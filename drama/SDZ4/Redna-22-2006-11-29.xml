<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude"
   xml:id="SDZ4-Redna-22-2006-11-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|9EA07DC280161DFEC125725A003AB48B</idno>
               <idno type="URI"
                  >https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=9EA07DC280161DFEC125725A003AB48B</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-22-2006-11-29.DZ" n="22">
               <name>Redna</name>
               <date when="2006-11-29"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-22-2006-11-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 22. seje</stage>
            <stage type="chairman">Sejo je vodil mag. Vasja Klavora, podpredsednik Državnega
               zbora.</stage>
            <stage type="time">Seja se je pričela ob 9.01.</stage>


            <sp xml:id="SDZ4-Redna-22-2006-11-29.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke, spoštovani poslanci, gospe in gospodje! Pričenjam z
                  nadaljevanjem 22. seje Državnega zbora Republike Slovenije. Obveščen sem, da se
                  današnje seje ne morejo udeležiti naslednji poslanci: mag. Franc Capuder do 17.
                  ure, Zvonko Černač do 16. ure, Jožef Horvat do 13. ure in Alojz Posedel.</p>
               <p>Prehajamo na <title>23. TOČKO DNEVNEGA REDA - NA OBRAVNAVO INTERPELACIJE O DELU IN
                     ODGOVORNOSTI MINISTRA ZA KULTURO DR. VASKA SIMONITIJA.</title> Bi lepo prosil,
                  če bi se umirili, da lahko nadaljujem sejo. Interpelacijo je v obravnavo zboru
                  predložila skupina dvaindvajsetih poslank in poslancev s prvopodpisano Majdo
                  Širca. Besedo dajem predstavnici predlagateljice, poslanki gospe Majdi Širca za
                  obrazložitev interpelacije. Izvolite.</p>
            </sp>
            <sp xml:id="SDZ4-Redna-22-2006-11-29.sp2">

               <speaker>MAJDA ŠIRCA:</speaker>

               <p>Gospod minister, spoštovana gospa državna sekretarka, spoštovani kolegi, kolegice!
                  "Obljubljeno je bilo veliko, sedaj pa je povsod le strah. Ljudje se bojijo za
                  službe, nihče si ne upa veliko govoriti, niti ob kavi ne, kolegi molčijo. Sedaj je
                  vse tako prestrašeno in tega se kar malo bojim." To so besede novinarke RTV
                  Slovenija. Nedavno od tega je bila žrtev političnega pritiska. Od takrat je
                  skorajda ne vidimo več na ekranu, ki ga je profesionalno in odgovorno zasedala več
                  kot 12 let. Minister, ki je napovedal vojno, je postal evropski dosežkar leta
                  2006. Te besede vam in nam povedo vse in so dovolj, da se po 15. letih
                  vzpostavljanja demokracije lahko vprašamo, kaj se je v naši državi zgodilo, da
                  moramo na take besede sploh odgovarjati in da smo prisiljeni izreči nezaupnico
                  ministru za kulturo, ki je tudi odgovoren za medije, da smo prisiljeni seči po
                  interpelaciji, najtrši obliki nadzora nad delom ministra. V njej ga sprašujemo,
                  kaj je naredil, pa po našem prepričanju ne bi smel, česa ni naredil, pa bi moral,
                  kaj je obljubljal in potem pozabil, kje je zatajil pravno državo, zakaj je lagal,
                  zakaj trdo kadroval, predvsem pa zakaj nas z napačno kulturno politiko vrača v čas
                  omejevanja svobode izražanja, v čas nadzora in cenzure.</p>
               <p>Minister Simoniti, vaše delo ocenjujemo kot slabo in škodljivo ter v interpelaciji
                  navajamo razloge za to. Z vašimi odločitvami in odločitvami vaše Vlade postaja
                  slovenski družbeni in kulturni prostor vse bolj zaprt in mračen. Izvršujete
                  "Labodji spev", ki bi imel dolgoročne posledice in bo imel še naprej na nekoč že
                  vzpostavljeno odprtost naše družbe. Kajti, gospod minister, v katerih časih so
                  bili ljudje ob službo in glas, če so zagovarjali stroko in resnico, in v katerih
                  časih so dobili glas tisti, ki so prisegali na lojalnost oblasti? Ni prav, da
                  oblast razume lasten plen svojo državo in pogojuje financiranje projekta le, če so
                  zraven njegovi, vaši ljudje. In ni prav, da vaši ljudje ukazujejo, kakšni prizori
                  se lahko nahajajo v našem filmu in kakšni ne. In kdo v njih lahko igra in kdo ne.
                  In tudi ni prav, da silite z zakoni, ki so nesprejemljivi za stroko in celo za
                  Ustavno sodišče. In ni dopustno, da je z vašimi ukrepi poklicna integriteta
                  novinarjev v zadnjem času postala razkošje, ki si ga v eksistenčnem strahu lahko
                  privošči vse manj novinarjev in novinark. In ni dobro, da oblast, katere del ste,
                  preko svojih družb prevzema kadrovske in vsebinske vzvode nad slovenskimi
                  mediji.</p>
               <p>Gospod minister, očitali smo vam, očitamo vam razkorak med obljubljenim in
                  dejanskim stanjem pri sprejetju Zakona o Radioteleviziji Slovenija. 25. septembra
                  lani so državljanke in državljani na referendumu odločili o Zakonu o RTV Slovenija
                  in v prid predlagateljev zakona je odločalo nekaj 1000 glasov. Volja ljudstva je
                  legitimna in to smo v opoziciji sprejeli in spoštovali ter počakali, kako bo zakon
                  izvajan in katere izmed obljub - in v referendumskem času jih ni bilo malo - bo
                  vladna koalicija uresničila. Sedaj ugotavljamo, da so uresničene vse naše bojazni,
                  izrečene ob sprejemanju tega zakona. Najhuje pri tem je, da so se znižali
                  demokratični standardi v Sloveniji in da je uveljavitev zakona del širšega
                  koncepta aktualne oblasti, ki si ne želi podrediti le medijev, temveč tudi javno
                  upravo, policijo, gospodarstvo, tožilstvo, sodstvo, vse tja do naše intime. Zakon
                  o RTV Slovenija ste pospremili z obljubami, da bo prinesel boljšo, predvsem pa
                  cenejšo televizijo, da bomo z manj dobili več, še celo tretji parlamentarni
                  program. Smo vse to res dobili? Ne, šlo je za laži, da bi referendum uspel. Zmago
                  na referendumu ste potrebovali zato, da bi prevzeli imenovanja na RTV Slovenija. V
                  16-ih straneh obsežni referendumski brošuri, ki je državljane nagovarjala k
                  sprejetju zakona, je bilo 15-krat ali še večkrat zagotovljeno, da bo zakon
                  prispeval k nižjemu RTV prispevku. Na letakih in "jambotih" smo brali "Za nižji
                  RTV prispevek." Kakšna manipulacija, kakšne laži. Danes nam namreč generalni
                  direktor, ki ste ga postavili vi, celo sporoča, da se bo prispevek zvišal, vi,
                  gospod minister, in predsednik Vlade, Janez Janša, in še kdo pa prihajajo s
                  filozofijo, da se je nekaj pocenilo, ker se ni podražilo. Kaj je bolj abstraktno
                  kot dokazovanje, da se je nekaj znižalo, čeprav je ostalo isto. 2.637 tolarjev na
                  položnici je še vedno 2.637 tolarjev. In če ta Vlada ni bila sposobna uresničiti
                  ene same obljube, kot je ta o nižji naročnini, kako naj potem zaupamo "mega"
                  velikim projektom, ki bodo segli tja do leta 2020 in še dlje. Nas postavljate v
                  virtualne svetove, gospod minister, ker realnim niste kos? Višek arogance je,
                  minister, vaša izjava, da ste v Vladi pred referendumom vedeli, navajam, da "je
                  eno leto po referendumu nemogoče spreminjati zakon na način, ki ne bi bil v skladu
                  z voljo ljudstva". Kljub temu torej, da ste vedeli, ste znižanje napovedovali,
                  toda ne na način inflacijskega prištevka, sedaj pravite, da je prihranek na RTV od
                  neusklajevanja prispevka z inflacijo cca. 600 milijonov. To so, kot pravite,
                  neugodne posledice za RTV Slovenija. Res je, zelo neugodne so in tega bi se morali
                  zavedati že prej. Ker se pa niste ali ste pač manipulirali, se sprašujem, ali ste
                  z vašim zakonom namerno škodovali RTV zavodu. Sicer pa, minister, ali je manjša
                  gledanost RTV Slovenija, o kateri pričajo podatki, tudi boljša RTV Slovenija? Ali
                  enak prispevek pomeni, da nam bo javna televizija čedalje manj všeč in da se bomo
                  spraševali, zakaj jo potem sploh plačujemo in zakaj je ne plačuje raje kar Vlada
                  sama, ki jo oblikuje po svojem okusu.</p>
               <p>Nadalje, bili ste nesposobni oceniti, da tretjega parlamentarnega programa ne bo.
                  Tako mi kot na RTV Slovenija smo vas opozarjali, da za tretji program ni ne
                  možnosti pridobitve slike, ne frekvenc, niti ne denarja za to. Nič niste slišali.
                  Sedaj v odgovoru na interpelacijo med vrsticami vendarle priznate, da so problemi,
                  da ni frekvenc, sploh pa takih, ki bi pokrivale 90% ozemlja, in da ni denarja.
                  Torej, totalna blokada. Distribucija parlamentarnega programa naj bi letos dosegla
                  le 50% gospodinjstev, s tem da naj bi morali ljudje menda nabaviti dodatek k
                  televizijskemu sprejemniku. Kako bo to šlo, koliko bo to stalo, kdo bo to plačal,
                  kaj to pomeni za gospodinjstva, o tem minister nič. Zelo neugodno, minister. Med
                  sprejemanjem zakona se niste pustili poučiti o škodljivosti določil zakona, ki ste
                  ga predlagali. Javnosti ste vehementno razlagali, da je obstoječe frekvence možno
                  razporediti tako, da bo zagotovljena zakonsko določena pokritost. Finančne
                  izračune ste izsmejali in pripomogli k sprejetju zakona, ki se na številnih mestih
                  enostavno ne more izvajati. Naj vas spomnim, da je Ustavno sodišče že razveljavilo
                  zakon v delu, ki omejuje televizijsko prodajo, pa tudi, da je tretji program
                  postal in ostal brez zakonsko določenega odgovornega urednika, ki je sploh pogoj,
                  da se medij legitimizira.</p>
               <p>Zakon ste branili z lažnimi obljubami, da bo Državni zbor v programski svet
                  imenoval najuglednejše ljudi. Princip izbora za pridobitev večine po meri oblasti
                  v tem telesu je bil političen in celo tako diktatorski, da se je moral uveljaviti
                  s "plonk" listkom. Zato so mnogi odpadli, ki niso bili na njem. Dobili ste
                  kadrovsko kupčkanje in ljudi, ki so recimo imenovanje generalnega direktorja RTV
                  Slovenije izpeljali ob nespoštovanju zakona in v nasprotju z veljavnim statutom.
                  Generalni direktor namreč ni izpolnjeval že tako okleščenih razpisnih pogojev, ni
                  predložil kredibilnega programa dela ali vizije razvoja. Ni potreboval potrdila o
                  znanju jezika in kot v posmeh vsem volivcem na referendumu, niti ni poskušal
                  prikazati, da pozna RTV dejavnost, kar je bil nedvoumni in zavezujoč razpisni
                  pogoj. Nismo edini, ki danes ugotavljamo, da dominacija moči ustvarja samocenzuro.
                  Po podatkih, ki jih v interpelaciji navajamo, gledanost RTV programov na žalost
                  pada, v vodenju ni nobenega konstruktivnega zasuka, zaposleni so nezadovoljni in
                  javni zavod dobiva stigmo državotvorne televizije.</p>
               <p>Naj vas spomnim, gospod minister, da je bila gledanost 1. programa RTV v "prime
                  time-u" leta 2004 24%, leta 2005 po referendumu 20%, v prvem četrtletju leta 2006
                  pa le še 18%. In naj tudi spomnim, da je bilo zaupanje v medije januarja 2003 43%,
                  letos poleti pa le 24%. Nedvoumno so temu zniževanju ugleda medijev vplivale
                  nekatere nasilne zamenjave uprav, urednikov in vodstev medijskih hiš.</p>
               <p>Kakšno zaupanje v televizijo bo javnost imela po včerajšnji oddaji Piramida, ki je
                  spodbujala nestrpnost in problematiko Romov spreminjala v spektakel, si lahko
                  odgovorite in odgovorimo sami. V njej so bila grobo kršena ustavna načela, ki v
                  63. členu prepovedujejo razpihovanje sovraštva. Tako televizijo ste s svojimi
                  vplivi proizvedli vi in vaša oblast. Nam in javnosti ni v čast. Gospod minister,
                  lahko si osvežite spomin na Zakon o RTV, ki ste ga podpisali. V njem tudi piše, da
                  je potrebno spoštovati človekovo osebnost in dostojanstvo in upoštevati načelo
                  etike. Je bilo to včeraj spoštovano? In v zakonu tudi piše, da je treba tudi
                  spoštovati programske obveznosti predvajanja oddaj za romsko skupnost na način, da
                  se v javno službo vključi ustvarjanje, pripravljanje in arhiviranje radijskih in
                  televizijskih oddaj za Rome. Tega določila RTV še ne spoštuje. Pripravi pa oddajo,
                  ki neti sovražnost in problem, nad katerim se zgraža svetovna javnost, prikaže kot
                  žaljiv boksarski ring. Ponovitve, ki so dobesedno preplavile letošnji, še posebej
                  poletni televizijski program, torej tiste programske že videne vsebin, ki so jih
                  predlagatelji in zagovorniki zakona imeli za enega od ključnih argumentov za
                  spremembe, ne bodo v zadnjih mesecih in še naprej popravile zgoraj navedene
                  statistike, kajti kar dežujejo pripombe gledalk in gledalcev, ki so morali recimo
                  sredi poletnih dni gledati zimski sneg, ali pa ljudi, ki so nedavno tega umrli.
                  Ponovitve programa, starega 15 let, so bile mogoče dobronamerne, a hkrati tudi
                  pomenljivo piarovske in državotvorne. Da ne omenjamo razburjanj, ki so nastali ob
                  prenosih nogometnih tekem, ko je bilo svetovnega nogometnega prvenstva že konec.
                  Seveda očitke zanikate, gospod minister, in tudi pravite, da odsotnost lige
                  prvakov na javni televiziji pomeni gospodarsko korist. To bodo ljudje sicer težko
                  razumeli, še posebej, ko vedo, da takšne prenose pokrivajo javne televizije, ki
                  pokrivajo celotno ozemlje v vseh skoraj državah. Se pa z vami lahko strinja
                  vsakdo, ko pravite, da je dolžnost ustanovitelja zagotavljanje avtonomije javnega
                  zavoda RTV Slovenija. Pravite, da se v Vladi tega striktno držite. Toda, ali res?
                  Kaj pa zelene luči na liniji Gregorčičeva - uredniki, kaj pa pogojevanje vladnih
                  zastopnikov na soočanjih in ukori voditeljem, ki si upajo rahlo opomniti, da si
                  ministri ne želijo določenih sogovornikov in nasprotnih stališč, kaj pa ščitenje s
                  koalicijsko voljo nastavljenega predsednika programskega sveta, dr. Staneta
                  Grande, ki je bil v nedopustnem konfliktu interesov, ko je kot vodja zbora za
                  Ljubljano na lokalnih volitvah promoviral županskega kandidata po meri
                  koalicijskih strank? Predsednik nadzornega sveta televizije je postal dokazano po
                  vašem ukazu dr. Janez Jerovšek, pred leti član predsedstva in sveta vaše stranke,
                  njegov naslednik pa je bil tudi natančno določen v vašem kabinetu. V zelo vpliven
                  nadzorni svet je Državni zbor imenoval celo dva člana, in to izmed petih
                  predstavnikov na predlog vaše stranke, čeprav zakon določa, da mora Državni zbor
                  pri imenovanju svojih predstavnikov upoštevati sorazmerno zastopanost političnih
                  strank. Lahko bi rekli, da je bil kršen zakon, ampak pomenljivo sporočilo
                  partnerjem se je tudi uveljavilo, da se ve, kdo komu tu vlada. Zakon, ki ste ga
                  pripravili, zakrivili, podpisali, gospod minister, vnaša v javni zavod strah,
                  samocenzuro, nesamostojno mišljenje, apatičnost, notranja trenja, nezadovoljstva,
                  predvsem pa frustracije v katere so pahnjeni novinarji in ostali programski
                  delavci, saj so njihove misli vse bolj odvisne od razmišljanj oblasti. Ustvarjanje
                  programa pod pritiskom nadzora drugega očesa pa pomeni smrt novinarskega poklica
                  oziroma mrk javnosti. Namreč, ni zgovorno le tisto, kar na RTV gledamo oziroma
                  poslušamo, še bolj zgovorno je to, česar ne vidimo in česar ne slišimo, saj se
                  predhodno precedi skozi sito partijskih odločitev, celo če gre zgolj za film.
                  Nikoli namreč ni bilo pojasnjeno, zakaj je bil v programu zamaknjen dokumentarni
                  film Fahrenheit 9/11 znanega in kontraverznega režiserja Michaela Moora, ki je za
                  ta film dobil nagrado v Canesu. Mogoče zaradi njegove "protibushevske"
                  naravnanosti?</p>
               <p>Minister, mnogokrat ste Zakon o RTV branili s trditvami, da je poslovanje na
                  javnem zavodu katastrofalno, nepregledno in da je zavod v slabem finančnem stanju.
                  Tako zanič, da bi vaš kolega javni zavod najraje poslal kar v stečaj. Res, stanje
                  ni dobro. Oglaševanje in gledanost padata, toda finančno zaledje je močno.
                  Rešujejo ga namreč obveznice iz nekdanjih vlaganj v medvladno organizacijo
                  Eutelsat, ki so prinesle RTV Sloveniji več kot polletno vrednost prispevka, kar
                  skoraj 9 milijard, recimo vsakemu Slovencu 150 evrov ali skoraj 40.000 tolarjev.
                  Pa so bili takrat tudi nekateri člani sedanje opozicije zelo proti tem vlaganjem.
                  Danes pa so nekateri člani vašega nadzornega sveta javnemu zavodu celo predlagali
                  finančne nagrade tistim, ki so ta posel izpeljali. Smešno! Ta projekt ste tudi vi,
                  minister, predstavljali kot sumljiv, napol koruptiven in za javni zavod neprimeren
                  način poslovanja. Vedno je bil v zobeh, vse dokler niste prišli na oblast. V
                  tistem trenutku so bili vsi glasovi, ki naj bi se dvignili v prid reviziji
                  projekta znotraj tako imenovane "Cviklove" komisije, tiho. Sicer pa ni važno,
                  katera oblast je zaslužna za ta posel, in ni važno, da ste danes zadovoljni s tem,
                  kar ste še pred kratkim obsojali. Važno je, da se ta sredstva preusmerjajo v nujno
                  digitalizacijo RTV zavoda in da se ne izčrpavajo s plačili raznih licenc,
                  kadrovskih in drugih investicij, kar se na žalost dogaja.</p>
               <p>Nas sicer veseli, če danes trdite, da je finančno stanje javne RTV dobro. Celo
                  tako dobro, da so osebni dohodki vodilnih več kot zgledni. Generalni direktor, ki
                  ga je brez zapletov imenovala večina provladno usmerjenih članov in članic
                  programskega sveta, je bil v avgustu eden izmed najbolje plačanih javnih
                  uslužbencev v državi. Pa tudi izplačani dodatki za delovno uspešnost, ki si jih,
                  tako kot oba direktorja, izplačuje v višini 600.000 bruto mesečno, ne kažejo krize
                  zavoda. No, pa tudi člani nadzornega sveta in programskega sveta imajo bistveno
                  boljše sejnine, kot so bile nekoč, saj znašajo skoraj 72.000 za člane in 100.000
                  za predsednika. Toliko o obljubljenem varčevanju, ki ste ga napovedali pred letom
                  dni.</p>
               <p>Zakon je omogočil kadrovske menjave celotnega vodstva javne televizije. Želja po
                  odslovitvi sedanjih urednikov je bila tako velika, da se jim je s statutom
                  skrajšal mandat. Spremembe se dogajajo in se še bodo tudi drugje, ne le na vrhu.
                  Prihajajo novi kadri, tudi iz Demokracije, iz revije Ampak in Radia Ognjišče.
                  Prvič v zgodovini radia se je zgodilo, da je radio po novem statutu ostal brez
                  avtonomnega odgovornega urednika za glasbene programe. Direktor televizije izraža
                  nezadovoljstvo nad gledanostjo nekaterih filmov in celo preti s sankcijami, če ne
                  bo prišlo do vsebinske prenove tujih igranih filmov. Televizija je zagotovo eden
                  izmed največjih kinematografov v deželi. Filmski termin Sedmi pečat doseže 5 do 7%
                  gledanost, se pravi 150.000 gledalcev na večer, kar je številka, ki jo celo
                  največje filmske uspešnice pri nas težko dosežejo, v kinu seveda. Prav zato so
                  zahteve, ki bi Sedmi pečat, ki pomeni tradicijo najboljših in tudi najbolj
                  gledanih filmov na televiziji, odprli razno razni komercialni produkciji. Vrstijo
                  se pisma, kjer se gledalci sprašujejo, zakaj narašča program z verskimi vsebinami
                  oziroma vsebinami ene verske skupnosti. Programski svet je tik pred sprejemom
                  novih programskih standardov, toda televizija svoje programske standarde že ima.
                  Leta 2004 jih je sprejel prejšnji svet televizije. In zakaj standardi, ki veljajo
                  šele dve leti, sedaj niso več primerni za uporabo - retorično vprašanje. Zanimivo,
                  da osnutek novih standardov prinaša ukrep, po katerem naj bi se RTV izogibala,
                  citiram, "prikazovanju nedemokratičnih in totalitarnih političnih sistemov, družb
                  in držav v dopadljivi luči". Ob nespoštovanju takih ideoloških ukrepov sledi kazen
                  in lahko tudi delo na cesti.</p>
               <p>Sicer pa se politični suspenzi že dogajajo. Ne moremo se izogniti primeru
                  novinarke Vide Petrovčič, ki jo je, domnevno, doletel suspenz zaradi oddaje Utrip,
                  saj naj bi bila preveč kritična do predstavnikov vladajoče koalicije. V oddaji je
                  med drugim povedala, da je, citiram, "nova politična elita pokazala, kako je
                  videti medijski popravek po novem". Po njenem gre za šikaniranje in neuradni
                  suspenz. Oddaja Utrip pa naj ne bi bila glavni razlog, da Petrovčičeva ne dela več
                  aktivno na dnevnoinformativnih oddajah. Do včeraj še priznana in uspešna in
                  spoštovanja vredna novinarka se je namreč znašla v nemilosti pri ministru Bajuku,
                  ki ji je zagrozil, menda, da jo bo uničil. In glede vzdušja na nacionalki gospa
                  Petrovčič pravi, to so javno objavljene besede: "Novinarski kolegi so prestrašeni
                  in šokirani. Prisoten je splošni strah. Kolegice mi pravijo, da sedaj sploh ne
                  vedo, kaj naj dajo v Utrip. Nekih pravil ni. Vsi pa streljajo po nas, od politikov
                  do lastnih šefov."</p>
               <p>Minister, pravilno odgovarjate, da je oblikovanje programov stvar uredniške
                  avtonomije. Toda gledalci in gledalke opažajo spremembe in jih ne razumejo kot
                  avtonomne odločitve. Če pa jih, jih pripisujejo novi duhovni percepciji ljudi, ki
                  sedaj odločajo na televiziji.</p>
               <p>V poznih 80. letih prejšnjega stoletja so na RTV rezali posnetke Pankrtov, prav
                  nič razumeli Leibache in metali v bunker oddaje v katerih je imel preveč besede,
                  recimo, Pirjavec ali pa kakšen ZSMS-jevec. Še gospod Janez Janša, takrat sicer v
                  drugi družbi, je bil cenzuriran. Poznam zadnji kolut "zbunkeriranih" stvari na
                  televiziji in tudi vem, da ga v 90. nihče ni več polnil. Danes pa se oddaje
                  ponovno vračajo pod škarje. Kako sicer razumeti izrezane posnetke reške skupine
                  Let 3, ki so nedavno tega nastopili v oddaji Tistega lepega popoldneva in so bili
                  v ponovitvi oskubljeni s cenzurskimi rezi. Kako razumeti grožnjo s suspenzom
                  uredniku te oddaje in kasnejši njegov umik? In gospod minister, novi časi, nov
                  zakon ni prinesel tako nežnega, sproščenega in veselja polnega življenja, kot ste
                  obljubljali vi. Kajti celo Teletekst RTV Slovenija naj bi bil pod nadzorom.</p>
               <p>Ne gre le za kadrovsko in mentalno čiščenje na javnem zavodu, dve leti po volitvah
                  večino največjih slovenskih medijev vodjo novi ljudje, ki svojih predhodnikov niso
                  nasledili zato, ker bi jim potekel uredniški ali direktorski mandat, ali pa zato,
                  ker bi slabo poslovali, in ne gre samo za ljudi, ki ustvarjajo nove profile
                  slovenskih medijev. Gre tudi za pomembni kapitalski vpliv na te medije, ki so
                  odvisni od družb, še posebej tistih, kjer je država večinski lastnik. Moč
                  podjetij, ki jih kadrovsko in kapitalsko obvladuje oblast, hobotniško paralizira
                  medije, kar je ob političnih pritiskih morilski udarec medijski svobodi. Se zdi
                  komu pomembno, da je Tednik, recimo temu desne provinjence, ki ga je ustavilo SDS
                  in ima okrog 6.000 prodanih izvodov v zadnjih dveh letih podvojil oglaševalske
                  prihodke recimo na 70 milijonov; medtem ko tednik, recimo temu leve provinjence,
                  ki ima mnogo višjo naklado, se mu je oglaševanje drastično razpolovilo. Vladajoča
                  koalicija preko podjetij, ki so v večinski državni lasti, odteguje oglase tistim
                  neodvisnim medijem, ki so preveč kritični do Vlade. Izkušnje, kot so jo opisali
                  notranji lastniki Primorskih novic, so šokantne, gre po znanem principu -
                  zamenjava v nadzornem svetu, nekrivdna razrešitev direktorja, direktorice,
                  imenovanje direktorja, ki javno pove, da medijev sploh ne pozna, da ne bere
                  Primorskih novic, da pa je prijatelj Borisa Popoviča. Odgovorni urednik, scenarij
                  je seveda znan, mora odstopiti iz osebnih razlogov, nov za kadrovske rešitve ne
                  išče obvezujočega mnenja novinarjev in tako naprej. Ta protest malih lastnikov
                  Primorskih novic ni bil nikoli objavljen kljub pravici do odgovora in
                  popravka.</p>
               <p>Spoštovani minister, ob sprejemu zakona so vas ugledni predstavniki evropskih
                  inštitucij opozorili, da delate napako, ko javni zavod postavljate v službo
                  politike, ne pa javnega interesa. Podcenjevali ste jih in jih označili za tako
                  imenovano stroko. Vaš kolega na zunanjem ministrstvu je poskrbel, da je kritično
                  mnenje predstavnikov Sveta Evrope letelo iz njihovih spletnih strani. Podobno kot
                  danes gospod Janez Janša, ki pravi, da so za Slovenijo neugodni članki o Romih na
                  naslovnih straneh tujih časopisov napisani v Sloveniji, ste tudi sami tuja mnenja
                  medijske stroke videli kot domačo zaroto. O poročilu State Departmenta v odgovoru
                  na interpelacijo pravite, da je to poročilo načeloma zelo ugodno, čeprav vemo, da
                  je mestoma zelo ostro in kritično. Tudi pravite, da se je na poročilo odzval dr.
                  Janez Jerovšek, ki je ameriškemu zunanjemu ministru sporočil, da je poročilo
                  pomanjkljivo. Zanimivo, da je tja pohitel tudi gospod Grims. Kaj je sedaj to? Gre
                  za neodvisno institucijo ali se pritisk dogaja tudi na State Department. Sicer pa,
                  zadnje poročilo reporterjev brez meja, to vemo, da gre za nevladno stanovsko
                  organizacijo, sporoča, da se je Slovenija uvrstila letos nižje na svetovni
                  lestvici svobode medijev. Lani je bila na devetem in desetem mestu, letos je na
                  13., skupaj z Madžarsko, Latvijo in Portugalsko. Lani so Sloveniji dodelili eno
                  negativno točko, letos pa tri. Meritve so bile izvedene po uveljavitvi Zakona o
                  RTV Slovenija. Med kriterije za uvrstitev na to lestvico štejejo tudi vpliv države
                  na javne zavode, nadzorovanje uredniške politike, pritisk z oglaševalskimi
                  blokadami. Ko vam očitamo poskuse političnega vpliva na medije, gospod minister,
                  pravite, da gre za podtikanja, za debela zamegljevanja in za natolcevanje. Toda
                  zakon o medijih, ki je prinesel milijardo tolarjev proračunskih sredstev za medije
                  in s tem odprl tudi pot v njih, ste pripravili vi. In to tako vneto, da je bil
                  zakon sprejet, preden je bil zanj v proračunu sploh zagotovljen denar. Z
                  razdeljevanjem tega denarja ste potem pred lokalnimi volitvami pohiteli, prav tako
                  kot ste hiteli lani, tik pred referendumom o javnim RTV, o zakonu o RTV, z
                  razdelitvijo državnega denarja lokalnim in regionalnim medijem. Res je, minister,
                  ste dosledni in držite se ciljev, ki ste jih nekoč, še preden ste bili minister,
                  podpisali v znanih šestih zahtevah o tem, da je treba nekaj storiti. Takrat ste se
                  zavzeli, da je treba vreči Janeza Kocjančiča iz RTV, opoziciji priskrbeti mesta v
                  nadzornih svetih itn. itn., in tudi postrojiti, vi pravite temu uravnotežiti
                  slovenske medije. Proračunska sredstva za medije se sedaj delijo. Na žalost ne
                  dajete prednost tistemu financiranju, ki izhaja iz evropske direktive in govori o
                  pomoči medijskim avdio-vizualnim vsebinam. Evropa je namreč na področju kulture
                  sprejela samo eno zavezujočo direktivo, ki zahteva večinski delež evropske in
                  lastne produkcije v elektronskih medijih in določen odstotek programa neodvisnih
                  producentov. Ne rečem, da je bil delež teh sredstev v preteklosti za ta namen
                  zgleden, zagotovo pa ni korekten sedaj, ko vodite ministrstvo vi, kajti v zakon
                  ste natančno zapisali, da mora biti ta delež 400 milijonov tolarjev, niste pa ga
                  zagotovili ne za letos, ne za prihodnje leto in ne za leto 2008. Tudi na naše
                  amandmaje, ki bi to popravili, ste se pri sprejemanju proračuna požvižgali. Toda v
                  proračunskem skladu za pluralizacijo medijev ste bili 100%, zagotovili ste 100%
                  denar. Denar ste zagotovili, ga razdelili in medije s tem tudi nagradili. Čemu
                  torej dajete, minister, prednost; razvoju domače ustvarjalnosti, televizijskim,
                  izobraževalnim in tudi radijskim, kulturnim, otroškim vsebinam, ki naj bi odrinile
                  poceni in dosegljive ameriške in druge neevropske nakupe, ali plačevanju
                  lojalnosti medijskih hiš, ki naj bi se dogajale s tako imenovanim uravnoteženjem,
                  pluralizacijo in zagotavljanjem političnih različnih stališč. Sicer pa, ali je kdo
                  sploh doumel delitev denarja po ključu pluralizacije v smislu predstavljanja
                  političnih stališč opozicije in pozicije? Razpisni pogoji te temeljne postavke ne
                  pojasnijo, analiz, ki naj bi temu ključu dale podlago, pa ni. V komisiji, ki je
                  delila milijardo, strokovnjakov s področja medijev ni bilo v večini. Sicer pa s
                  sklepi o sofinanciranju nimajo z zakonom potrebnih obrazložitev in upravičeno
                  lahko ugibamo zakaj. Zakaj je recimo največ državne pomoči dobila neka mariborska
                  lokalna televizija, ki jo vodi mariborski svetnik, kaj je botrovalo sofinanciranju
                  Info televiziji lastnika, ki je tudi sestavljal določila popravkov novega
                  medijskega zakona in ki spremlja zelo vneto delegacije slovenske Vlade po svetu?
                  Kaj je recimo botrovalo dodatnemu financiranju Nove revije oziroma revije Ampak,
                  katere odgovorni urednik je novi direktor televizije, in lahko tudi ugibamo, zakaj
                  ta revija, ki že izdatno prejema proračunski denar pri postavki založništva dobi
                  dodatni denar iz ministrove rezerve, potem potrebuje še denar iz tako imenovanega
                  medijskega sklada?</p>
               <p>Skratka, lahko ugibamo, zakaj so bili odobreni projekti, ki se ukvarjajo na primer
                  z volitvami, če boste gledali odločitve, zakaj zavrnjeni številni, ki se posvečajo
                  kulturi, izobraževanju, itd., in lahko ugibamo, kako bodo ti projekti sploh
                  izpeljani, glede na to, da bodo morali producirati za milijardo tolarjev programa
                  in vsebin v enem mesecu. Sicer pa so težave z izvedbo razpisov na ministrstvu kar
                  vrstijo. Zgodi se, da se odobrijo projekti, ki so dosegli nižje število točko kot
                  tisti, ki so zavrnjeni. Pritožbe, če se sploh zgodijo, saj je vsaka pritožba lahko
                  tudi kazen, producente izčrpavajo in zaznamujejo. Morebitne poravnave seveda niso
                  primerljive, kaj pomenijo za vlagatelje, za njih škodljiv kompromis.</p>
               <p>Z Zakonom o medijih ste prinesli razširjeno uveljavitev pravice do popravka in
                  odgovora. Pravite, da pravica do popravka ne beli glave urednikov, čeprav ti javno
                  izražajo nezadovoljstvo z njegovo razširjeno močjo in čeprav so se na ta račun že
                  zgodile globe. Uredniki pravijo, da jim razširjena pravica do popravkov otežuje
                  urednikovanje in da jih sili v objavo tekstov, ki lahko zavajajo bralce. Tudi sami
                  ste demonstrirali njegovo uporabo s tem in to smo vam očitali v interpelaciji, ko
                  ste popravljali kratek prispevek v oddaji o kulturi "Osmi dan". Sporočilo vašega
                  popravka, ki je vseboval tudi popravke, ki niso imeli referenc v prispevku, je
                  bilo sledeče: "Vsako kritično razmišljanje naj sloni na objektivnosti. Toda, kaj
                  je objektivno, razsojam jaz. Rezultat, avtorica prispevka in uredniki bodo v
                  bodoče previdni, samocenzorski, razmišljujočih prispevkov pa bo manj ali bodo
                  sploh izginili."</p>
               <p>Gospod minister, velik problem, ki je nastal v Sloveniji, je tudi vaš Predlog o
                  zakonu o Kobilarni Lipica, popravek starega zakona, v katerem najdemo unikatno
                  rešitev, ki omogoča, da se zaobide varovalni režim v Kobilarni, kot tudi mnenje
                  stroke, kajti za posege v ta državni kulturni spomenik strokovna izhodišča in
                  državni lokacijski načrt ne bosta več potrebna. Glavni namen te spremembe je po
                  našem mnenju v tem, da se pri upravljanju s Kobilarno omogoči politiki, da se
                  izogne strokovnim zasnovam in na zavarovanem območju gradi pač to, kar želi, v tem
                  primeru golf. Vemo, da je Zavod za kulturno dediščino v Novi Gorici podal
                  negativno stališče do takih prioritet. Novi program varstva in razvoja namreč
                  namenja precej pozornosti golfu, in sicer določa, da se mora obstoječe igrišče za
                  golf dograditi tako, da bo imelo 18 igralnih polj. V finančnem načrtu za naložbe
                  pa se od predvidenih 196 milijonov tolarjev kar 120 milijonov tolarjev namenja za
                  povečevanje igrišča za golf, državnih tolarjev seveda. Ne samo, da je sporno, da
                  je za Vlado širitev igrišča za golf z državnimi sredstvi pomembnejše od vlaganj v
                  sam osnovni program Kobilarne, sporno je tudi to, da je Vlada na vaš predlog
                  sprejela program, ki je eklatantno v nasprotju z Zakonom o varstvu kulturne
                  dediščine in takrat veljavnim Zakonom o Kobilarni Lipica. Vlada se je odločila za
                  potrditev vseh teh vsebin v programu varstva in razvoja kljub temu, da so bile v
                  nasprotju s strokovnimi izhodišči za državni lokacijski načrt. Ta so, kar je zelo
                  pomembno, dolgoročno predvidela umik igralnice pa tudi igrišča za golf iz območja
                  kulturnega spomenika; seveda takega predloga Vladi nikoli niste poslali. Še bolj
                  škandalozno pa je to, kar navajate v odgovoru, gospod minister. Menite namreč, da
                  nasprotovanje Zavoda za varstvo kulturne dediščine iz Nove Gorice širitvi igrišča
                  za golf na način, kot ste ga predlagali, močno presega njegova pooblastila -
                  pooblastila Zavoda za varstvo kulturne dediščine. In to tako, da posega na
                  področje kreiranja gospodarske in razvojne politike. Poleg tega, minister, za
                  tiste strokovnjake, ki so tem spremembam nasprotovali, pravite, da jih ni vodila
                  strokovna argumentacija, temveč da služijo dnevnopolitičnim interesom. Zanimivo!
                  Kako lahko nekdo, ki skrbi za strokovne interese, izgubi službo zaradi
                  dnevnopolitičnih interesov? Naj samo spomnimo, da je pomočnik strokovnega vodje
                  Kobilarne za kulturno dediščino v Lipici, gospod Edbin Tavčar, zaradi javnega
                  opozorila, da novo vodstvo Kobilarne Lipica gradi zahtevano novo igrišče za golf,
                  sicer pod pretvezo sanacije obstoječega golf igrišča, da je prejel pisno opozorilo
                  pred redno odpovedjo delovnega razmerja; delovno razmerje mu je bilo kasneje tudi
                  prekinjeno, in sicer, vsaj po našem mnenju, zaradi pobude za presojo ustavnosti
                  nezakonitega programa varstva in razvoja ter novele zakona, ki jo je naslovil na
                  Ustavno sodišče.</p>
            </sp>
            <sp xml:id="SDZ4-Redna-22-2006-11-29.sp3">

               <speaker>PODPREDSEDNIK MAG. VASJA KLAVORA:</speaker>

               <p>Gospa Širca, vaš čas je potekel. Še šest sekund imate. Opozarjam vas, da imate še
                  šest sekund. /Opozorilni znak za konec./</p>
            </sp>
            <sp xml:id="SDZ4-Redna-22-2006-11-29.sp4">

               <speaker>MAJDA ŠIRCA:</speaker>

               <p>Ali lahko vzamem čas, ki je zagotovljen za...</p>
            </sp>
            <sp xml:id="SDZ4-Redna-22-2006-11-29.sp5">

               <speaker>PODPREDSEDNIK MAG. VASJA KLAVORA:</speaker>

               <p>Sedaj ne. Pozneje imate, kadarkoli se lahko oglasite v imenu predlagateljev,
                  skupine, ki je prijavljena kot predlagatelji, kadarkoli med razpravo.</p>
            </sp>
            <sp xml:id="SDZ4-Redna-22-2006-11-29.sp6">

               <speaker>MAJDA ŠIRCA:</speaker>

               <p>Bom nadaljevala in poskusila zaključiti z našimi obrazložitvami v nadaljevanju.
                  Hvala lepa.</p>
            </sp>
            <sp xml:id="SDZ4-Redna-22-2006-11-29.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odgovor ministra za kulturo, dr. Vaska Simonitija, na interpelacijo
                  ste prejeli z dopisom 26. oktobra 2006. Besedo dajem ministru za obrazložitev
                  pisnega odgovora. Izvolite, prosim.</p>
            </sp>
            <sp xml:id="SDZ4-Redna-22-2006-11-29.sp8">

               <speaker>DR. VASKO SIMONITI:</speaker>

               <p>Spoštovani gospod predsedujoči, spoštovane poslanke in poslanci!</p>
               <p>Na interpelacijo o mojem delu in odgovornosti kot ministra za kulturo, ki jo je
                  vložila skupina poslank in poslancev s prvopodpisano Majdo Širca 25. septembra
                  2006, sem mesec dni kasneje, 25. oktobra 2006, podal odgovor, ki je bil posredovan
                  v Državni zbor, in z objavo na spletni strani Ministrstva za kulturo seznanil tudi
                  vso javnost. V svojem odgovoru na očitke, ki niso zapisani v obliki jasno
                  postavljenega obrazloženega vprašanja, kot to predvideva Poslovnik Državnega
                  zbora, ampak v obliki skupka trditev na te očitane trditve, utemeljeno odgovarjam
                  in jih v celoti zavračam kot posplošene, pavšalne, zavajajoče in neverodostojne.
                  Ta neverodostojnost interpelacije je dodatno podkrepljena z dejstvom, da je
                  prvopodpisana Majda Širca, očitno tudi avtorica besedila, dolgoletna politična
                  delavka, bivša podpredsednica Liberalne demokracije Slovenije, poslanka v Državnem
                  zboru, članica različnih odborov v Državnem zboru, bivša svetnica v Mestni občini
                  Ljubljana, nekdanja predsednica Sveta slovenske kinoteke, bila predsednica sveta
                  Slovenske kinoteke v času, ko so potekale priprave na obnovo te institucije. To je
                  nedvomno ugotovila tudi Komisija za preprečevanje korupcije, ki je v svojem mnenju
                  25. novembra zapisala, "v obravnavanem primeru javni zavod Slovenska kinoteka kot
                  naročnik, ki posluje po predpisih o javnih naročilih, ne bi smel preko javnih
                  naročil poslovati s poslovnim objektom Ravnikar - Potokar, arhitekturni biro,
                  d.o.o., katerega družbenik s poslovnim deležem preko 20% je družinski član Majde
                  Širca, ki je bila članica sveta javnega zavoda kot organa upravljanja tega
                  naročnika."</p>
               <p>To njeno ravnanje ni le v opreki z manifestom Liberalnih demokratov za ljudi brez
                  profita in z etičnimi izhodišči, za katere smo se zavzemali in zavezali sebi in
                  volivcem, kot pravi eden od prvakov te stranke, ampak to etično sporno dejanje
                  jemlje tudi verodostojnost očitkom, ki mi jih pripisujejo v interpelaciji.</p>
               <p>Prva interpelacija po dveh letih delovanja te Vlade je vložena proti ministru za
                  kulturo. Po mnenju dela opozicije je torej prišlo do takšnih nepravilnosti in
                  kršitev, da je potrebno ministra razrešiti. To je po svoje za to Vlado imeniten
                  kompliment, saj je po mnenju dela opozicije očitno delovala na vseh drugih
                  področjih, torej notranjepolitičnih in zunanjepolitičnih, veliko bolje in kljub
                  nekaterim najavljenim interpelacijam ta Vlada do sedaj uspešno napreduje na vseh
                  tistih področjih, ki neposredno veliko bolj pomembno vplivajo na blaginjo ljudi.
                  Le na kulturnem področju, ki pomeni duhovno nadgradnjo neke materializirane
                  stvarnosti, naj bi bilo vse narobe, predvsem v tistem delu, ki je oprijemljivo
                  stvaren, tistem, ki daje posamezniku in skupnosti podlago za svobodno in duhu
                  prosto pot.</p>
               <p>Z interpelacijo ministru za kulturo se usmerja veliko pozornost prav v kulturo in
                  kulturi se daje z njo velik vsedržavni pomen. Tudi sam mislim, da je kultura zelo
                  pomembna, in takšna pozornost bo, upam, kulturo umestila v predstavni in duhovni
                  svet čim širšega občestva. V njej namreč lahko prepoznamo tisto jedro osrednje
                  državne politike, od katere je vse odvisno, ne nazadnje tudi politična kultura. In
                  prav v zvezi s politično kulturo bi rad opozoril vse, ne nazadnje tudi gledalce in
                  gledalke tega pomembnega prenosa iz parlamenta, naj bodo pozorni, kako razprava
                  poteka, kaj kdo reče in kako se drži teme in vsebine, ki je zaobjeta v
                  interpelaciji. Predlagatelji interpelacije namreč z ničemer ne dokazujejo, da sem
                  kot minister za kulturo kršil zakone in deloval v škodo slovenski kulturi. Njihovi
                  očitki so plod drugačnih pogledov na kulturno politiko in plod razmišljanj, da sem
                  za nekatere stvari pristojen, za katere dejansko nisem. To po mojem mnenju ne more
                  biti zadosten razlog za razrešitev ministra, ki deluje v skladu z zakoni v
                  dobrobit slovenske kulture in države.</p>
               <p>Ker v mojem uvodnem polurnem nastopu ni moč zavrniti vseh očitkov, za to bo ostalo
                  v dolgi razpravi, ki je predvidena, dovolj časa za obrazložitev mojih argumentov,
                  se bom osredotočil le na nekaj točk. Polovica interpelacije je usmerjena v
                  problematiko Zakona o RTV Slovenija in delovanju tega javnega zavoda. Na začetku
                  moram pojasniti okoliščine in značaj tega napada in očitkov. Zakon o RTV Slovenija
                  je bil sprejet na referendumu, ki je najvišji institut demokracije, zato je
                  razprava o njem pravzaprav razprava o pravičnem in krivičnem rezultatu na
                  referendumu. Ker je bil v politični kampanji nasprotnikov zakona ob referendumu
                  predlog zakona od branilcev predzakonskega stanja RTV Slovenija izrazito ideološko
                  vrednostno oklevetan, ne pa strokovno in na stvarnih podatkih in analizah
                  zavrnjen, je seveda jasno, da se takšna kampanja sedaj nadaljuje tudi po
                  referendumu, čeprav bi morala po logiki demokratičnih odločitev nekoliko
                  prenehati. Interpelacija s takšnimi argumenti je nadaljevanje referendumske
                  kampanje, čeprav je bil referendum že izveden in je rezultat znan. Ideološki boj
                  ob zakonu o RTV enostavno noče ponehati. Zato je povsem neprimeren za
                  interpelacijo, razen če se želi v interpelaciji jasno povedati, da gre za
                  ideološko interpelacijo. Kot takšna je razumljiva, je pa nekoliko neprimerna za
                  današnji čas in za današnjo zakonodajo. V preteklosti bi bila mnogo bolj
                  razumljiva in tudi uspešna, saj je bil ideološki predznak lahko tudi že delikt
                  zoper družbeno prakso. V današnjem stanju demokratične prakse pa je treba z
                  interpelacijo navesti tudi kakšne stvarne podatke o kršitvi zakonov. V našem
                  primeru tega o Radioteleviziji Slovenije. Tukaj pa izgleda, da je ministrova
                  kršitev še vedno to, da je bil zakon referendumsko sprejet, hkrati pa nadaljevanje
                  kampanje zoper Zakona o RTV logično pomeni, da je bolečina o političnem nadzoru
                  RTV Slovenija pristna, saj priznava izgubo suverenosti nad slovensko nacionalno
                  televizijo. Šele ob interpelacijskih očitkih se je zares izkazalo, za kakšno
                  izgubo gre, za politično izgubo. Tudi če bi bilo namreč res, da je sedaj prišla
                  Radiotelevizija pod politični vpliv druge opcije, ki je zmagala na volitvah, bi to
                  pomenilo, da je še bolj res, da je bila prej pod političnim diktatom prejšnje
                  opcije. Tako močan politični vpliv so imeli pred sprejetjem Zakona o RTV
                  predlagatelji interpelacije na slovensko nacionalno radiotelevizijo, da njegove
                  izgube nikakor ne morejo preboleti in sprožajo pravi kulturni boj o politični
                  avtonomiji medija, ki so mu jo prej zagotavljali tako, da je bil pod njihovim
                  političnim vplivom; in izguba nacionalke je seveda razumljiva. To je izguba
                  dediščine. To tudi jasno potrjujejo dopisovanje med prvakoma dveh opozicijskih
                  strank. Uvodni napad na ministra za kulturo se začne z značilno metodo, ki se
                  potem vleče skozi celotno besedilo z obtožbo, ki je pisci ne utemeljujejo. Se
                  pravi, da se večina obtožb nalepi na zadevo, ki nima materialne oziroma dejstvene
                  podlage, kar pomeni, da je izmišljena in neresnična. Tako je s tem uvodnim
                  zamahom, ki se glasi; uveljavitev in enoletno izvrševanje Zakona o RTV Slovenija
                  sta pokazala, da smo nazadovali, saj je bila ukinjena javna televizija v
                  Sloveniji. Da bi to za lase privlečeno trditev vsaj nekoliko pojasnili, so dodali,
                  novi zakon je uzakonil državno oziroma vladno televizijo, saj sestavi nadzornega
                  in programskega sveta omogočata popolno strankarsko in politično kontrolo nad
                  opravljanjem in vodenjem Radiotelevizije Slovenije. A ta dodatek je konstrukt, ki
                  naj prikrije stvarno podobo, ki je pisci interpelacije ne sprejemajo, ker kaj bi
                  pomenila ukinitev javne televizije, če bi do nje res prišlo. Preprosto to, da bi
                  vladni uradniki bodisi sami poročali o dogajanjih ali najemali svoje ekipe, ki bi
                  brale njihove želje in iz njihovega zornega kota pošiljale na domove vesti,
                  poročila, komentarje ter reportaže, kot se to dogaja v totalitarni državi, s
                  kakršno smo imeli bogate izkušnje. A da bi bili sedanji zaposleni in redni
                  sodelavci ali vsaj velik del teh zaposlenih in rednih sodelavcev tako
                  brezhrbtenični oportunisti, oprostite, od vseh teh ljudi na Radioteleviziji
                  Slovenija kaj takega ne morete pričakovati. In kar ste v zvezi s tem storili, je
                  to, da ste profiliranim osebnostim v nadzornem in programskem svetu, seveda tudi
                  novinarjem, vzeli njihov nazor in karakter. Namesto da bi spoštovali njihovo
                  identiteto, ste jo prizadeli. Menim, da je spoštovanja vredna identiteta
                  novinarjev in drugih na RTV eden izmed razlogov, zakaj ne eden ne drug organ, ki
                  ste ga omenili, ne more uvajati in ne bo uvajal podržavljanja televizije, niti
                  Vladne televizije. Je pa zato tu vsaj še en razlog, ne eden ne drug organ ne bo
                  počel tega, kar mu prostodušno očitate, ker mu to ravno preprečuje Zakon o RTV
                  Slovenija, ki jasno zahteva programsko pluralnost oziroma programsko
                  uravnoteženost televizije. Nenazadnje pa tudi zato, ker med člani nadzornega in
                  programskega sveta tega ne dovoljuje njihova moralno-etična konstitucija; so
                  reflektirani in zreli ljudje in ne morejo ravnati, kot so obtoženi. Zato nikomur
                  izmed urednikov in novinarjev ne narekujejo mišljenja ali omejujejo svobode, kaj
                  šele, da bi koga odstavili. Če so na vodilna mesta prišli nekateri novi
                  posamezniki, je šlo za normalno zamenjavo po poteku mandata prejšnjim urednikom in
                  direktorjem, povrhu takšno, da je lahko spodbuda vsem. Direktorja televizije in
                  radijskih programov sta vrhunska profesionalca, eden z dolgoletno, drugi s krajšo
                  novinarsko prakso, toda oba demokrata, kar sta izpričala s svojim delom, in jima
                  zato ni mogoče nalepljati etikete, da bi bila dovolila ali celo sama želela
                  ukiniti javno radiotelevizijo. In vsakdo lahko vidi, da v tej smeri nista storila
                  ničesar. Novinarji in drugi na RTV delajo in ustvarjajo po ustaljeni uredniški
                  praksi in po svojem preudarku. Vsaka morebitna odločitev o novinarjevih
                  zadolžitvah in pristojnostih pa je stvar urednikove kompetence in profesionalnih
                  standardov uredništva v javnem mediju. Nekaj novega je morda pa le v tem, da se v
                  teh zadnjih mesecih sliši nekaj več drugačnih mnenj, kakor jih je bilo med veljavo
                  starega Zakona o RTV Slovenija. To pa je kvečjemu razširitev, ne pa omejevanje
                  svobodnega izražanja vsakovrstnih mnenj.</p>
               <p>V nadaljevanju se obtožbe na račun Zakona o Radioteleviziji Slovenija žal brez
                  temeljne oznake ženejo naprej. In mimogrede, ni obtožen zatiranja samo minister za
                  kulturo, temveč kar vsi vitalni resorji države. Pravičniška LDS pa je bila
                  preslišana, ko je opozarjala na negativne pojave, ki da jih bo prinesel novi Zakon
                  o RTV Slovenija. In ne le to, še pred sprejetjem novega zakona so bili, kot
                  pravijo, preslišani argumenti in pomisleki domače in tuje strokovne javnosti. To
                  je eno tipičnih podtikanj, ki jih bo v nadaljevanju prebiranja teksta še dovolj. A
                  vendar, poglejmo si to nedotakljivo domačo in tujo strokovno javnost! Najprej je
                  treba reči, da gre tu, resnici na ljubo, samo za del domače strokovne javnosti,
                  seveda tiste, ki je podpirala LDS. Toda v javni debati se je javljal še nekdo drug
                  - tisti, ki se s strokovnjaki, ki jih je favorizirala LDS, ni strinjal, ampak jim
                  oponiral. Toda tega dela strokovne javnosti propagandni aparat interpelacije ne
                  sprejema, ampak ga raje diskvalificira in mu jemlje kredibilnost. To pa ni
                  presenetljivo, če se ve, da je Liberalna demokracija Slovenije naslednica tiste
                  prakse, ki političnih tekmecev, kaj šele političnih nasprotnikov ob sebi ni
                  priznavala, temveč jih zatirala. Zanjo so bili strokovnjaki samo njihovi, vsi
                  drugi pa amaterji, ki imajo v politični areni nazadnjaške, sovražne in podobne
                  namene. Ta mentaliteta je še zdaj doma v obnašanju tega avtorja. Ne mara priznati
                  dejstva, da je vrsta posameznikov javno in argumentirano zagovarjala sprejem
                  novega Zakona o RTV Slovenija, čeprav se z določenimi deli besedila tudi ni
                  strinjala. Tako za pisce interpelacije teh posameznikov še danes ni. Preprosto jih
                  ne priznavajo, čeprav se lahko izkažejo s povsem enakovrednimi strokovnimi
                  raziskavami ali stališči do naše tematike, kot so bili teksti njihovih tekmecev.
                  Zviška in nestrpno jih zanikajo in še danes ustvarjajo prostor, ki ga poznamo z
                  nekega drugega konteksta. Samo en primer: o slovenskem medijskem pluralizmu in s
                  tem o Zakonu o RTV je lani pred sprejetjem zakona govoril zbor intelektualcev v
                  Cankarjevem domu. A tu baje, razen nekaterih, ni bilo medijskih poznavalcev. Do
                  kdaj boste torej izključevali drugače misleče iz domačega prostora? In glede tuje
                  strokovne javnosti. Kakšna javnost je bila to? Ali lahko tujo strokovno javnost
                  predstavlja en človek, kvečjemu dva, in sploh, kakšna je pravzaprav domača
                  strokovna javnost, če domačim ljudem sama ne zmore posredovati toliko svojega
                  vedenja, da bi verjeli njeni resnici, četudi je velika večina medijev na njeni
                  strani? In je zato na pomoč morala poklicati najbrž mnogo strokovnejša tujega
                  uradnika, kot je ona sama. Saj če ne bi bil dosti strokovnješi, ga ne bi imelo
                  smisla povabiti. In ali lahko verjeti ugotovitvam Mirovnega inštituta, ki je
                  včeraj v svojem poročilu o delovanju javnega zavoda ugotovil, da je poročanje na
                  RTV Slovenija relativno uravnoteženo.</p>
               <p>Priznam, da me je že dober ducat uvodnih vrstic interpelacije razočaral in razkril
                  vse tisto, za kar domnevam bo šlo, kot se bo videlo v nadaljevanju razprave.
                  Opravka bomo imeli z gostobesedno, neurejeno, skonstruirano povšalno zbirko
                  očitkov o dozdevni ogroženi svobodi ter nasilju, ki ga neusmiljeno izvaja sedanja
                  oblast.</p>
               <p>Besedilo interpelacije se torej začenja z obtožbami opozicijskih poslancev o
                  neizpolnjenih obljubah pred referendumom o Zakonu o RTV Slovenija, med njimi pa
                  naj bi še posebej izstopala obljuba o nižjem RTV prispevku, ki da ga Vlada ni
                  izpolnila. Gre za povsem posplošene in netočne navedbe, kar bom dokazal s
                  konkretnimi podatki in številkami. Prvi podatek, ki smo ga v obtožbah opozicije o
                  neizpolnjenih obljubah že nekajkrat omenili, stopnja inflacija v preteklem letu
                  znaša približno dva in pol procenta. Gre za sicer zelo nizko inflacijo, ki jo je
                  uspešno dosegla trenutna Vlada, pa vendar primerjava rasti življenjskih stroškov
                  ob nespremenjenem znesku za RTV prispevek pokaže, da se je prispevek realno znižal
                  za znesek inflacije. Omenjeno je bilo, je še bolj nejasno, če višina RTV
                  prispevkov primerjamo s povprečno plačo v Sloveniji v posameznih mesecih. Za
                  začetek naj vse prisotne obvestim, da se je RTV prispevek povišal 26. marca 2004,
                  torej pred več kot dvema letoma in pol, ko je bila na oblasti še stranka, ki je
                  vložila interpelacijo. Aprila 2004, torej ob zadnjem povečanju višine prispevka,
                  je povprečna neto plača v Republiki Sloveniji znašala 162.961 tolarjev. Znesek
                  2.637 SIT, kolikor je takrat že znašal prispevek, pa je pomenil 1,61% povprečne
                  slovenske plače. Septembra 2005, ko je večina volivcev na referendumu potrdila
                  Zakon o RTV, je znesek 2.637 SIT pomenil točno 1,5% povprečne slovenske plače, ki
                  je takrat znašala že 176.268 SIT. Junija 2006, ko je povprečna plača znašala
                  182.275 SIT, znesek RTV prispevka pa je še vedno isti, pa je ta procent znašal le
                  še 1,44%. Do konca leta bo ta odstotek zanesljivo padel že pod 1,4%.</p>
               <p>Odkar se je prispevek zadnjič povišal, se je odstotek prispevka glede na povprečno
                  plačo zmanjšal z 1,61% na 1,4%. Na podlagi teh podatkov zares nihče ne more
                  trditi, da se prispevek ni realno zmanjšal, in to krepko. Sicer pa si vsak lahko
                  da zamrzniti plačo, pa bo videl, če se mu je po dveh letih realno znižala, čeprav
                  se mu ni nominalno zmanjšala. S tem pa dokazovanje o realnem zmanjšanju RTV
                  prispevka še ni konec. Z novim zakonom o RTV Slovenija so bili plačila prispevkov
                  v celoti oproščeni socialno ogroženi zavezanci, česar opozicijske stranke nikoli
                  ne omenijo. Po mojih podatkih je bilo v času do uveljavitve novega Zakona plačila
                  oproščenih že skoraj 500 socialno najbolj ogroženih. Torej, skoraj 500 slovenskim
                  družinam sploh ni več potrebno plačevati prispevka in za njih lahko rečemo, da se
                  jim je prispevek opazno znižal, namreč za 100%. To jim je omogočil samo novi Zakon
                  o RTV Slovenija. Na podlagi vsega navedenega je več kot jasno, da Vlada še kako
                  drži obljubo o nižjem RTV prispevku.</p>
               <p>Za primerjavo vam bom navedel še podražitev prispevkov od leta 1999 do danes.
                  Prejšnja Vlada, katere poslanci zdaj vlagajo proti meni interpelacijo, ker
                  nominalno ne znižamo prispevka, je zelo redno in pogosto dvigovala višino
                  prispevka. Tako je z Zakonom o spremembi in dopolnitvi zakona RTV Slovenija 29.
                  oktobra 1999 zvišala prispevek na 2.171 SIT, nato po sklepu o spremembah višine
                  prispevkov za RTV programe je zvišala prispevke takole: 1. marca 2000 na 2.236
                  SIT, 31. avgusta 2001 na 2.395 SIT, 30. avgusta 2002 na 2.467 SIT, 30. maja 2003
                  na 2.548 SIT in na zadnje, kot je bilo že omenjeno, 26. marca 2004 na 2.637 SIT,
                  kolikor znaša še danes. Prejšnja Vlada je torej v štirih letih in pol prispevek
                  zvišala sedemkrat, iz 2.171 SIT na 2.637 SIT. V obdobju zdajšnje Vlade pa se
                  prispevek sploh še ni povišal. Ob tem pa ni nepomemben še en podatek. S tem, ko je
                  večina volivcev na referendumu podprla uveljavitev novega zakona, je Vlada pred
                  volivci dobila tudi določeno zavezo. Zakon o referendumu in ljudski iniciativi
                  namreč določa, da je Državni zbor vezan na izid referenduma in da eno leto po
                  izvedbi referenduma ne more sprejeti zakona, ki bi bil v nasprotju z izidom
                  referenduma. Pred referendumom smo v Vladi to seveda vedeli, kar je še en dokaz,
                  da z obljubami o nižjem prispevku ni bilo mišljeno nominalno znižanje prispevka,
                  temveč realno, ki sem ga pravkar na več primerih dokazal. Ob tem moram povedati
                  tudi to, da se v javnem zavodu RTV Slovenija že kažejo posledice izpolnjevanja
                  obljube Vlade ob referendumu. RTV je namreč v preteklem letu zaradi nominalno
                  spremenjenega prispevka izgubila že več kot 600 milijonov tolarjev; vsak mesec iz
                  tega naslova torej pridobi kar 55 milijonov manj. Toliko o RTV prispevku.</p>
               <p>Opozicija mi v interpelaciji očita še mnogo drugih stvari v zvezi z RTV Slovenija,
                  o programu, kadrovskih zadevah in podobno. Navkljub dejstvu, da se sedanja Vlada
                  ne vmešava v uredniško in programsko delovanje RTV Slovenija, pa sem si pridobil
                  nekaj podatkov tudi s tega področja, ki jih bom v razpravi lahko uporabil za
                  zavrnitev očitkov. Toliko zaenkrat torej o RTV Slovenija.</p>
               <p>Druga stvar, na katero bi rad opozoril v tem kratkem uvodu, pa je zavrnitev
                  očitkov v zvezi s Kobilarno Lipica. Ne mislim ponavljati tistega, kar sem zapisal
                  v odgovoru na interpelacijo in tam argumentirano zavrnil neutemeljene očitke,
                  ampak bi rad opozoril na nenehno izkrivljanje dejstev in manipulacije, ki se v
                  zvezi z Lipico pojavljajo v javnosti, k čemur prispevajo nenehna politična
                  podpihovanja prav s strani avtorjev interpelacije. Mnogo pavšalnih in neresničnih
                  ocen skuša nek tednik opravičiti s tezo, citiram, da "je svoboda izražanja
                  pomemben del demokratične družbe tudi v primeru, če je podana informacija ali
                  mnenje šokantno, kritično, nenatančno in morda celo neresnično." Torej, nekdanji
                  uradnik Kobilarne Lipica, ki naj bi skrbel za ohranjanje naravne in kulturne
                  dediščine, po mnenju novinarjev lahko govori neresnico, če to prispeva k
                  učinkovitemu delovanju demokracije. S takšnimi tendencioznimi članki in izjavami
                  se zamegljuje stvarnost in prikriva lastna nesposobnost, zato naj povem, v kakšnem
                  stanju je Lipica bila in kaj je bilo v zadnjem času vse do danes narejenega.</p>
               <p>Večina težav v Lipici je posledica dolgoletnega neprimernega vodenja Kobilarne in
                  nezadostne skrbi ustanovitelja, vsakokratnih vladnih koalicij, ki so prek
                  posameznih vladnih resorjev izvajale nedosledno in med seboj neusklajeno politiko
                  varstva in razvoja Kobilarne. Najnižjo točko je Kobilarna dosegla s prekinitvijo
                  financiranja iz igralniške koncesije, ki je bila izvršena na podlagi sklepa
                  Ustavnega sodišča leta 2003, in s Predlogom za spremembo zakona o Kobilarni
                  Lipica, ki bi, če bi bil zakon sprejet, povzročil bistveno znižanje ravni
                  zavarovanja in omogočil preoblikovanje javnega zavoda v podjetje, na katerega bi
                  prenesli tudi vse nepremičnine v zavarovanem območju. Sami se lahko vprašate, od
                  kod je prišla taka pobuda za tak zakon.</p>
               <p>Vlada se je v tem mandatu z vso resnostjo lotila urejanja problemov o Kobilarni
                  Lipica. V začetku prejšnjega leta si je zastavila program ukrepov za ureditev
                  razmer, ki ga korak za korakom uresničuje, predvsem pa uresničuje letos sprejeti
                  program varstva in razvoja 2006-2011, z najvišjo podporo normalizaciji konjereje
                  in konjeništva in hkrati s podporo prizadevanjem po večji gospodarnosti in
                  boljšemu upravljanju z državnim premoženjem. Pravilnost take odločitve in
                  usmeritve se zlasti kaže v napredovanju Kobilarne Lipice z novim vodstvom predvsem
                  v zadnjih mesecih.</p>
               <p>Dovolite, da naštejem samo, v kakšnem stanju je bila Lipica v letu 2005, v začetku
                  januarja. Bila je velika finančna izguba, nepopolne evidence v čredi lipicancev,
                  samo ena ekipa jahačev in konj za programe dresure. Pri 350 konjih jih je manj kot
                  10 bilo primernih za turistično jahanje. Nobenega konja ni bilo za otroški
                  program. Hlevi so bili zanemarjeni, slabo očiščeni, nepobeljeni, umazani, 17 konj
                  že leto ali več ni bilo izvedenih iz hlevov in se z njimi nihče ni ukvarjal.
                  Okolica skrajno zanemarjena, kupi gonja pred hlevom, obisk dresure je bil v
                  upadanju. Hoteli so bili praktično prazni, obisk v restavraciji ni pokrival
                  stroškov. Tisti, ki naj bi skrbel za kulturno krajino in ki je glavni oponent
                  vsega tega, ni opazil, da so bile razraščene pašniške površine, več 100 ton ovsa
                  in sena je bilo pozabljenih v različnih skladiščih. Drevesni fond je bil popolnoma
                  zanemarjen in je bil v propadanju. Divji kostanji v parkih so obeleli, hrasti na
                  pašnikih se sušijo. Že leta nihče ne skrbi za odstranitev zajedavskih omel in
                  srobotov. Nedokončana je bila obnova najbolj reprezentančnega spomenika graščine.
                  Čistilna naprava ni delovala. Nekdanji reprezentančni objekti se je uporabljal kot
                  menza. Grajski vrt je bil zanemarjen. Neočiščene in zarasle so bile poti znotraj
                  posestva. Slabi so bili medsebojni odnosi. In še bi lahko naštevali.</p>
               <p>Vlada je v letošnjem letu opravila naslednje stvari, ki zboljšujejo to stanje.
                  Marca 2005, torej že lani je sprejela Sklep o reševanju razmer v 16-ih točkah, od
                  katerih jih je 14 uresničila. Pripravljena je bila analiza možnosti za statusno
                  preoblikovanje Kobilarne. Sprejet je bil program varstva in razvoja itd. Na
                  konjereji in konjeništvu je Kobilarna potrebovala prostor za karanteno, za ta
                  namen ji je Vlada odstopila stražarnico v Lipici. Opravljen je bil temeljit
                  pregled črede, ureditev evidence lipicancev. Narejena je bila inventura vseh konj
                  po sposobnosti in njihovi namembnosti. Izboljšana je zdravstvena oskrba konj. S
                  pomočjo zunanjega strokovnjaka je bila narejena ocena jahačev in konj. Jasnejša je
                  razmejitev pristojnosti in odgovornosti med trenerji, jahači, konjarji in
                  hlevarji. Več konj je na voljo za turistično jahanje. Vzpostavljen je otroški
                  program. Starejše, poškodovane ali bolne konje, ki po več niso sploh šli iz
                  boksov, so oddali zasebnim rejcem na pašo in s tem tudi sprostili prostor za
                  naslednje generacije. Ogled treningov dresure je sedaj ob sobotah. Očiščeno je
                  okoli 90 hektarjev pašnikov in travnikov. Hkrati je bilo izpraznjeno in urejeno
                  gnojišče, ki je prej pronicalo v kraške jame. Prenovljen je bil hipodrom,
                  pripravljen je projekt za novo čistilno napravo. Vzpostavljeno je sodelovanje z
                  drugimi kobilarnami, zlasti s Pibrom in podobnimi v Evropi, torej navedeni so bili
                  stiki z evropskimi kobilarnami. Še bi lahko našteval, na očitke pa bo priložnost,
                  da odgovorim še v nadaljnji razpravi.</p>
               <p>Glede na dvoletno, po mojem mnenju, uspešno delo na Ministrstvu za kulturo, kar
                  dokazujejo tako finančni kot vsebinski pozitivni premiki, naj še enkrat samo
                  ponovim, da vse očitke, zapisane v interpelaciji zavračam, kot neutemeljene.</p>
            </sp>
            <sp xml:id="SDZ4-Redna-22-2006-11-29.sp9">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanski skupin. Besedo ima gospod Ivan
                  Jelen v imenu poslanske skupine DeSUS. Prosim.</p>
            </sp>
            <sp xml:id="SDZ4-Redna-22-2006-11-29.sp10">

               <speaker>IVAN JELEN:</speaker>

               <p>Hvala za besedo, spoštovani podpredsednik. Minister za kulturo dr. Vasko Simoniti,
                  poslanke in poslanci! Interpelacija o delu in odgovornosti ministra za kulturo dr.
                  Vaska Simonitija navaja v 11 točkah primere nespoštovanja pravne države, krnjenja
                  svobode izražanja v letošnjem letu in nespoštovanja kulturne dediščine. Vsi ti
                  očitki so hudi, v glavnem pa so naslonjeni na časopisne članke, izvlečke iz
                  magnetogramov, na poslanska vprašanja, javne izjave in njihove interpretacije in
                  niso podprti z dokazili ter materialnimi sredstvi. Kljub temu pa jih ne moremo kar
                  enostavno spregledati in naša dolžnost je, da odločimo, ali je minister za kulturo
                  še vreden zaupanja za vodenje tega resorja, saj je od končnega rezultata te
                  obravnave odvisno nadaljnje sodelovanje Državnega zbora s samim ministrom kot tudi
                  z Vlado. O tem, ali je zamenjava resnično potrebna, pa je po našem mnenju potrebno
                  doseči konsenz. V poslanski skupini DeSUS menimo, da je bilo na področju, ki ga
                  pokriva Ministrstvo za kulturo, v tem mandatu napravljeno na prvi pogled sicer
                  veliko. Pripravljenih in sprejetih je bilo veliko predpisov, vendar pa na žalost v
                  mnogih zadevah na ministrstvu niso dovolj prisluhnili drugim strokovnim odmevom in
                  slednje uporabili kot korektiv.</p>
               <p>Če poskušamo med seboj primerjati vsebino interpelacije in odgovor na njo z
                  dejanskim stanjem, ki smo mu priča, lahko ugotovimo, da so očitki glede medijev,
                  kadrovanja ter avtonomije filmskih institucij netočni in ne dovolj premišljeni.
                  Pripominjamo pa, da sta bila zlasti zakona, ki posegata na medijsko področje,
                  Zakon o medijih ter Zakon o RTV, pripravljena s premalo upoštevanja strokovne
                  javnosti. Glede očitka, da novela Zakona o kobilarni Lipica omogoča krnitev
                  kulturne krajine, zavarovanega območja kobilarne in narave kobilarne kot izjemne
                  kulturne dediščine ter očitka o nezakonitosti programa varstva in razvoja
                  kobilarna Lipica, ki vključuje gradnjo novega oziroma širitve golf igrišča, pa se
                  poslanci DeSUS-a strinjamo. Menimo namreč, da je pri zakonskem spreminjanju tega
                  področja potrebna toliko večja mera skrbnosti, da se v celoti upošteva načelo
                  varstva te nepremičninske dediščine. Veseli nas, da sta bili ravno zaradi bojazni,
                  da bo osnovna dejavnost kobilarne Lipice dolgoročno postopno izumrla, na Ustavnem
                  sodišču Republike Slovenije že vloženi kar dve pobudi za začetek postopka za oceno
                  ustavnosti te novele, ki jo je sodišče tudi sprejelo, ter v izogib morebitnim
                  težko popravljivim posledicam tudi zadržalo izvajanje določbe novele ter programa
                  varstva in razvoja Kobilarna Lipica. Nadaljnja usoda enega naših najlepših
                  kulturnozgodovinskih spomenikov Slovenije je torej v rokah ustavnih sodnikov, na
                  rešitev pa bo potrebno še počakati. Kljub temu v naši poslanski skupini menimo, da
                  ob tehtanju pozitivnih dosežkov in tudi eventualno kakšnega očitka pretehtajo
                  pozitivni rezultati. Prepričani smo, da je minister Simoniti že do sedaj s celotne
                  javne razprave, tudi pred interpelacijo, ob njej, pa tudi navsezadnje danes povzel
                  ustrezne dosedanje izkušnje in tudi tista sporočila, ki jih je potrebno upoštevati
                  v nadaljnjem delu. Menimo, da gre pri interpelaciji bolj za potezo, ki naj bi
                  imela politične učinke, kot pa za namero, ki bi lahko dejansko ugotovila ter
                  utemeljila, da je minister kar množično kršil Ustavo in zakone in s tem povzročal
                  škodljive posledice ljudem in državi.</p>
               <p>V naši poslanski skupini sicer razumemo politične cilje in namere opozicije,
                  vendar menimo, da interpelacija nima pravne podlage, ne vsebuje pravno relavantnih
                  dejstev, ki bi podkrepila očitane nepravilnosti. Kljub nekaterim nejasnostim in
                  nedorečenosti same interpelacije ter tudi pomanjkljivosti ministrovega odgovora na
                  njo, poslanci DeSUS-a ocenjujemo, da ni razlogov, da bi se opredeli za podporo
                  interpelaciji. Ob tem pa velja poudariti, da bo prava ocena možna šele na podlagi
                  samega toka razprave, argumentacije tako na eni kot na drugi strani. Ne glede na
                  neutemeljenost interpelacije, pa bo ta verjetno vseeno pospešila ureditev katerega
                  od očitanih dejanj. Ob tem pa v poslanski skupini DeSUS od ministra pričakujemo,
                  da se bo še bolj prizadeval, da bodo predlagane rešitve vseh pomembnih in tudi
                  manj pomembnih vprašanj, ki zadevajo njegovo delovno področje, pripravljene
                  strokovno in na podlagi dialoga vseh zainteresiranih akterjev.</p>
            </sp>
            <sp xml:id="SDZ4-Redna-22-2006-11-29.sp11">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Grims v imenu poslanske skupine SDS.</p>
            </sp>
            <sp xml:id="SDZ4-Redna-22-2006-11-29.sp12">

               <speaker>MAG. BRANKO GRIMS:</speaker>

               <p>Spoštovani predsedujoči, spoštovani gospod minister s sodelavko, drage kolegice in
                  kolegi, vsem zbranim lep pozdrav, še posebej lep pozdrav vsem gledalkam in
                  gledalcem! Prenosi so dobra zadeva, o čemer se bomo kmalu lahko prepričali.</p>
               <p>Najprej dovolite, da najprej izrečem veliko priznanje in zahvalo tako tistim, ki
                  ste oblikovali to interpelacijo, kot vsem ostalim, ki ste zaslužni, da na ta
                  simbolni dan, rojstni dan totalitarne Jugoslavije, 29. november, razpravljamo o
                  odstavitvi kulturnega ministra samostojne države Slovenije. Moram reči, da je to
                  zelo simbolno in zelo v kontekstu besedila vložene interpelacije. Vsekakor naj vas
                  to ne moti, kajti zadnji žebelj v krsto vsem, ki so verjeli v vaš pozitiven odnos
                  do slovenske kulture, ste tako ali tako zabili včeraj, ko ste s svojim
                  pobalinstvom, z zahtevanim 45-minutnim odmorom brez vsake potrebe onemogočili, da
                  bi se tudi tisti med nami, ki smo si najbolj želeli s svojo prisotnostjo izkazati
                  čast velikemu pesniku Simonu Gregorčiču ob 100-letnici njegove smrti, udeležili
                  proslave. To je pač na nek način zelo simbolno dejanje, lepo odraža vašo politično
                  kulturo, pa tudi splošen odnos do kulture v Sloveniji. Prav je, da ljudje to
                  vedo.</p>
               <p>Tisto, kar je rdeča nit te interpelacije, ki je sicer napisana zelo barvito, z
                  bogatim besednim zakladom, zanimivo, se lepo bere in torej predstavlja na nek
                  način zanimiv, ustrezen prispevek k slovenski književnosti, je, da se predvsem
                  vrti okoli medijev. Tu je očitno, da so tisti, ki so to oblikovali, s tem na nek
                  način obremenjeni, z obvladovanjem medijev namreč. Ampak zanimivo je, da to sedaj
                  očitajo ministru za kulturo. Pa poglejmo to malo iz prakse, kolegice in kolegi.
                  Namreč, dajte, bodite pošteni sami do sebe, predlagatelji te interpelacije, pa
                  povejte, ali res kdo med vami iskreno verjame, da je kdo v Sloveniji, ki vam bo
                  verjel, da je, recimo, dr. Vasko Simoniti kot minister za kulturo dal nalog za to,
                  da se izvaja v vseh osrednjih medijih v zvezi z neko romsko družino pravi "reality
                  show" že nekaj časa in se o tem poroča na način rumenega tiska, tako da ja ne bi
                  prišlo do kakšne pametne rešitve, s čimer se seveda potem daje zelo čudno luč na
                  celotno državo doma in v tujini. Ne vem, če mislite, da vam bo kdo to verjel, da
                  je za to odgovoren Vasko Simoniti, pač to kar čim večkrat ponovite. Do kakšnega
                  absurda je ta "reality show" že prišel, še mogoče samo kot zanimivost. Včeraj je
                  bila v vseh osrednjih glasilih prva novica, da se v zvezi z neko romsko družino
                  tisti dan ni zgodilo nič pomembnega in je bila to bistveno bolj pomembna novica od
                  tega, da se je v Rigi začel vrh Nata, ki ga sicer vsa osrednja svetovna glasila
                  ocenjujejo kot zgodovinskega in ki se ga udeležuje velika delegacija slovenske
                  Vlade, na čelu s predsednikom Vlade Republike Slovenije gospodom Janezom Janšo. Če
                  ste prepričani, da vam bo kdo verjel, da je za to, da je ta novica nekje v ozadju
                  tiste prve, izjemno pomembne novice, da se z neko romsko družino ta dan ni zgodilo
                  prav nič pomembnega, potem pač to čim večkrat ponovite, morda vam bo kdo
                  verjel.</p>
               <p>Kako je pa v resnici in kdo medije obvladuje, je najbrž iz te retorike že
                  popolnoma jasno. Če bi v svoji interpelaciji očitali ministru, da se v medijih ni
                  spremenilo v zadnjih letih popolnoma nič, potem bi bilo to treba zelo resno
                  pretehtati. Če pa mu očitate obvladovanje in cenzuro medijev, je pa seveda zadeva
                  taka, da se vsakdo, ki se na to malo spozna, nasmeje do solz. Že sama vložitev
                  interpelacije to čudovito pokaže. Osvežimo si spomin. Ko je bila vložena tako
                  interpelacija zoper kulturnega ministra, gospoda Vaska Simonitija, kot tudi zoper
                  ministra za zdravstvo, dr. Bručana, je bilo neko posebno obdobje. Volitve so se
                  bližale, seveda, lokalne volitve. In kdor verjame, da je bila ta vložitev
                  naključna in s tem nepovezana, naj pač to verjame. Ampak zanimivo je poročanje
                  medijev. Ko je bila vložena interpelacija, je bila osrednja novica. Na vseh
                  televizijah je bila to praktično najpomembnejša prva novica tisti večer. Ko pa so
                  stranke dale uradni odgovor oziroma je bil dan uraden odgovor v imenu koalicije,
                  pa se je o tem poročalo v poznih nočnih urah v bloku, namenjenem lokalnim
                  volitvam. Zanimivo, zelo zanimiva merila. Treba se bo odločiti. Če je
                  interpelacija stvar predvolilne kampanje za lokalne volitve, za kar govori mnogo
                  argumentov, potem bi seveda morali o interpelaciji in odgovorih nanjo poročati v
                  bloku, namenjenem lokalnim volitvam, o obojem na enakovreden način. Če pa to ni,
                  potem bi morali pa tako o interpelaciji kot o odgovorih nanje spet poročati na
                  enakovreden način v, lahko bi temu rekli, "prime time" poročil in pa seveda tudi
                  enakovrednem prostoru v tiskanih medijih. No, koliko se je to zgodilo, je najbrž
                  odveč naprej razlagati. Najbrž je tudi iz tega jasno kdo medije dejansko
                  obvladuje, ali naj uporabim še boljši izraz, "še vedno" obvladuje v veliki
                  meri.</p>
               <p>Kdo pa jih hoče še bolj obvladovati, je pa jasno iz ene zgodbe, ki ji po mojem
                  trdnem prepričanju v zadnjih 15 letih ni para nikjer v EU, kajti mi smo sedaj
                  enakovreden del EU. Generalna sekretarka LDS, stranke, ki ima celo interpelacijo
                  polno borbe za pravice do novinarske svobode, do svobode javne in pisane besede,
                  je zahtevala, da kratko in malo preneha izhajati Sobotna priloga Dela, da preneha
                  izhajati eden od pomembnih medijev v Sloveniji, ker ni bila izpolnjena njihova
                  želja, da bi objavili en poseben intervju z njihovim ljubljanskim kandidatom za
                  župana, ki je mimogrede na volitvah totalno pogorel, dobil je 1%, nad čemer bi se
                  lahko precej zasikiral. Šlo je za neko uredniško odločitev, ki je temeljila na
                  anketah, ki so to v naprej dokazovale, so to jasno pokazale. Ampak to se ignorira,
                  tam pa se zahteva kar prenehanje izhajanje javnega glasila. Ja, to pa je res borba
                  za svobodo javne besede in novinarsko neodvisnost. To pa moram reči. Na tak način
                  ste seveda interpelirali svojo lastno interpelacijo, še preden se je ta formalni
                  pogovor v tem parlamentu sploh začel.</p>
               <p>Poleg tega ste že sami naredili tisti temeljni, lahko bi rekli, izvirni greh, ki
                  ga ima ta interpelacija, ker ste jo izrazito predvolilno obarvali, ker ste jo
                  vložili v toku same kampanje. Ampak še več, izbrali ste prav poseben dan. Izbrali
                  ste datum, na katerega je pred letom dni potekal referendum o RTV Slovenija. In
                  sedaj prehajam na drugi del te zgodbe, v katerem ima ta interpelacija še eno
                  zanimivo lastnost. V besedilu interpelacije, ki sicer naj bi govorila o delu
                  ministra za kulturo, dr. Vaska Simonitija, je moje ime in priimek omenjeno skoraj
                  tolikokrat kot njegovo, kar je zagotovo edinstven primer v zgodovini tega
                  parlamenta. Zakaj se je to zgodilo? Za vse, ki v zadnjem času berejo ali poslušajo
                  ene zelo zanimive interpetacije dogajanja pred letom dni, naj zelo jasno definiram
                  nekatere stvari, pa prosim, naj ne bo pri tem kdo kakorkoli užaljen, to je pač
                  treba narediti zato, ker bom iz tega potem potegnil neko argumentacijo, ki je zelo
                  povezana s ključnimi trditvami o interpelaciji. Zakon o RTV Slovenija, vi veste,
                  da sem bil pravzaprav jaz tisti glavni avtor, ki ga je napisal, je bil potrjen na
                  referendumu. Jaz sem bil avtor tega zakona v celoti, tisto, kar se sedaj nekje
                  celo napleta, da ga je napisal Klemen Jakič in podobno, so čiste oslarije. Celotno
                  besedilo v osnovi od prve do zadnje besede je bilo napisano z moje strani, s
                  tiskovnimi napakami vred, kasneje je bil ta tekst popravljen, v teku vladne
                  procedure dopolnjen, ampak približno 90% teksta in vse temeljne rešitve so točno
                  takšne, kot sem jih napisal sam. Kar se tiče tega zakona, so te navedbe v
                  interpelaciji upravičene. Zanimivo pa je, da se na vse načine poskuša zraven mene
                  pritakniti še pri Zakonu o medijih, kajti pri Zakonu o medijih pa nisem jaz bil
                  avtor, kolegice in kolegi. To pa je besedilo, ki je v celoti nastalo v službah
                  Ministrstva za kulturo, in za katerega to tudi sami dobro veste, ker je to nastalo
                  še v vašem času, je velik del nastal celo v času, ko ste bili še vi na oblasti.
                  Mimogrede, da imate z Ministrstva za kulturo zelo dobre informacije, veste tako vi
                  kot tudi sam, kajti tam je kar nekaj ljudi, ki so sicer zraven tudi v mirovnem
                  inštitutu, za katerega upam, da ne bo kdo sedajle ostal in rekel, da vam ni blizu.
                  To ne govorim zaradi vas, ampak zaradi javnosti, da ne bo kakršnegakoli
                  nesporazuma. Tudi potem, ko je bil sam tok referenduma, sem bil daleč najbolj
                  izpostavljen iz mnogih razlogov. Šlo je tudi za vprašanje te pojmovne bitke, ker
                  je bilo treba uporabljati pojmovni besednjak, s katerim se je potem to lahko
                  zagovarjalo, ob sicer zelo zanimivi publiciteti, ki je bila tisti čas
                  prisotna.</p>
               <p>Še to mogoče, da si te vloge niti nisem želel. Bil sem je deležen zaradi posebnih
                  okoliščin, ampak če sem jo že dobil, sem jo poskušal izpeljati po najboljši možni
                  meri in na referendumu, če to uporabljam v prvi obliki, sem bil zmagovalec. Ne
                  sam, z vsemi tistimi, ki so glasovali za ta zakon, z vsemi tistimi, ki so se
                  trudili zame, z vsemi kolegicami in kolegi iz poslanske skupine, ki so mi trdno
                  stali ob strani, in z vsemi, ki so se kasneje vključili na tej strani v to borbo.
                  Ampak moram pa reči, da od takrat se je toliko gnojnice polilo name osebno, da je
                  to, prav verjemite, po človeški plati že težko prenašati, pa ne bi rekel, da sem
                  kakšna prav ne vem kako na te stvari občutljiva oseba. Ampak zelo nerodno je,
                  veste, če te tisti, ki je o tebi lagal, na osnovi svoje laži zmerja z lažnivcem.
                  Da se je pa to zgodilo, kolegice in kolegi, se bom pa vrnil na besedilo same
                  interpelacije, ki je zdaj pred nami.</p>
               <p>Namreč, vse drugo, ker želim pustiti veliko prostora tudi svojim kolegicam in
                  kolegom iz poslanske skupine SDS, bom v tem trenutku izpustil. Govoril bom samo še
                  o eni zadevi, v zvezi s katero je bilo moje ime v minulem letu največkrat
                  omenjeno. V zadnjem času pa to leti predvsem na ministra za kulturo. Gre za
                  vprašanje RTV prispevka. Ves čas se opleta s trditvijo, da nismo javnosti povedali
                  resnice in da smo jo zavajali. To je bil oseben očitek, na osnovi katerega me
                  zlasti tisti, ki se čutijo v javnih medijih poklicani za to, da pritrjujejo vašim
                  političnim trditvam in da dajejo v nič vse, ki mislijo ali še tako argumentirano
                  dokažejo drugače, da je pač situacija takšna, kot jo zdaj opisujem. Pa poglejmo,
                  kako je bilo s to stvarjo v resnici. Vsi, ki ste sledili zgodbi o kampanji o RTV
                  prispevku, veste, da se je ta trditev, da pomeni izglasovanje novega zakona, nižji
                  RTV prispevek, kot bi ga plačevali po starem zakonu, pojavila nekje v začetku
                  jeseni. Ampak tukaj je bistven način kolegice in kolegi. Pa pojdimo lepo po
                  datumih, vse imam tukaj, če boste želeli, vam lahko tudi razmnožim. In če boste
                  želeli, lahko še pogledamo posnetek kakšne tiskovne konference, kajti vse to je
                  zelo dobro argumentirano in verjemite, vsak trenutek dokazljivo.</p>
               <p>Najprej bom prebral datum - 1.9.2005. Takrat sem javnosti sporočil naslednje: "Da
                  bi si nalili čistega vina, najprej nekaj dejstev. Veljavni Zakon o RTV Slovenija
                  je bil sprejet leta 1994 in bil v zvezi s plačevanjem RTV prispevka bistveno
                  spremenjen z novelo zakona leta 1999. To je prav tista novela, ki je pomenila grob
                  poseg v avtonomnost novinarjev in na katero sem takrat na prošnjo novinarjev RTV
                  Slovenija v Državnem svetu vložil veto. Žal je bil kasneje veto v Državnem zboru
                  zaradi vztrajanja takratnega ministra Jožefa Školča in njegove državne sekretarka
                  Majde Širca, oba seveda LDS, preglasovan. Šlo je za tisti najbolj grob poseg v
                  novinarsko avtonomijo, kot so se novinarji sami do tega dejanja opredelili takrat,
                  na vztrajanje LDS torej. Takrat veljavni stari Zakon o RTV Slovenija je določal
                  načelo, po katerem se višina RTV prispevka lahko sproti usklajuje z inflacijo. O
                  dvigu RTV prispevka zaradi rasti inflacije je odločala Vlada na predlog Sveta RTV
                  Slovenija. In RTV Slovenija je to določilo razumela kot nekakšen avtomatizem, o
                  čemer pričajo stalni protesti organov RTV Slovenija, ker dvigovanje RTV prispevka
                  ni vedno sproti sledilo inflaciji. V novem Zakonu o RTV Slovenija tega določila ni
                  več in zakon po uveljavitvi torej ne bo dajal več nobene pravne osnove za trajno
                  dvigovanje RTV prispevka oziroma njegovo povečevanje zaradi inflacije. Edina
                  možnost spremembe, ki jo dopušča zakon, je začasni ukrep Vlade, ki lahko traja do
                  leta dni in s katerim lahko spreminja višino do 10% v pozitivni ali negativni
                  smeri, vendar izključno v primeru motenj poslovanja RTV Slovenija, se pravi, v
                  primeru nekih posebnih okoliščin, ki jih sedaj, ko se poslovanje RTV Slovenija
                  izboljšuje, seveda niti slučajno ni, da pa stare navade, ki so temeljile na tem
                  starem zakonu, težko umrejo, pa seveda lahko tudi sami sledite, ko berete izjave
                  vidnih predstavnikov RTV Slovenija danes, ki bi si še kar želeli večji RTV
                  prispevek, ki ga seveda brez spremembe zakona ni mogoče trajno dvigniti. Spremembe
                  zakona v tem parlamentu pa trdim, da ni mogoče sprejeti, vsaj sam osebno bi storil
                  vse, da se to ne bi zgodilo, tudi če bi kdo poskušal.</p>
               <p>Zanimivo je naslednje. Nekaj dni za tem smo imeli še posebno tiskovno konferenco,
                  kjer smo te mehanizme podrobno razložili. Povedali smo vse točno v odstotkih,
                  ampak samo dan za tem je... A ja, še to moram dodati, seveda je bilo poročanje
                  tako, da ga je mogoče povzeti v enem stavku. Praktično vsi mediji, z častno izjemo
                  nekaterih, da ne bom komu storil krivice, so zapisali samo to: "Grims še vedno
                  trdi, da bo po novem zakonu znižan RTV prispevek." Če je to poročilo skladno s
                  tem, kar je bilo povedano, ker je bilo tudi v pisni obliki posredovano vsakemu
                  mediju, potem imamo lahko o taki uredniški politiki svoje mnenje. Jaz osebno ga v
                  tem trenutku raje ne bi izrazil, ampak zanimivo, da so tako poročanje, ki je po
                  mojem trdnem prepričanju odraz političnega vpliva LDS v osrednjih javnih glasilih,
                  potem izkoristili v poslanski skupini LDS za to, da so me obtožili, da namerno
                  zavajam javnosti in da nimam pojma, kako je to potekalo do sedaj. Ali vam še
                  enkrat preberem celo zgodbo, pa boste videli, da je točno taka, kot je v resnici
                  bila? Ampak tukaj se zadeva še ne konča. To pismo, v katerem sem bil dobesedno
                  obtožen, da sem lažnivec, je bilo objavljeno praktično v vseh medijih v Sloveniji.
                  Ker sem jaz pač verjel, da živim v pravni državi, sem nato napisal popravek in
                  zahteval to pravico do popravka in odgovora kot svojo ustavno pravico. Zanimivo,
                  uganite, koliko medijev v Sloveniji je objavilo ta popravek. Radio Slovenija je
                  tisto pismo objavil dvakrat, mojega popravka nič. Samo za primerjavo, da o vsem
                  ostalem ne govorim. Zanimivo pa je, kako ga je objavila TV Slovenija. To namreč
                  zaradi tega, da potem ponazorim, kako gre to naprej. Bom tole prebral, ker je
                  fenomenalna formulacija: "Poslanec Slovenskih demokratov in predlagatelj novega
                  zakona o RTV, Branko Grims - jaz nisem predlagatelj, jaz sem bil lahko rečete
                  avtor, predlagatelj pa je bil minister oziroma Vlada - je odgovoril poslancem
                  Liberalne demokracije Jožefu Školču in Alešu Guliču, ki sta zapisala, da Grims
                  namerno zavaja javnost glede prilagajanja RTV prispevka inflaciji. Grims je v
                  odgovoru zapisal, da zdajšnji zakon določa načelo, po katerem se lahko višina
                  prispevka sproti usklajuje z inflacijo, kar pričajo tudi protesti RTV-ja, ker
                  usklajevanje ni potekalo v celoti. Kot pravi Grims, pa novi zakon tega določila ne
                  vsebuje." Lahko vam še cel moj popravek preberem, da bo jasno, kaj je sploh v tem
                  popravku bilo. Še enkrat je bilo napisano vse, kar je potrebno vedeti v zvezi s
                  temi mehanizmi. Iz tega, kar sem vam pa zdajle prebral - to je, mimogrede, citat
                  iz TV Slovenija 1 -, pa najbrž nikomur na tej Zemlji ni bilo jasno, kaj naj bi
                  pravzaprav se s tem dogajalo. In potem se seveda na osnovi takole lansirane laži
                  prime floskula, laž, ki jo še danes poslušamo, da sem obljubil nominalno, torej v
                  številkah, znižanje RTV prispevka. Kajti tista dva poslanca sta v svojem pismu
                  zapisala oziroma na neki tiskovki še pred tem govorila, da bo znižanje za 5%. Od
                  kod jim ta številka, pojma nimam, kajti o kakšni tovrstni številki zanesljivo
                  nihče od nas nikoli ni govoril. Ampak v Sloveniji, če to reče nekdo iz LDS ali pa
                  še iz kakšne stranke, ki jim je blizu, se to sprejme kot sveta resnica. S tem
                  potem vsi kar polemizirajo, to uporabljajo kot argument. Da bi pa kdo slučajno
                  pogledal, kaj je v resnici kdo rekel, in to preveril, to se pa zelo redko
                  zgodi.</p>
               <p>In tako lahko zadeve pogledamo malo z ustavnopravnega vidika, tole zgodbico, ki
                  vam jo zdajle pripovedujem, kajti ta zgodbica je zapisana tudi v interpelaciji.
                  Kaj je bila torej zgodba o RTV prispevku - da sem sam osebno, in vem, da je to
                  storil kasneje tudi minister, zelo jasno in zelo pošteno povedal, kaj pomeni star
                  zakon in kaj pomeni nov zakon. Po starem zakonu je bil že pripravljen - če ne
                  verjamete, pojdite na RTV preveriti - predlog za dodaten dvig RTV prispevka, ki ga
                  seveda takrat potem niso upali poslati v proceduro, ker bi bil to odličen argument
                  predlagateljem referenduma, to se pravi, novega Zakona o RTV Slovenija. Da so te
                  tendence ves čas prisotne, še enkrat povem, pričajo tudi sedanje izjave sedanje,
                  nove garniture, ki bi si še vedno želela višji RTV prispevek. Seveda, kdo si pa ne
                  bi želel več denarja. To se pravi, kot rečeno, ko gremo na ustavnopravni vidik,
                  sami ste s tem, ko ste zamolčali, s svojo medijsko močjo kršili ustavno pravico
                  državljank in državljanov do korektne in celovite obveščenosti. To je prvo, kar je
                  treba zelo jasno povedati. Potem ste sami s svojo medijsko močjo lansirali neko
                  neresnico, in to storili drugič. In ko sem hotel uveljaviti svojo ustavno pravico
                  do popravka in odgovora, ste s svojo medijsko močjo, kolegice in kolegi iz LDS,
                  dosegli, da se to praktično ni zgodilo; in ste to naredili še tretjič. In da
                  dokažete, da imate neverjeten smisel za humor, ste potem to zapisali kot trditev v
                  besedilo, ki je pred nami. In sedaj pridete k meni, naj na osnovi tiste laži, ki
                  ste jo vi lansirali o meni in s katero me mažete že celo leto, zdaj jaz glasujem
                  zoper ministra za kulturo dr. Vaska Simonitija. Ja, pa kaj še! Bodite no resni!
                  Toliko, kar se tiče teh navedb v tej interpelaciji. To lahko dokažem z vsem tem
                  materialom. Mislim, da je bilo branja dovolj; če kdo želi, ga lahko dobi pri meni,
                  da se prepriča na lastne oči. Vsekakor pa je najbrž iz tega jasno, kakšna je
                  vrednost pravnih trditev interpelacije, kajti interpelacija naj bi bila pravni
                  akt, utemeljen na pravno preverljivih in dokazljivih dejstvih. Pravni vidik te
                  interpelacije pa je čisto nič. In seveda na osnovi nič ni mogoče sprejemati neke
                  odločitve. Zato je najbrž povsem jasno, da kar se mene tiče, bom ministra dr.
                  Vaska Simonitija vsekakor podprl in seveda lahko to z vso odgovornostjo zatrdim
                  tudi v imenu celotne poslanske skupine SDS. Vam želim vso srečo še naprej.
                  Hvala.</p>
            </sp>
            <sp xml:id="SDZ4-Redna-22-2006-11-29.sp13">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Aleš Gulič v imenu poslanske skupine LDS. Izvolite.</p>
            </sp>
            <sp xml:id="SDZ4-Redna-22-2006-11-29.sp14">

               <speaker>ALEŠ GULIČ:</speaker>

               <p>Cenjene kolegice in kolegi. Spoštovani predsedujoči, gospod minister, gostje. Jaz
                  bom seveda veliko bolj kratek, kot je bil kolega Grims. Ne mislim tukaj zganjati
                  avtoterapije, bi pa vendarle nekaj povedal, proti komu je vložena interpelacija in
                  kdo jo je vložil.</p>
               <p>Interpelacijo je vložil poslanski klub Liberalne demokracije Slovenija. Gospa
                  Majda Širca je pač prvopodpisana. Vložili smo jo proti ministru, ki je danes v
                  prvih stavkih povedal, kako je kulturen in civiliziran, ki se je razkril, ker ni
                  imel teksta, je pač šel diskvalificirat cenjeno kolegico Majdo Širco s stvarmi, ki
                  so bile že zdavnaj razčiščene. In je spet ponavljal, ponavljal in ponavljal...
                  Repetitio mater studiosum est. Tako so rekli včasih, ampak vedno seveda to ne
                  velja. Kasneje so ugotovili, da je 100 krat ponovljena laž lahko resnica. To se
                  seveda dogaja. Sedaj pa gremo res k interpelaciji.</p>
               <p>Že v času referenduma o Zakonu RTV Slovenija smo napovedovali, da bo minister
                  spremenil Radiotelevizijo Slovenije iz javne v državno, saj je na ta način povečal
                  vladni koalicijski nadzor nad upravljanjem in vodenjem RTV Slovenija in seveda
                  tudi nad kulturno politiko v RTV Slovenija, čemur je dokaz, če nič drugega,
                  včerajšnja Piramida, kakšno kulturo Slovenci gojimo v zadnjem času, kakšno kulturo
                  komunikacije, kakšno kulturo sobivanja si želimo. Na televiziji je seveda sedaj že
                  kar jasno, da je kar veliko omejevanja, pritiskov, pristranskosti, molka, da
                  izginjajo seveda takšne oddaje, ki nosijo v sebi komentar, da je toliko ponovitev,
                  da človek ne ve več, ali sanja ali v resnici gleda televizijo, da ponavljajo
                  tisto, kar resne televizijske hiše izdajajo na DVD medijih za tiste, ki jih seveda
                  zanima kakšna zgodovina. Tukaj pa je vse skupaj spravljeno na raven, ki govori o
                  tem, kako je lahko ostal RTV prispevek nominalno enak. Nominalno enak je postal
                  tako približno, kot je mleko, ki ga sedaj kupujemo. Tudi cena mleka se ni
                  spremenila, ampak na embalaži piše 950 mililitrov, nič več ne piše en liter. Tako
                  se je mleko lahko ohranilo. In tako se je ohranila RTV. Namesto več, za isti
                  nominalni znesek dobivamo manj, dobivamo vse tisto, kar je bilo že stokrat
                  prežvečeno in pregledano. Tretji program gledamo na drugem programu, torej imamo
                  spet neko inovacijo. Imenitno. Pa še kje drugje se da kaj videti.</p>
               <p>Koalicija z ministrom je bila gluha za naša opozorila, da ne bodo mogli tehnično,
                  fizično, kakorkoli pridobiti sliko ne frekvenc, ne denarja za to. Program seveda
                  prav gotovo ni boljši. Kar poglejte si podatke o gledanosti. Pa ne tiste, ki jih
                  primerjate s POP TV, pa z A kanalom, pa ne vem s kom še vse, ampak lastno hišo,
                  koliko se gleda več, koliko se gleda manj RTV program Slovenije 1 ali 2, pa boste
                  videli rezultat. Vladna koalicija z ministrom za kulturo na čelu in seveda še bolj
                  na čelu z gospodom Janezom Janšo, ki je takšnega ministra za kulturo določil, je
                  zavajala in lagala. Minister z milijardo tolarjev potem na neki drugi ravni skuša
                  vplivati na medije brez jasnih kriterijev in brez primerne strokovne komisije.</p>
               <p>Z Zakonom o Kobilarni Lipica je minister omogočil, da je bila v Lipici kulturna in
                  naravna dediščina ogrožena. A k sreči je Ustavno sodišče zakon ustavilo, preden je
                  lahko povzročil škodo. Minister ne spoštuje temeljnega strateškega dokumenta na
                  področju kulturno nacionalnega programa, s čimer se potem lahko uspešno izogiba
                  številnim obveznostim. Minister za kulturo ne ve, kaj mu dela sektor za jezik. Ne
                  ve, recimo, da je v Bruslju med slovenskimi šolarji slovenski jezik postal drugi
                  jezik, ne učni jezik, ampak učeči jezik, tistega, ki se ga učijo, s samo 20% ur,
                  ki jih imajo na voljo slovenski učenci v Sloveniji. Boste rekli, to je stvar bog
                  ve katerega ministra. Že, že, ampak tam imamo sektor za jezik, ki naj bi skrbel za
                  slovenščino. Vse to minister ignorira, ali pa morda, ne vem, morda mu pa ne
                  povedo.</p>
               <p>Minister je izvedel številna škodljiva politična kadrovanja, tako na Arhivu
                  Republike Slovenije, v Lipici, na Filmskem skladu, Slovenski kinoteki, pa seveda
                  tudi doma v svoji hiši, ko je pometal pred pragom, po stanovanju, po sobah, po
                  kleti in na podstrešju.</p>
               <p>Po sprejetem Zakonu o RTV se primerna kadrovanja dogajajo tudi na Javnem zavodu
                  RTV, pa tudi v drugih medijih. Že takrat smo v prvih razpravah opozarjali, da bo
                  RTV samo zgled za druge medije. Tam, kjer ne prihaja do prisilnih migracij,
                  prihaja do tako imenovanih prostovoljnih migracij. Kar poglejte, kako migrirajo
                  novinarji. Želja po odstavitvi urednikov na RTV je bila namreč tako velika, da so
                  celo v statutu skrajšali mandat, ne da so stvari bolj na vetru, tam, kjer se pa še
                  kaj ni dalo, se je šlo pa v kakšna v.d.-jevstva. Minister seveda veselo podpira
                  davčne reforme, s katerimi se med drugim ukinja davčno spodbujanje posameznikov za
                  vlaganje v kulturo, pa ukinja se 2% olajšava za različne namene, vključno s
                  kulturo. To bo prav gotovo povzročilo posledice, ne jutri, morda celo ne
                  pojutrišnjem, ampak prav gotovo pa zelo kmalu. Minister je predvsem s tem
                  prevzemom medijev grobo posegel v doseženo pluralnost slovenske družbe. Posegel je
                  v svobodo, v svobodo ustvarjalcev in v svobodo tistih, ki medije rabimo. S pomočjo
                  obeh zakonov, se pravi obeh medijskih zakonov, jih obvladuje na vsebinski in na
                  organizacijski ravni. Očitno se je iz zgodovine, kjer je strokovnjak, zelo zelo
                  veliko naučil in ve, da se jo da tudi repetirati, ponoviti, oživiti v taki lepi
                  spirali.</p>
               <p>V Liberalni demokraciji Slovenije bomo zahtevali odstop ministra za kulturo in
                  tudi glasovali tako. Hvala lepa.</p>
            </sp>
            <sp xml:id="SDZ4-Redna-22-2006-11-29.sp15">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Potrata v imenu poslanske skupine Socialnih demokratov.
                  Izvolite prosim.</p>
            </sp>
            <sp xml:id="SDZ4-Redna-22-2006-11-29.sp16">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod minister, gospa državna
                  sekretarka, spoštovane poslanke in poslanci! Poslanska skupina Socialnih
                  demokratov je že v prvih odzivih na vest o vložitvi interpelacije o delu in
                  odgovornosti ministra za kulturo dr. Vaska Simonitija sporočila, da bo predlog
                  sklepa, ki je zelo kratek in se glasi, da dr. Vasko Simoniti se razreši s funkcije
                  ministra za kulturo, podprla. Proučitev interpelacije in odgovora ministra za
                  kulturo nanjo naše prvotne odločitve ni spremenila. Ministrova zavrnitev vseh
                  očitkov je za poslansko skupino Socialnih demokratov pričakovana reakcija na
                  interpelacijo in posledica moči koalicije, ki jo ima v Državnem zboru in je zato
                  tudi izid glasovanja napovedljiv. Vendar pa menimo, da je celoten odgovor na
                  interpelacijo intoniran že v začetku obrazložitve, saj interpelaciji očita
                  formalno nepravilnost, pri čemer se sklicuje na 253. in 250. člen Poslovnika. S
                  tem minister ni z dvignjenim pedagoškim kazalcem požugal samo vlagateljem, ampak
                  ne nazadnje tudi predsedniku Državnega zbora, ki je predlagal uvrstitev
                  interpelacije na dnevni red zasedanja Državnega zbora. Seveda pa nam da napotek,
                  kako moramo interpelacijo brati. Navajam: "Spoštovani poslanci, ki so prebrali
                  aktualno interpelacijo, pa bodo vedeli, da je nekoliko drugačna, posplošena,
                  pavšalna in morda spominja na skupek časopisnih člankov, obravnava celo vrsto tem,
                  svojih navedb oziroma trditev pa praviloma ne podkrepi z listinskimi dokazi. Gre
                  torej za skupek popolnoma političnih očitkov." <stage>(Konec navedka.)</stage> Ker je v Državnem
                  zboru kar veliko poslancev še iz prejšnjega mandata in jim spomin verjetno še ni
                  opešal, izkušenj z interpelacijami pa si je koalicija v preteklosti tudi nabrala
                  kar nekaj, kaže ministrovo mnenje pokroviteljski odnos do vseh, ne samo do
                  vlagateljev interpelacije. Kljub vsemu pa kaže poudariti, da v poslanski skupini
                  Socialnih demokratov vidimo te ministrove očitke kot prazne, čeprav nismo
                  spregledali njegovega namena, že v začetku razvrednotiti sogovornike in njihova
                  stališča. Prav nesposobnost za dialog pa je tudi prvi očitek, ki ga izrekamo
                  ministru in ki meče senco na celotno dveletno delo. Jutri bo minilo natanko dve
                  leti, odkar se je predstavil na Odboru za kulturo, šolstvo in šport in si takrat
                  podpore Socialnih demokratov ni pridobil, ne nazadnje tudi zaradi tona
                  komunikacije in nespoštovanja zakonodajne vloge parlamenta. To se je pokazalo
                  predvsem pri odnosu do sprejete zakonodaje in njegovega prepričanja, da lahko
                  volilno zmago koalicija uporabi tudi za spreminjanje sprejetih aktov brez
                  vključitve Državnega zbora. To dokazuje predvsem njegov odnos do Nacionalnega
                  programa za kulturo. Še bolj se je to potrdilo ob sprejemanju zakonov o RTV, o
                  medijih in o Kobilarni Lipica. To so trije od petih zakonov, ki jih je vložil v
                  proceduro. Toda v tem primeru ne gre samo za neupoštevanje opozicije, ampak
                  strokovne in druge zainteresirane javnosti, ki praviloma ni dobila dovolj časa in
                  prostora za svoje pripombe. Šlo je bolj za navidezno vključitev civilne družbe, ki
                  ji je sicer bilo dopuščeno povedati pripombe, vendar te praviloma niso bile
                  upoštevane. In čeprav so bila opozorila zelo resna, čeprav niso bila samo iz
                  domače strokovne javnosti, ampak tudi iz mednarodnih strokovnih krogov, so bila
                  minimalizirana, pogosto osmešena. Praksa naše pomisleke potrjuje. Vrsta določil je
                  slabih, neizvedljivih ali še neuresničenih, ne preseneča tudi, da so zakoni
                  predmet ustavne presoje. Ustavno sodišče je drugi odstavek 15. člena Zakona o RTV
                  že razveljavilo, izvajanje Zakona o Kobilarni Lipica zadržalo. Zato se v poslanski
                  skupini Socialnih demokratov sprašujemo, ali je minister pozabil na prisego, ki jo
                  je izrekel ob imenovanju, da bo deloval za blaginjo Slovenije in ne samo svojega
                  volilnega telesa. V luči zadnjih dogodkov pa tudi, kako je z uresničevanjem zavez
                  iz etičnega kodeksa. Prav zato se Socialni demokrati ne slepimo in vemo, da je
                  minister za koalicijo nedotakljiv, ker je pomagal izpeljati pohod na medije. Da je
                  to njegova prednostna naloga, ob predstavitvi in tudi pri sprejemanju Zakona o RTV
                  ni skrival ne on in ne vladajoča koalicija. Ker je bil minister predlagatelj
                  zakona, je prevzel zanj tudi vso odgovornost. Zato Socialni demokrati samo
                  ugotavljamo, da so se vsi pomisleki, ki smo jih imeli ob sprejemanju zakona,
                  potrdili.</p>
               <p>Naj samo spomnim, na kaj smo opozarjali pri Zakonu o RTV. Prvič. Diskvalifikacija
                  slovenskih stanovskih združenj in celo mednarodne novinarske zveze je najbolj
                  očitno ignoriranje javnosti, ki ji je javni servis namenjen. Vloga RTV, ki naj bi,
                  navajam, "ostala osrednja institucija slovenstva in pomemben dejavnik socialne
                  kohezije na področju kulture in informiranja ter kot taka ključni element sodobne
                  nacionalne identitete", konec navedka, pa je bila prav zato ogrožena. Ob
                  predstavitvi na Odboru za kulturo, šolstvo in šport je minister izrazil
                  nezadovoljstvo z javno televizijo in mediji na sploh, saj je poudarjal zahtevo po
                  pluralizaciji medijev in povečanju obsega informativnega političnega programa na
                  RTV na 10 do 15%. Takrat je menil, da obstaja nezadovoljstvo, znova navajam, "z
                  neko piramidalno ureditvijo te hiše z notranjimi odgovornostmi, s finančnimi
                  problemi in ne nazadnje tudi z vsebinami", konec navedka.</p>
               <p>Zakon je pa najbolj dosledno uvedel ravno piramidalno vodenje. V generalnem
                  direktorju na vrhu piramide se združujeta programsko, strokovno vodenje in
                  poslovanje zavoda, on imenuje direktorja radia in televizije in tudi imenuje in
                  razrešuje odgovorne urednike na predlog direktorja radia oziroma televizije. Zato
                  je odločilno, kdo imenuje generalnega direktorja. To je programski svet, tega pa
                  izvoli politika, kajti 21 članov programskega sveta od 29-ih izvoli Državni zbor,
                  čeprav jih pet predlaga politika in 16 civilna družba.</p>
               <p>Tretjič. Zakon odpravlja civilno upravljanje javne RTV in prinaša prehod na
                  državno oziroma politično. Izvolitev več kot dveh tretjin članov programskega
                  sveta v Državnem zboru vnaša vpliv politike na programske usmeritve RTV, pa če to
                  hočemo priznati ali ne. Kakšne posledice pa ima to za neodvisnost novinarskega
                  dela, je pa docela drugo vprašanje.</p>
               <p>Četrtič. Sestavo in načinom volitev organov v zavodu je oblikovan takšen način
                  imenovanja nadzornih organov oziroma organov upravljanja zavoda, da v njih ni
                  mogoče spregledati dominantnega vpliva politike. Pod popolnim nadzorom Vlade
                  ostaja tudi naročnina oziroma prispevek, ki kljub popolni politizaciji nadzornega
                  sveta, z vidika neodvisnosti je torej tako pri upravljanju kot pri financiranju
                  storjen velik korak nazaj v odvisnost. RTV bi morala biti nosilec pri preklopu iz
                  analogne v digitalno tehniko, če hočemo ohraniti načelo dostopnosti vsem družbenim
                  skupinam. Digitalizacija je omenjena samo pri sofinanciranju nekaterih projektov
                  iz državnega proračuna. Prav tako ni rešeno financiranje programov posebnega
                  pomena. Zakon sicer našteva sicer vse, kar morajo vsebovati nacionalni programi iz
                  javne službe. Vendar ne postavlja takšnih organizacijskih in finančnih okvirov, da
                  bo zapisano mogoče uresničevati. Posebno poglavje pa je tretji program, za
                  katerega so zagovorniki zakona prepričani, da bo prinesel veliko kakovostno
                  izboljšavo in naj bi se financiral iz TV prodaje. Samo kdaj bo to, ne vemo.</p>
               <p>Poročili o spremljanju delovanja RTV Slovenija po sprejetju novega zakona, ki jo
                  je opravil Mirovni inštitut, potrjujeta, da se že kažejo pričakovani učinki, ali
                  vsaj smer učinkovanja. Žal pa ne v smeri, ki jih je koalicija napovedovala, ko je
                  vabila na referendum. Glede nato, da se je na to poročilo skliceval tudi gospod
                  minister, upam, da ta vir zanj ne bo sporen. Se pa avtorjem obeh poročil
                  opravičujem, ker bom navajala samo nekatere odlomke s katerimi hočem potrditi
                  ravno to, kar je zakon prinesel.</p>
               <p>Iz prvega poročila navajam: "Pregled imenovanj članov programskega in nadzornega
                  sveta v skladu z novim Zakonom o RTV pa pokaže, da so postopki v Državnem zboru, v
                  katerem je imenovano največje število, potekali pregledno, vendar sta sestava v
                  Državnem zboru imenovanih članov programskega sveta iz vrst civilne družbe in
                  odkritje lističa z imeni, ki je poslancem vladajoče koalicije v Mandatno-volilni
                  komisiji narekoval, koga naj obkrožijo, potrdili napovedi kritikov zakona o
                  usklajeni večinskih izvolitvi provladno usmerjenih posameznic in posameznikov. To
                  še bolj utrjuje sestava nadzornega sveta, ki po novem sprejema statut RTV
                  Slovenije in med drugim ima pravico do vpogleda v vso dokumentacijo javnega
                  zavoda. V nadzorni svet je Državni zbor imenoval celo dva izmed petih
                  predstavnikov na predlog največje vladne stranke SDS, čeprav zakon določa, da mora
                  Državni zbor pri imenovanju svojih predstavnikov upoštevati zastopanost političnih
                  strank v Državnem zboru. Lahko bi rekli, da je Državni zbor pri izboru svojih
                  predstavnikov v nadzornem svetu RTV Slovenija kršil Zakon o RTV Slovenija."</p>
               <p>In še en navedek iz tega poročila: "Dosedanje kadrovske spremembe so na vodilne
                  položaje na Radiu in Televiziji pripeljale kadre, ki ne glede na profesionalno
                  kompetentnost ne morejo zanikati pridobljenega političnega blagoslova vladne
                  koalicije k izvolitvi. V programskem in nadzornem svetu tudi namestniški funkciji
                  niso pridobili kadri, ki bi bili kritično naravnani do vladne koalicije oziroma
                  njenega videnja RTV Slovenija, kot je predstavljen v razpravi o novem zakonu."</p>
               <p>In sedaj se dotikam tega zadnjega poročila Mirovnega inštituta, ki zajema obdobje
                  od maja do konca novembra. Zaradi omejitve časa samo nekateri navedki. "Primer
                  zahteve po državnotvorni televiziji, redundantnost zahteve po izogibanju
                  prikazovanja totalitarnih sistemov na dopadljiv način in zahteva po uveljavljanju
                  humoristov, ki bodo zadostili določenim kriterijem, so sicer take narave, da se za
                  sedaj še ne kažejo otipljivo v programu, so pa morebitno znamenje poskusa njegove
                  ideoligizacije." To je pri presoji delovanja programskega sveta.</p>
               <p>Sedaj pa tisto, kar se nanaša na statut. Daljši del, samo krajši navedek.
                  "Pokažejo se vse pomanjkljivosti Zakona o RTV Slovenija in nepripravljenost
                  predlagatelja zakona, da bi prisluhnil strokovno utemeljenim pripombam, tudi
                  pripombam civilne družbe. Mnoge zagate piscev statuta bi bile odpravljene, če bi
                  zakon uredil nekaj vprašanj, med njimi je nekaj tudi pravno-tehničnih, na katera
                  je bilo pravočasno opozorjeno in celo predlagane boljše rešitve, tudi take, ki
                  nimajo ideoloških ali vrednostnih predznakov. Temeljna ugotovitev je, da novi
                  statut RTV Slovenija uveljavlja asimetrično, a hkrati še vedno ne dovolj prožno
                  organiziranost javnega zavoda, zlasti na ravni organizacijskih in uredniških
                  producentskih enot. Po drugi strani, kar je pozitivno, pa poenostavlja nekatere
                  ravni odločanja. Bolje opredeli dolžnosti in pristojnosti vodstvenih in vodilnih
                  delavcev," to navajam zato, da mi ne bi očitali, da navajam samo slabosti. Ko je
                  govora o pristojnostih programskega sveta glede programskih standardov, Mirovni
                  inštitut ugotavlja: "Poklicni standardi in merila bodo, če bodo napisani v obliki
                  neposrednih poklicnih navodil zaposlenim novinarjem in urednikom, oblika poseganja
                  v program. Ustvarja se torej večravenska, prepletena in nepregledna mreža
                  odločanja, ki je že do zdaj hromila razvoj, jasno usmeritev in boljšo organizacijo
                  programov, s tem pa tudi cenejšo in racionalnejšo rabo človeških virov in
                  produkcijskih kapacitet. Večravenska mreža odločanja se izkaže tudi pri
                  regionalnih centrih."</p>
               <p>O ločenosti finančnega poslovanja javne službe: "Ločenost finančnega poslovanja
                  javne službe, kot je določena v 87. členu statuta, je nezadostno opredeljena.
                  Zakon o RTV Slovenija pa javno službo definira z naštevanjem programov in
                  programskih vsebin, ki so del javne službe. Pri opredeljevanju, katera področja
                  sodijo v sklop poslovanja RTV Slovenija, ki se financira iz javnih sredstev, bi
                  torej potrebovali bolj natančne navedbe."</p>
               <p>To je bilo samo nekaj navedb, iz katerih je mogoče dokazati, da je sprejeti Zakon
                  o RTV bodisi kršen ali je slabo zastavil določbe, na kar smo v opoziciji takrat
                  opozarjali. Ker se bodo drugih točk iz interpelacije dotaknili kolegica in kolegi,
                  dovolite, da se dotaknem samo še ene ugotovitve, ki sem jo v začetku izrekla in jo
                  želim dokazati, da je minister Simoniti pokazal premajhno spoštovanje do
                  zakonodajnega postopka v Državnem zboru.</p>
               <p>Državni zbor Republike Slovenije je sprejel Nacionalni kulturni program za obdobje
                  2004-2007 kot svojo resolucijo in z njo izrazil svojo voljo o perspektivi, vlogi,
                  nalogah, usmeritvah, razvoju, investicijah in financiranju kulture in umetnosti.
                  In Državni zbor je ob tej priložnosti izrecno poudaril, da poverja skrb za
                  izvajanje Nacionalnega programa za kulturo Vladi kot celoti, vsem ministrstvom in
                  ne zgolj Ministrstvu za kulturo. Vladi je tudi naročil, da mu do vsakega 1.
                  junija, torej do 1.6.2005 in do 1.6.2006, predloži poročili o izvajanju
                  Nacionalnega programa za kulturo, ki ga bo nato obravnaval. Prvi datum je bil
                  zamujen, drugi sicer ne. Poročilo za leto 2004 se na koncu uvoda spušča v polemiko
                  z nacionalnim programom za kulturo. Uvod v poročilo namreč očita programu, da ni
                  dejanski strateški dokument, da ne daje osnov za strateške premike na področju
                  kulture, da ni evropsko naravnan in da nima izgrajene metodologije spremljanja,
                  izvajanja, zlati ne zbiranja ključnih podatkov. Po teh uničujočih ocenah, ki v
                  nadaljnjih 70-ih straneh niso evalvirane niti dokazane, gre poročilo še korak dlje
                  in razmišlja, ali je potrebno nacionalni program za kulturo dopolniti ali
                  spremeniti. Ali naj se pošlje v proceduro nov in primernejši nacionalni program za
                  kulturo, in sicer kot strateški dokument, ali pa naj ga popravljeni Zakon o
                  uresničevanju javnega interesa na področju kulture enostavno razveljavi. Vse to so
                  umišljene in neproduktivne dileme. Nacionalni program za kulturo je bil namreč v
                  Državnem zboru sprejet kot obvezujoča resolucija, brez glasu proti so resolucijo o
                  nacionalnem programu za kulturo podprli poslanci in poslanke koalicije in
                  opozicije.</p>
               <p>Šele je Rudiju Šeligu uspelo pripraviti celovitejši dokument, ki je žal obtičal v
                  predalu, sicer pa je debata o tem, kakšen bi bil najprimernejši tip dokumenta, ki
                  bi nosil naslov Nacionalni program za kulturo, že stara. Ob siceršnjem odobravanju
                  Šeligovega predloga je bil najpogostejši očitek ta, da je z vidika strategije
                  nedodelan in nedorečen ter da ni dovolj operativen. Na Šeligovi osnovi je pod
                  vodstvom ministrice Andreje Rihter vendarle nastal nov programski dokument
                  slovenske kulture, ki ga je, kot rečeno, Državni zbor sprejel 25. marca 2004.
                  Kdorkoli kakorkoli sedaj poskuša dokument problematizirati pozablja bistveno,
                  namreč da velja, da ga je treba uresničevati in da je o stanju in dosežkih na
                  področju kulture treba vsako leto poročati Državnemu zboru. Zato v poslanski
                  skupini obžalujemo, da niti predsednik odbora in z njim vladajoča koalicija niti
                  minister za kulturo nista sprejela možnosti, da bi bili poročili o uresničevanju
                  nacionalnega programa za kulturo predstavljeni na plenarnem zasedanju Državnega
                  zbora, ampak sta zadovoljni s pavšalno ugotovitvijo, da sta poročili dobri.
                  Marsikdo ima kritične pomisleke, vendar ne v tem smislu, da bi ga, ta nacionalni
                  program namreč, ukinili prej, preden mu poteče rok, za katerega je pripravljen.
                  Marsikdo ima na njegovo vsebino in kompozicijo kritične poglede, vendar je treba
                  upoštevati, da je to dokument, ki Slovencev ni razdvojil. Še več, glede usmeritve
                  na področju kulture nas je celo poenotil. Problem ni in ne sme biti program sam po
                  sebi, ampak njegovo uresničevanje, vendar zgolj v smislu, kaj sta Vlada ali
                  Ministrstvo za kulturo storila ali ne, kaj je za njegovo uresničitev storil
                  sleherni kulturni subjekt, sklad, zavod itn. Kako so ga upoštevale lokalne
                  skupnosti in vsa druga ministrstva, zlasti še šolsko, okoljsko, za zunanje zadeve
                  in javno upravo. Dobro pripravljeno poročilo za minuli dve leti, tako ki bi se
                  hrabro soočilo s problemi, ki pestijo kulturo, ki obremenjujejo odnose med
                  kulturo, ekonomijo, izobraževanjem ali pa med kulturo in državo, bi bilo, kot
                  rečeno, dobra poživitev za razprave v Državnem zboru. Podprli bomo torej predlog
                  za razrešitev ministra za kulturo, vseh drugih točk iz interpelacije pa se bomo
                  dotaknili še v nadaljevanju. Hvala.</p>
            </sp>
            <sp xml:id="SDZ4-Redna-22-2006-11-29.sp17">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojz Sok v imenu poslanske skupine Nova Slovenija.</p>
            </sp>
            <sp xml:id="SDZ4-Redna-22-2006-11-29.sp18">

               <speaker>ALOJZ SOK:</speaker>

               <p>Hvala za besedo, gospod predsedujoči. Spoštovani gospod minister, sodelavke,
                  spoštovane kolegice poslanke in poslanci! Torej bilo je potrebno počakati dve
                  leti, da smo dobili prvo interpelacijo. V Novi Sloveniji smo se zavedali, da bo do
                  tega prej prišlo, nismo pa pričakovali, da bo prva interpelacija vložena prav
                  proti ministru za kulturo, ko pa se je ves čas na veliko kritizira ostale
                  ministre. Torej zanimivo, ampak dejstva so tukaj.</p>
               <p>Jaz se bom poskušal v imenu naše poslanske skupine kar se da najbolj držati same
                  vsebine interpelacije, čeprav moram reči, da smo uvodoma tako s strani
                  predlagateljev kot tudi s strani gospoda ministra poslušali dva zelo izdelana,
                  izpiljena govora tukaj v državnem zboru. Redko slišimo take nastope in to je
                  potrebno povedati.</p>
               <p>Torej, če gremo v tej interpelaciji po vrsti, najprej kar se tiče RTV prispevka.
                  Res je bilo rečeno, da se bo ta prispevek zmanjšal. Kot sedaj izgleda, smo se
                  različno razumeli, tisti, ki so to predlagali, so razumeli tudi na takšen način -
                  in tudi tako se da razložiti -, da se pač ne bo nominalno zmanjšal, ampak da bo to
                  zmanjšanje realno. In če upoštevamo inflacijo, potem to zmanjšanje realno dejansko
                  tudi je. Kakorkoli, hoteli ali ne hoteli, pa moramo priznati, da se pa ni povečal,
                  kar ni bil standard prejšnjih let, ko se je ta RTV prispevek vedno večal. Ko so
                  ekonomisti na RTV izračunali, koliko je treba dodati v blagajno, so za toliko
                  povečali položnice in tako je zadeva funkcionirala. Torej, v tem trenutku temu ni
                  tako. S tem nastaja, kot je povedal minister, vsak mesec 55 milijonov manj
                  sredstev in je vprašanje, do katere stopnje lahko na tem vztrajamo. Mislim, da bo
                  treba tudi o tem razmisliti in vsaj s stopnjo inflacije ta RTV prispevek nekako
                  uskladiti. Ker sicer je težko pričakovati in na drugi strani zahtevati, da mora
                  biti program boljši; to sta dve zadevi, ki ne gresta skupaj.</p>
               <p>Finančni rezultat, tako kot je tu predstavljen, je v tem trenutku dober. In tisti,
                  ki govorite o tem tudi v tej interpelaciji, da bi moral biti na mesto direktorja
                  postavljen sposoben menedžer, lahko ugotovimo, da ta človek, ki ste ga imenovali,
                  prodajalec avtomobilov, očitno to je - prodajalec avtomobilov, ki je pokazal, da
                  se da z dobrim menedžerskim pristopom finančno urejati to hišo; torej, to priznali
                  ali pa ne. Vem in zavedamo se, da vam ni pogodu, vendar pa nasprotujemo temu, da
                  se nekoga že vnaprej diskvalificira na takšen način. Nam je bilo všeč, da je
                  takrat na prvo vprašanje novinarjev pošteno povedal, da ne pozna dela na RTV in da
                  ne ve, kaj ga čaka. To je bilo korektno z njegove strani, kaj so iz tega naredili
                  mediji, pa kaj dela iz tega opozicija, je drugo vprašanje. Vendar, če nekomu ne
                  daste priložnosti, potem se tudi nikoli ne more dokazati, ali je v stanju nekaj
                  narediti ali ne. Mi smo veseli, da je gospod Guzej to priložnost dobil. In enako
                  velja za predsednika Sveta RTV, gospoda Grando. Ne vem, zakaj bi gospod Granda bil
                  manj primeren, kot je bil gospod Kocijančič, ki so mu njegove vilenice že v
                  plenice položile to, da bo postal politik in da bo primeren za vse večne čase ter
                  da bo dedno, po nekakem fevdalnem principu osvajal pozicijo za pozicijo. Torej, to
                  je nepošteno, ni pošteno. In mislim, da je dozorel v tej državi, če pa še ne, pa
                  bo, čas, ko bo treba spoznati, da je temu tako in da je treba dati priložnost
                  pravzaprav vsem Slovenkam in Slovencem, ne glede na njihovo svetovnonazorsko
                  opredelitev.</p>
               <p>Naslednja zadeva, ki jo predlagatelji interpelacije očitate, je, da je program
                  slab, da se ni izboljšal. To je pač lahko neka subjektivna ocena vsakega od nas.
                  Moram reči, da ga sam ne morem oceniti, ker ga ne gledam veliko; razen tistega
                  pač, kar moram za svoje delo kot poslanec; nimam časa, da bi se ukvarjal s tem, da
                  bi sedel pred televizijo, bom pa se potem še na nekaj vrnil in še nekaj povedal o
                  tem. Če bi hotela opozicija resnično to tako oceniti, bi morali imeti neko
                  strokovno ceno. Vi ste velikokrat prisegali na stroko, na različne civilne
                  institucije; škoda, da niste te svoje argumentacije v tej interpelaciji tudi
                  podkrepili s kakšno takšno strokovno podprto analizo. Tako samo na podlagi vaše
                  ocene, da je slab zato, ker ne prenaša lige prvakov - ne vem, poznam veliko ljudi,
                  ki jih ta liga prvakov malo zanima, pa nič, poznam veliko ljudi, ki jih ne zanima
                  tekma med Ekvadorjem pa Burkino Faso in tako naprej, poznam pa tudi veliko
                  takšnih, ki jih to zanima; se pravi, je treba program na televiziji peljati tako,
                  da je za vsakega nekaj. Poznam pa veliko ljudi, ki so si z veseljem ogledali to,
                  kar v interpelaciji očitate, to pa je posvetitve slovenskih škofov, kar v
                  preteklosti ni bilo možno videti in so bili ljudje na nek način oškodovani,
                  opeharjeni, plačevali so televizijo pa jim ta televizija tega ni omogočila. Moja
                  mati je bila izredno navdušena, da je lahko to gledala, je stara čez 80 let, če
                  kaj gleda, potem je to gledala in plačuje RTV od takrat, ko se je to začelo
                  plačevati. In ne vem, zakaj ne bi tem ljudem omogočili, da lahko tudi z gumbom
                  izberejo in gledajo. To ste v interpelaciji napisali, škoda je, da se še vedno
                  greste ta ideološki boj. Jaz vam predlagam, da enkrat s to zadevo v tej državi
                  nehamo in si vendarle povemo, da se spoštujemo ob različnosti in da vsem ljudem
                  omogočimo, da lahko si tudi to ogledajo. Minister vam sicer na to ni odgovarjal,
                  ker se mu je najbrž zdelo izpod nivoja, jaz kot, še danes, v funkciji kot vodja
                  poslanske skupine sem se odločil, da vam to s tega mesta povem in vam svetujem, da
                  enkrat s takšnimi podobnimi očitki nehate, ker ne vodijo nikamor in niso primeren
                  za tretjo tisočletje in ne za obdobje, ko smo Slovenci postali del svobodne
                  Evrope.</p>
               <p>Kar se tiče poročila State Departmenta, jaz pojmujem in v Novi Sloveniji smo
                  prepričani, da je neodvisnost neke inštitucije izkazana pretežno skozi način
                  financiranja in da skozi ta princip RTV Slovenija je neodvisna, tega ne morete
                  oporekati, ker je tisti delež, ki ga daje država, zanemarljivo majhen. Ali so
                  neodvisni novinarji - to je velikokrat odvisno od njih. Sam sem jim že enkrat
                  povedal, ko smo bivšemu veleposlaniku na sedežu Nove Slovenije, ameriškemu
                  veleposlaniku Youngu, na sedežu Nove Slovenije potarnali o naših medijih in pa
                  tudi to, da se v Novi Sloveniji čutimo zapostavljene, je kratko odgovoril, je
                  rekel: "Znam, znam, FDV." Tako kot so jih izobrazili skozi vsa ta leta, kot so jih
                  naučili, tako se še vedno obnašajo, človek je svoboden in neodvisen toliko,
                  kolikor sam to hoče biti, če pa to noče biti, potem to ni. Lahko je služiti,
                  veliko težje je biti neodvisen in svoboden, potem pa moraš pokazati svojo
                  hrbtenico in svojo pokončno držo. Sicer pa to poročilo ni zaskrbljujoče, je zelo
                  kratko in pa tudi ugodno.</p>
               <p>Kar se tiče očitka v zvezi z oddajami za romske skupnosti, mislim, da jih je v tem
                  trenutku kar veliko, sicer po sili razmer, iz drugih razlogov. Se pa strinjam, da
                  se te zadeve pripravijo na takšen način, da bodo romske skupnosti te oddaje
                  pripravljale same, ne pa, da jih drugi pripravljajo za njih, ker potem niso oddaje
                  romske skupnosti. Morajo jih začeti oblikovati sami.</p>
               <p>Očitek, da digitalizacija napreduje prepočasi, bom enostavno odgovoril: kolikor
                  denarja, toliko muzike. Tako pravijo pri nas v Prlekiji. In če bomo še naprej
                  vztrajali na tem, da se mora RTV prispevek nižati, potem bo to na tem področju še
                  slabše, ali pa je treba denar zagotoviti na kakšen drugačen način.</p>
               <p>Kar se tiče očitkov okoli tretjega programa, tu se bom vrnil nekoliko na samo
                  kvaliteto programov, gospe in gospodje, v tem trenutku je zadeva takšna, da se
                  prenašajo prenosi iz velike dvorane in iz dvorane na Tomšičevi. Nek dan sem si
                  ogledal, kako izgledajo ti naši nastopi tukaj v parlamentu, ko se je sprejemalo
                  nek zakon. Jaz bi si želel, da teh prenosov ni. Tukaj smo hodili eden za drugim in
                  brali iste tekste. Če to ljudi zanima, jaz mislim, da je bilo izredno mučno,
                  duhomorno, nobene iskrivosti, smo pač takšni, kot smo kot poslanci, po drugi
                  strani pa imamo takšen Poslovnik. V tem našem Državnem zboru mi ne diskutiramo, mi
                  se tudi ne poslušamo. Danes vas je veliko prisotnih, ampak ko se sprejemajo kakšni
                  zakoni, se tukaj s tega mesta govori praznim stenam. In to ni debata. In tudi
                  tisti, ki pridejo in nas gledajo, to takoj ugotovijo. Tukaj smo imeli neke
                  ameriške prijatelje, takoj so rekli, ja, komu pa vi govorite, saj se ne poslušate.
                  Imamo takšen Poslovnik. Ali smo pripravljeni ta Poslovnik spremeniti, da bomo med
                  seboj diskutirali? Najbolj zanimiv je tisti del - večer pred glasovanjem. Vse
                  drugo, oprostite, ti prenosi so res neka podoba nekega govorjenja, neke
                  monotonosti in bo treba razmisliti, kaj bomo s tem naredili.</p>
               <p>Očitek poskusa političnega vpliva na medije skozi ta sklad za pluralizacijo - ne
                  vem, že prejšnji oblasti sta poskušali 3% RTV prispevka nameniti lokalnim medijem,
                  pa je Ustavno sodišče to preprečilo. Sedaj se je šlo s tem skladom, bomo videli,
                  kako bo s to zadevo, veliko je prijavljenih, sredstev je malo. V Novi Sloveniji se
                  bojimo, da bodo ta sredstva razvodenela. Da bi Nova Slovenija kot del vladne
                  stranke imela vpliv na medije, pa vam lahko zagarantirano s tega prostora povem,
                  da ne. Sam sem, odkar sem vodja poslanske skupine, dve leti, tam sedim kot
                  predsednik druge vladne stranke, kot je nekoč kolega Potrč, sem bil enkrat samkrat
                  povabljen v oddajo Odmeve in še to takrat, ko sem moral nekako braniti ministra
                  Drobniča. Še voditelj se je čudil, da sem prvič povabljen. Tako pač je. Sedaj to
                  sprejemamo, smo pač Nova Slovenija Krščanski demokrati, "ta črni", z nami se ne
                  rabite ukvarjati. Dobro je, da imamo neke tuje časopise, kot je European Voice,
                  preko katerih sploh dosegamo neko prepoznavnost v Evropi. Če je očitno ne v
                  Sloveniji, pa tam, pa nas opazijo tam in sem zelo ponosen na to, kar se je včeraj
                  zgodilo našemu finančnemu ministru. Zvečer ob pol enajstih sem izvedel tudi preko
                  naše televizije. Je pa zanimivo, bi rekel O.K., mediji ne vedo, da Nova Slovenija
                  obstaja, so pa me povabili v Odmeve, ko bi se naj soočil z gospo poslanko
                  Beblerjevo o tem, ali je bil kadrinal Stepinec vojni zločinec ali ne. Takrat so se
                  pa spomnili na Novo Slovenijo in so nas pa povabili. Sem pa rekel: "Drage gospe in
                  gospodje, o tem pa se jaz z gospo Beblerjevo pred slovensko televizijo ne bom
                  pogovarjal in niti o tem nočem razmišljati." In potem tudi ni bilo tistih Odmevov
                  tisti večer.</p>
               <p>Kar se tiče popravka odgovora. To je zadeva, ki smo jo v zakonu uzakonili in se mi
                  zdi, da jo pravzaprav v tem trenutku bolj uporabljajo tisti, ki so ji zelo močno
                  nasprotovali. Vsaj takšen občutek imam. Iz naše poslanske skupine še do sedaj
                  noben kolega poslanec ni zahteval kakšnega popravka, posebno ne na RTV-ju, prvič
                  zato, ker nas niti tam kaj dosti ni in ne morejo narediti kakšne večje napake v
                  zvezi z našim poročanjem, drugo pa tudi, smo zadovoljni s tem, kako se poroča, se
                  pač poroča. Vzamemo to kot dejstvo. Sem pa že doživel, da sem videl, da so pa
                  kolegi iz LDS-a takoj zahtevali popravek, če je bilo kaj povedano pri piki ali pa
                  kakšni črtici narobe. Pa tudi vi, ni bil razlog za to, ampak je šlo za to, da se
                  omogoči neko objektivno poročanje, in da se ta instrument vključi v ta zakon,
                  sicer pa imajo odgovorni uredniki še vedno veliko manevrskega prostora. Koliko
                  popravka objavijo, v kakšni vsebini oziroma v kakšnem obsegu.</p>
               <p>Vprašanje Kobilarne Lipica. Gospod minister je tukaj naštel zelo plastično, kaj
                  vse je tam bilo narobe. Vsaj za eno zadevo moram reči kot veterinar, da zaščitim
                  kolega veterinarja, to da ne bi skrbeli za bolne konje, se ne morem strinjati. Se
                  ne morem strinjati. To nam že naša veterinarska etika - nismo sicer dajali neke
                  zaprisege, tako kot delajo to zdravniki, ampak že naša veterinarska etika nam ne
                  dopušča, da bi pustili bolne konje neoskrbljene. Je pa spet tako, da kolikor je
                  bilo denarja, s toliko se je delalo. In ker smo imeli v Novi Sloveniji neke
                  pomisleke pri tem zakonu, bomo mi zelo veseli, če se bo vse to v zvezi s Kobilarno
                  Lipico uresničilo. Nekako nam je bližje, da bi konji spadali pod resor kmetijskega
                  ministrstva, ker tam obstajajo tisti ljudje, od veterinarjev do rejcev in tako
                  naprej, ki se spoznajo bolj na to zadevo kot pa ljudje, zaposleni v ministrstvu za
                  kulturo, ampak takole je v koalicijski pogodbi bilo opredeljeno in tako smo potem
                  tudi sledili temu, da odgovornost za Kobilarno Lipico prevzame v celoti
                  Ministrstvo za kulturo, da ta odgovornost ni več deljena med različna ministrstva
                  in iz tega razloga se bo najverjetneje to stanje izboljšalo. Smo pa prepričani v
                  Novi Sloveniji, da seveda zaradi golf igrišča sama kobilarna ne bo imela nekega
                  velikega dodanega potenciala. Kobilarna bo morala biti kot kobilarna s strani
                  države financirana, ker gre za kulturni spomenik in ker pač konji enostavno danes
                  več ne odigravajo tiste vloge, ki so jo imeli še nekaj let ali pa 20 let nazaj;
                  torej, danes je funkcija konjev povsem drugačna, vojska jih skorajda več ne
                  uporablja, za delo se več ne uporabljajo, namenjeni so pač za druge namene,
                  predvsem v športne, velikokrat pa v ohranjanje neke kulturne krajine in pa v
                  ohranjanje te kulturne dediščine, ki so nam jo naši predniki zapustili.</p>
               <p>Očitki v zvezi z blejskim gradom se nam zdijo neumestni, ker je povsem naravno in
                  logično, da je Vlada kot lastnik morala poskrbeti za blejski grad in da je v tem
                  primeru najboljše, da to dela občina Bled, ki je turistično izredno zanimiva,
                  pravzaprav neke vrste turistična Meka in če hočejo tam usposobiti prostore za
                  muzejske zbirke in pa za postavitve teh muzejskih zbirk, potem seveda to lahko
                  najboljše naredi samo občina, ki pa se je obvezala, da bo tudi zagotovila
                  kakovostno gostinsko in pa turistično ponudbo, kar pa na Bledu sploh ni težko.
                  Torej, to bi bilo težko narediti tam, kjer ni turistov, recimo, če bi se nekaj
                  takega mi šli pri nas v Ormožu, na Bledu s tem ni noben problem. Kar se tiče
                  neizvajanja aktivnosti glede oddaje blejskega otoka. Torej, ta očitek je seveda v
                  interpelaciji nelogičen. Nelogičen zato, ker zadeve potekajo na sodišču, na
                  Vrhovnem sodišču, sedaj je na Ustavnem sodišču, bi pa v zvezi s tem povedal nekaj
                  drugega. Zaradi neizvrševanja denacionalizacijski postopkov v prejšnjih vladah so
                  sedaj se začeli že preko sodišč izvrševati zahtevki za denarna povračila in v
                  Skladu kmetijskih zemljišč in gozdov je nekaj sto milijonov rezerviranih, da bodo
                  preko sodnih odločb izplačevali odškodnino za tisto, kar se je blokiralo. In tukaj
                  spoštovani kolegi iz LDS nosite veliko odgovornost, zlasti tisti, ki ste bili na
                  položajih, če ste s svojimi ukrepi ovirali denacionalizacijske postopke. Morebiti
                  bo treba tudi vzpostaviti tudi kakšno kazensko odgovornost za koga, zakaj bi
                  državljanke in pa državljani plačevali to, če je nekdo oviral nek
                  denacionalizacijski postopek in je sedaj sodišče odločilo takšno in takšno
                  odškodnino in se bo ta odškodnina plačevala iz sredstev Sklada kmetijskih zemljišč
                  in gozdov. Jaz mislim, da bi bilo to potrebno izpostaviti kot odgovornost tistih,
                  ki so take zadeve povzročali. To je seveda dediščina 10-ih let in zavestnega
                  neizvrševanja denacionalizacijskih odločb. Sedaj pa sledijo povratni učinki tega
                  in pa seveda "kasirala" jih je ta Vlada in ta vladna koalicija.</p>
               <p>Kar se tiče očitkov v zvezi z nekimi zamenjavami. Ni jih bilo veliko, ker jih
                  niste tudi v interpelaciji veliko navedli, ampak očitno je, da ste mnenja, da
                  minister kot odgovoren ne sme nikogar v tej državi zamenjati. Zamenja se recimo
                  lahko ministra v primeru, pojutrišnjem gospoda Drobniča in temu vsi ploskate, ne
                  sme se pa zamenjati nikogar drugega, ki pač po merilih nadrejenega ne dela dovolj
                  učinkovito. To se nam zdi v Novi Sloveniji neka dvoličnost. Jaz mislim, da je
                  minister odgovoren in če pač nekdo ni izvrševal in je ocenil, da ne vodi neke
                  institucije na primeren način, potem v skladu z zakonom lahko to naredi, in tako
                  je tudi ravnal, in se nam ta očitek zdi popolnoma neumesten.</p>
               <p>O tem, da se krni avtonomija Filmskega sklada. Glede na to, da je pripravljen
                  osnutek Zakona o institutu za avdiovizualne vsebine Republike Slovenije in da bo v
                  skladu s tem zakonom VIBA film pridobil večja pooblastila, se nam zdi, da je ta
                  rešitev dobra in da tukaj s to obtožbo v interpelaciji nekoliko prehitevate.</p>
               <p>Neizvrševanje nacionalnega programa za kulturo, ponovno smo pri denarju, za
                  projekte, ki so v teku, se zavem, da bi bilo potrebno še nove financirati, v vsaki
                  občini bi kakšnega našli, ampak sredstev je pač toliko, kot jih je in v letu 2006
                  je za investicije bilo namenjeno na Ministrstvu za kulturo 14,6 milijona evrov; v
                  letu 2007 se ta znesek povečuje skoraj za 30%, na 18,2 milijona evra. Ne vem, pod
                  kakšno predpostavko lahko potem očitate še vedno, da se pač ta program investicij
                  ne izvaja. Spet bom povedal tisto, kar sem že večkrat, lahko se pač pokrijemo s
                  tako dolgo odejo, kot je. Če je prekratka, potem je potrebno spati malo skrčen. Če
                  je pa dolga, potem se lahko bolj ugodno namestimo in tako je s tem. Več kot bo
                  proračunskih sredstev, več bo seveda tudi denarja za kulturo. Je pa res, ko smo
                  obravnavali proračun, da ste kolegi iz opozicije zahtevali več za to, več za ono,
                  več za tretje, jemali pa ste Slovenski vojski tam, kjer ste sami obljubili, da
                  bomo namenjali določene procente, 2% bruto družbenega produkta, in sami tudi te
                  zaveze sprejeli, ko smo stopali v Nato; jemali ste na področju cestnega programa
                  izgradnje slovenskih avtocest, ki bi jih morali zgradili že pred 30-imi leti, pa
                  še vedno jih nimamo in pa podobno. Se pravi, spet neka dvojna merila, ki jih
                  verjetno razumete samo sami.</p>
               <p>Pri tej točki očitate tudi, da minister skoraj nič ne skrbi za slovenski jezik kot
                  prvo prioriteto in da si nič ne prizadeva za povezanost v skupnem slovenskem
                  kulturnem prostoru. Zelo zanimivo! Naj vas spomnim, da smo vam iz Nove Slovenije,
                  kar se tiče povezanosti slovenskega kulturnega prostora in tudi širše, poslali
                  predlog za spremembo Ustave, če bi vsi bili za to, da bi tudi predstavniki
                  Slovencev po svetu in v zamejstvu dobili kakšen sedež v tem slovenskem hramu
                  demokracije in bi na tak način ta kulturni prostor v znatni meri začeli
                  povezovati; da o gospodarskih učinkih take odločitve sploh ne govorimo. Torej,
                  imate priložnost, da k temu pristopite. Do danes nam nobena poslanska skupina ni
                  odgovorila, niti tega ne, da se s tem našim predlogom ne strinja. Zdaj bi vas
                  prosil, da nam v bodoče to napišete.</p>
               <p>No, in potem še očitki, zaradi katerih pa bi bilo treba po oceni Nove Slovenije to
                  interpelacijo popraviti, da bi bila bolj verodostojna. Pravite, da se je minister
                  zavzemal za enotno davčno stopnjo. Torej, o tej enotni davčni stopnji se je
                  govorilo celo leto. Sedaj so zakoni sprejeti, enotne davčne stopnje ni, vi pa v
                  interpelaciji še vedno očitate, da se je minister za to zavzemal. Ne vem, sam ga
                  sicer nisem slišal, da bi se za to zavzemal, vem samo, da se je o tem veliko
                  pisalo in se vso pozornost o tej davčni reformi usmerjalo samo na eno vprašanje,
                  to je na enotno davčno stopnjo. Sicer pa so v tem davčnem paketu bili popravljeni
                  številni zakoni. Dovolite, da jih predstavim. Zakon o davku na dediščine in
                  darila, kjer so bili deležni oprostitve plačila davka objekti, razglašeni za
                  kulturne spomenike; potem Zakon o davku na promet nepremičnin, kjer se je
                  oprostitev plačila davka na promet razširila tudi na objekte, razglašene za
                  kulturne spomenike; potem Zakon o davku na dodano vrednost, kjer je po posebni
                  ureditvi za male davčne zavezance predpisana oprostitev obračunavanja DDV do 6
                  milijonov slovenskih tolarjev; potem se pri davku od dohodka rezidentov in
                  nerezidentov, ki imajo vir v Sloveniji, z novim predlogom zakona znižuje z
                  dosedanjih 25% na 15%, in to velja tudi za storitve nastopajočih. Se pravi, da so
                  to predlogi nove zakonodaje, kjer gre za veliko bolj ugodne pogoje od veljavnih.
                  Potem je Zakon o dohodnini. Po novem bodo zavezanci, ki opravljajo dejavnost, med
                  katere spadajo tudi samozaposleni v kulturi, lahko obračunavali 25% normiranih
                  stroškov, in sicer do višine 10 milijonov <stage>(prej je bilo 6 milijonov, se pravi,
                  izredno povečanje)</stage>. Kot tudi instrument v predlogu zakona, da lahko zavezanci 0,5%
                  od dohodnine namenjajo v splošno koristne namene in je med temi splošno koristnimi
                  nameni omenjeno tudi področje kulture. Se pravi, vse to so rešitve, ki so šle v
                  pozitivni smeri in zaradi katerih bi morali tudi ministra za kulturo v tem
                  prostoru pohvaliti, da se je za to zavzel, ne pa, da poslušamo samo samo neke
                  vrste kritik.</p>
               <p>In še za konec, očitek o nepravilnosti pri izvrševanju finančnega načrta
                  Ministrstva za kulturo za leto 2005, gre za ugotovitve Računskega sodišča, niso
                  alarmantne, vendar če bi ta poročila služila za interpelacijo ministrstev,
                  ministrov, potem bi po vrstnem redu interpelirati kar nekaj, predvsem pa bi morali
                  odstraniti kar tri četrtine slovenskih županov zaradi negativnih poročil. To bi pa
                  bilo zelo hudo. Zavedamo se, da je treba strmeti pri vsem tem, da se te
                  nepravilnosti sproti odpravljajo in da bodo poročila Računskega sodišča v bodoče
                  služila temu, da se te napake popravijo.</p>
               <p>In da končam, malo za šalo, malo za res. Ker je prej gospod Grims nekako tukaj
                  priznal, da je ena polovica te interpelacije nekako vložena proti njemu, ni
                  razloga, da bi Nova Slovenija glasovala za interpelacijo gospodu ministru dr.
                  Simonitiju. Hvala lepa.</p>
            </sp>
            <sp xml:id="SDZ4-Redna-22-2006-11-29.sp19">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jakob Presečnik v imenu poslanske skupine SLS.</p>
            </sp>
            <sp xml:id="SDZ4-Redna-22-2006-11-29.sp20">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovane kolegice in kolegi, gospod minister s
                  sodelavko! V poslanski skupini Slovenske ljudske stranke smo temeljito proučili
                  odgovore ministra za kulturo na očitke, ki jih je opozicija navedla v predlogu
                  interpelacije, kjer je predlagala Državnemu zboru tudi sklep o razrešitvi
                  ministra. Smatramo, da je minister v svojem odgovoru ustrezno zavrgel in
                  obrazložil očitke, navedene v interpelaciji, zato predloga sklepa za razrešitev ne
                  bomo podprli.</p>
               <p>Opozicijski poslanci, predlagatelji interpelaciji, utemeljujejo predlog za
                  razrešitev z nekaterimi abstraktnimi trditvami, nekaterimi zelo konkretnimi in
                  nekaterimi, ki po našem mnenju celo same po sebi govorijo nasprotno od očitkov.
                  Predvsem mislimo na tiste, ki se nanašajo na zakonodajo o javnih medijih in RTV in
                  že z navedbami potrjujejo, da minister tega, kar ne sme, tudi ne počne, in je po
                  zakonu prepuščeno javnemu zavodu in neodvisnim uredništvom medijev.</p>
               <p>Posebej pozorno smo proučili odgovore ministra na očitke o nezakonitim delovanju
                  in neizpolnjevanje sprejetih dokumentov, ki zavezujejo ministra in njegov resor.
                  Naj navedem samo nekatere.</p>
               <p>Največ očitkov se nanaša na Zakon o RTV in Zakon o medijih. Verjetno ni nikogar
                  med nami, ki se ne bi strinjal, da imajo mediji izjemno moč in vpliv. Njihova
                  družbena, socializacijska, celo vzgojna vloga je vedno bolj pomembna. Posledično
                  pa seveda obstaja tudi cela vrsta nevarnosti in možnosti, da bi mediji - ali še
                  bolje, določene interesne skupine - to medijsko moč in vpliv celo zlorabile. Zato
                  je pluralnost medijev izjemnega pomena. Zato smo v Slovenski ljudski stranki
                  podprli Zakon o medijih, ki sledi ciljem, kot so pluralnost medijev, varstvo
                  slovenskega jezika in zaščito otrok in mladoletnikov. Zato menimo, da glede
                  kvalitete programov in delovanje javnega zavoda nosijo odgovornost zavodi sami, ki
                  morajo slediti zakonskim določbam. 39. člen Ustave Republike Slovenije kot eno od
                  človekovih pravic in temeljnih svoboščin zagotavlja svobodo izražanja, 14. člen pa
                  pravico do popravka in odgovora. Za uresničitev svobode izražanja in pravice do
                  obveščenosti so po našem mnenju zelo pomembni lokalni in regionalni radijski in
                  televizijski programi posebnega pomena. Zato smo v poslanski skupini SLS že ob
                  sprejemanju Zakona o RTV skušali urediti problematiko 3% sredstev iz RTV
                  prispevka, ki so jih programi posebnega pomena izgubili na podlagi odločbe
                  ustavnega sodišča. Zato smo si prizadevali, da je taka določba v Zakonu o
                  medijih.</p>
               <p>Pluralnost medijev že sama po sebi prisili medije k bolj objektivnemu poročanju in
                  s tem tudi večjo možnost, da si prebivalci ustvarijo lastno mnenje o dogodkih.
                  Gotovo pa tudi ni primerno trditi, da je kriv minister, če je gledanost enega ali
                  drugega programa manjša ali večja, potrebno pa je, da država skrbi za Javni zavod
                  RTV, ki mora v svojem programu zagotavljati kvalitetne vzgojne in izobraževalne,
                  kulturne in druge programe, ki pa so mogoče manj komercialno zanimivi, nujni pa za
                  vzgojo in izobraževanje mladih. Taki programi si delijo isto usodo kot slovenska
                  knjiga na našem malem trgu.</p>
               <p>Glede očitkov o noveli zakona o Kobilarni Lipica menimo, da je ohranitev vzreje
                  konj in kobilarne kot kulturne dediščine vsekakor eno od prioritet na tem
                  področju. V Sloveniji smo v preteklosti namenjali premalo pozornosti ohranjanju
                  kulturne dediščine, sedaj mora novi minister in vlada poiskati načine in sredstva,
                  da zadovolji vse potrebe. Zato je nujno poiskati rešitve, da bo kobilarne lahko
                  nadaljevala svojo osnovno dejavnostjo in se strinjamo z ministrovo trditvijo, da
                  država ne more iz proračuna pokrivati primanjkljajev turistično-gostinski
                  dejavnosti Kobilarne Lipica, temveč ji omogočiti lastne vire. Pomembno se nam zdi
                  tudi, da je zakon določil, da vse nepremičnine ostanejo v državni lasti. Ureditev
                  skratka omogoča, da bo Lipica ostala v enem kosu, kar je za nas najpomembnejše in
                  se ne bo privatizirala.</p>
               <p>Očitke nezakonite in škodljive pogodbe za upravljanje blejskega gradu. Vlada je
                  razglasila blejski grad za javno infrastrukturo na področju kulture s sklepom dne
                  12.12.2001. S podpisom pogodbe z javnim zavodom, ki ga je ustanovila občina Bled,
                  11. novembra 2004, Zavod za kulturo Bled, ministrstvo ni kršilo specialnega zakona
                  na področju kulture, ker je tako dejanje v izvirni pristojnosti ministra in
                  pogodba, ki jo je podpisal 19. junija letošnjega leta, v celoti varuje javni
                  interes.</p>
               <p>Glede očitkov o škodljivem kadrovanju. Razvidno je iz primera o zamenjavah, kot
                  dajejo slutiti pisci interpelacije, da je šlo pri zamenjavah, na primer v Arhivu
                  Republike Slovenije, v resnici za zamenjavo le ene osebe v skladu s takrat
                  veljavnim zakonom o javnih uslužbencih. Prav tako je očitno iz odgovorov ministra
                  tudi pri drugih podobnih očitkih, da so bili kadri zamenjani v skladu z
                  zakonodajo, ki to ureja, ali pa z odločitvijo organov javnih zavodov, na katerih
                  delovanje minister nima in ne sme imeti vpliva.</p>
               <p>Še za konec. Tako interpelacija kot razprava o delu ministra za kulturo se je in
                  se bo izkazala po mnenju poslanske skupine SLS v nekem smislu za pozitivno.
                  Pozitivno zato, da si bomo v Državnem zboru zaradi nje vzeli nekaj časa več za
                  razpravo o kulturo in za razpravo o zaščiti in rabi slovenskega jezika, o čemer po
                  našem mnenju premalo govorimo v tej hiši in v slovenski javnosti. Zavedati se
                  moramo vsi, da je slovenski narod skozi burno zgodovino ohranjala prav kultura in
                  borba za naš domači jezik. Zato smo v SLS veseli, da bo mogoče tudi zaradi te
                  interpelacije prej zagledal luč tudi nacionalni program za jezikovno politiko.</p>
               <p>Prav tako upamo, da se bo mogoče tudi z današnjo razpravo in z odgovorom ministra
                  v naši družbi okrepila zavest, da moramo ohraniti slovenski jezik in slovensko
                  knjigo doma in v zamejstvu. Torej povzemam, sklepa o razrešitvi ministra poslanci
                  SLS ne bomo podprli, smo pa bili veseli priložnosti, da se v našem parlamentu ob
                  tej razpravi več govori o kulturi, kulturni dediščini in o slovenskem jeziku.
                  Hvala lepa. </p>
            </sp>
            <sp xml:id="SDZ4-Redna-22-2006-11-29.sp21">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče v imenu poslanske skupine SNS. Prosim.</p>
            </sp>
            <sp xml:id="SDZ4-Redna-22-2006-11-29.sp22">

               <speaker>SAŠO PEČE:</speaker>

               <p>Spoštovani prisotni! Vsi do sedaj govorniki pred menoj ste, vsaj po moji oceni, po
                  oceni poslanske skupine Slovenske nacionalne stranke spustili nevarnost, katero je
                  izpostavil kolega Branko Grims. Kolega Branko Grims je danes priznal, da vodi
                  ministrstvo in seveda to ni prav. Prišli smo tako daleč, da ne samo da si je
                  predpisal avtorstvo nad zakonom, ampak da si je pripisal rezultat tega avtorstva
                  in vsebino. Po moji oceni bi nedvoumno v situaciji, ko si je kolega Grims to
                  dovoli, pa naj bo to res ali ne, moral minister, minister, ki ga danes
                  interpeliramo, minister, kateremu danes je na robu, ali mu Državni zbor kot
                  voljena oblast še zaupa ali ne, moral uveljaviti svoj prav. Jaz verjamem, da si
                  nobeden izmed 90-ih poslank oziroma poslancev ne sme dovoliti, da bi on vodil
                  ministrstvo. Jaz verjamem, da je to neke vrste individualna zmaga kolega Grimsa
                  mislim pa, da je to zelo slabo za demokracijo, po drugi strani pa mislim, da to
                  odraža neko osebno požrešnost, ki ne samo, da gre preko vse meje dobrega okusa,
                  ampak je seveda zelo škodljivo, zelo škodljivo za avtonomnost veje izvršilne
                  oblasti kakor seveda tudi za avtonomnost veje zakonodajne veje oblasti.</p>
               <p>Prav tako pa je bilo tokom dosedanje razprave izpostavljeni, vsaj po moji oceni,
                  nekaj nebuloz. Nekaj nebuloz, ki bi morale vplivati na odločitev posameznih
                  poslank in poslancev v okviru svoje odločitve, ali gospodu Simonitiju še zaupati
                  ta več kot pomemben resor naprej ali mu reči: Ne, dovolj ste oddajali svoje
                  funkcije posameznim poslancem, dovolj ste bili pod vplivom posameznih medijev ali
                  pa dovolj ste bili pod vplivom neke politične stranke in na ta način medije in vse
                  tisto, kar je povezano v okviru njegovega dela, prepustiti drugemu človeku,
                  kvalitetnejšemu človeku.</p>
               <p>Ena izmed teh nebuloz je, da je opredelitev interpelacije kot ideološki boj.
                  Gospodje in gospe, vi, ki zavzemate stališče, da je to ideološki boj, in to je
                  prišlo dejansko s strani močnega vladnega predstavnika, se tu pošteno motite. Ne
                  glede na to, da poslanci in poslanka Slovenske nacionalne stranke nismo bili
                  povabljeni k pisanju, soavtorstvu ali vsebinski dopolnitvi interpelacije, lahko z
                  zagotovostjo rečemo, da izhajanje iz tovrstne terminologije ali vsebine, da je to
                  ideološki boj naše države ne bo popeljalo naprej, ne bo popeljalo v korak s časom,
                  ki je potreben za razvoj najsibo demokracije na področju dela, ki ga pokriva
                  minister pred nami.</p>
               <p>In tretja nebuloza, ki je bila izrečena in za katero iskreno upam, da je bila
                  izrečena v trenutnem pomanjkanju zdravega duha, to je to opravičilo, zakaj se RTV
                  prispevek ni zmanjšal. Navkljub temu, da vsi vemo, da v obdobju, ko se je veliko
                  govorilo o zakonu, je Vlada nedvoumno govorila, da se RTV prispevek bo zmanjšal.
                  Minister je na vsem tem gradil svojo tako imenovano referendumsko volilno
                  kampanjo, danes pa slišimo, da se RTV prispevek ni zmanjšal, ampak v opravičilo
                  temu - se niti povečal ni. In tovrstni pristopi so po naši oceni tisti pristopi,
                  ki v popolnosti jemljejo kredibilnost omenjenemu ministru ali prej omenjenemu
                  poslancu, ki se je sam kitil s tem, da hvali omenjeno ministrstvo.</p>
               <p>Kar se pa tiče interpelacije, ki je danes pred nami z zagotovostjo ne moremo
                  trditi, da je vseh 11 točk, kolikor jih interpelacija v svoji vsebini nosi,
                  kvalitetno pripravljenih, ampak z enako gotovostjo lahko rečemo, da nekatere med
                  njimi držijo, držijo kot pribito in iz tega naslova si minister ne zasluži več, da
                  bi vodil tako pomemben resor v okviru naše domovine, Republike Slovenije, kot ga
                  je vodil do sedaj.</p>
               <p>Govor je bil, vsaj v 1. toči ali, se opravičujem, govor je, da je razkorak med
                  obljubljenim in dejanskim stanjem po sprejetju Zakona o radioteleviziji Slovenija.
                  V tistem obdobju smo, recimo temu, naivno verjeli v kvaliteto spisanega zakona,
                  ampak te kvalitete po uveljaviti naprej ni. In iz tega naslova, dovolite, da
                  izpostavim dvoje. Prvič, odnos do regionalnih studiev Radiotelevizije Slovenije,
                  predvsem Televizije Slovenija. Vsi vemo, da so težnje, ampak žal se o tem ne sme
                  govoriti, tako v okviru Radiotelevizije kot v okviru obeh regionalnih studiev,
                  težnje, da se jim zmanjša avtonomnost, s tem da se težnje, da se jim zmanjša
                  njihov vpliv, njihov produkcijski program in s tem pokritost in decentralizacija
                  informacij. In ko sem pri besedi informacija, res je, vsak izmed nas si nekako
                  želi, iskreno upam, da je ta želja čim dlje od uresničljivega dejstva, da bi
                  obvladoval informacije. Nič koliko primerov obvladovanja informacij smo imeli v
                  zgodovini. To so bila sicer dobra dejstva na kratek rok, ampak vedno se je
                  izkazalo, da je obvladovanje informacij za razvoj družbe v celoti, ne neke
                  politične stranke, škodljivo. In težnja te Vlade zagotovo je obvladovanje
                  informacij močneje kot kadarkoli prej v zgodovini samostojnosti naše države,
                  Republike Slovenije.</p>
               <p>Dovolite, da se na tem mestu dotaknem tudi tako imenovanega dela 3. točke, to je,
                  oddaje za romsko skupnost v Sloveniji. Po naši oceni se predlagatelji te
                  interpelacije glede omenjene zadeve "prekleto" motijo. V slovenskem programu imamo
                  kar nekaj oddaj prilagojenih najsibo manjšinam ali - seveda prosim, da jemljete v
                  pozitivnem smislu - drugačnim. Po drugi strani pa se ta vsebina poskuša
                  vkomponirati v vse dnevnoinformativne oddaje, v vse zabavne oddaje, čemu smo bili
                  ne nazadnje priče tudi včeraj. In dejstvo je, da se noče, ne sme ali pa je
                  politično škodljivo, ne vem pa, za koga, da se problematika, namišljena
                  problematika dela državljanov Republike Slovenije, recimo temu zdaj romska
                  problematika, povzdiguje v njihov prid. In če izhajam iz, po moji oceni, včeraj
                  izjemno nazornega primera neke zabavne oddaje, po mnenju avtorice
                  zabavno-informativne oddaje, je bilo več kot očitno, da si poskuša določen del
                  Radiotelevizije Slovenija oziroma Televizije Slovenija, se opravičujem, na ta
                  način prikrojiti resnico. In če ugotovimo, da nek gost lahko s sabo pripelje več
                  kot 30 gostov, drugi gost, ki zagovarja slovenstvo, pa 3 oziroma 4 goste, vidimo,
                  da uravnoteženosti na tem področju seveda ni. Ampak zakaj ni uravnoteženosti?
                  Zaradi tega, ker očitno ni v interesu nekoga, da bi do odjemalcev prišle
                  uravnotežene informacije, ker gre seveda za trgovanje z informacijami. Zanima me,
                  koliko bo danes v večernih ali pa v popoldanskih informativnih oddajah govora o
                  helikopterskem prevozu policijskih specialcev v Kočevje ali, bolje rečeno, koliko
                  bo danes zvečer o prevozu in stacioniranju pripadnikov Slovenske vojske v gozdovih
                  blizu Mačkove vile. Ali bodo o tem poročali, da že cel dan stojijo tam, zaradi
                  tega, ker so prišle v javnost informacije, da bodo omenjeno zloglasno družino
                  pripeljali na omenjeno lokacijo? Verjetno ne. Če pa bo, bo prikazano zopet na
                  način, kako nestrpni so krajani in krajanke, tisti seveda, ki so podvrženi tako
                  pravicam kot obveznostim v naši državi, napram tistim, ki zahtevajo izključno
                  pravice, ne priznavajo pa obveznosti. Ampak, seveda, to je druga zgodba, boste
                  rekli. Vendar po naši oceni je to ena in ista zgodba. Gre izključno za to, da se
                  prikaže objektivnost informacij. In dejstvo je, da objektivnost informacij v naši
                  državi ni. K temu je pripomogel, najsibo, minister ali paraminister.</p>
               <p>Rad bi tudi izpostavil tudi to, kar se tiče objektivnosti medijev, torej tistega
                  skupnega imenovalca, Zakona o medijih, ki je bil sprejet ne nazadnje v Državnem
                  zboru. In glede na to, da ste vsi govorniki pred menoj izkoristili govor
                  interpelacije predvsem o tem, da ste izpostavili svojo bolečino, ker vas ni v
                  dnevnem časopisju, v dnevnih medijih vse povsod, dovolite naj bo to dovoljeno tudi
                  meni kot predstavniku Slovenske nacionalne stranke.</p>
               <p>Danes imam pred seboj dva članka dveh tiskanih medijev, Večer in Delo, obeh
                  časopisnih hiš, ki se bolj ali manj nahajate v državni lasti, najsibo preko bank,
                  najsibo prek Soda, Kada, ampak nedvoumno obeh časopisov, v katerih ima vladna
                  politika pravico, in žal uveljavlja to pravico, da kreira vsebino in s tem kreira
                  sporočilo javnosti. Verjetno ni potrebe, da govorim lastniško strukturo obeh
                  dnevnih časopisov, torej Dela in Večera.</p>
               <p>Kot zanimivost pa dovolite, da izpostavim samo Večer, dne 24. novembra, to je bil
                  petek, v naslovu: Janša odstavlja ministra Drobniča. Nihče izmed vas, ki hoče
                  ohraniti nekaj kredibilnosti, ne bo mogel zanikati mojih besed, da je po
                  interpelaciji gospoda, se opravičujem, k odstavitvi gospoda Drobniča naredila
                  največji korak poslanska skupina Slovenske nacionalne stranke. Za razliko od
                  predlagateljev obstoječe interpelacije smo k sodelovanju povabili vsakega
                  slehernega poslanca in poslanko v Državnem zboru. Povabili smo strokovno in
                  zainteresirano javnost, ker smo zasledovali drugačen cilj, vsebinski cilj, ne
                  izključno, da bi bila interpelacija zgolj politično orožje, ampak kako si to
                  zadevo razlagajo avtorji, ki pišejo, po moji oceni, neprostovoljno, celo več jih
                  je podpisanih pod omenjeni članek. Izpostavlja vsako sleherno poslansko skupino,
                  tudi tisto, ki se v povezavi do sedaj dvoletnega mandata sploh ni dotikala, katere
                  predstavnik noben sedajle z nami ne sedi, problematike Ministrstva za delo,
                  družino in socialne zadeve, izpostavijo njihov vidik, izpostavijo vidik vsake
                  sleherne politične stranke. Tekst pa zaključijo v bore revnem kontekstu povezave
                  avtorstva očitkov nad interpelacijo in seveda s tem z odnosom ene poslanske
                  skupine, to je Slovenske nacionalne stranke. Kako naj ljudje v dani situaciji, v
                  okviru dane Vlade dobijo dejansko objektivno informacijo, če so podvrženi, torej
                  kreatorji ali pa prenašalci javnega mnenja, izključno v lastniški strukturi, ki pa
                  vemo, da je v rokah Vlade Republike Slovenije. Ampak seveda ta zadeva ni
                  edina.</p>
               <p>Dotaknil se bom tudi dela, tako nekoč zloglasno opevanega osrednjega časopisa v
                  okviru naše države. Mislim, da je bilo istega dne, se opravičujem, celo dan
                  kasneje, to je 25. november, sobota, izpostavljeno na drugi strani pod naslovom
                  Dogodki dneva, celotna kronologija tako imenovanega Drobničevega sodelovanja ali
                  pa nesodelovanja s socialnimi partnerji, z Vlado, s parlamentom, skratka z osebami
                  od A do Ž v naši državi. Izpostavljeno je, da tega sodelovanja ni bilo. Ampak
                  zanimivo je, da v okviru tako imenovanega prispevka Odzivi na predlog ministrove
                  razrešitve so zopet naštete vse parlamentarne stranke. Nekatere med
                  parlamentarnimi strankami ali poslanskimi skupinami, govorim o isti interpelaciji,
                  gospodu Drobniču, avtorstvo se na to interpelacijo ima, pa ne da bi se s tem
                  kitil, ampak kar je pa preveč, je pa le preveč, poslanska skupina nacionalne
                  stranke. A ko novinarji, in tudi tukaj jih je več, povzamejo odziv na predlog
                  ministrove razrešitve, imamo predsednika DeSUS-a Karla Erjavca s fotografijo,
                  imamo Slovensko ljudsko stranko, gospoda Janeza Podobnika, imamo predsednika
                  Liberalne demokracije Jelka Kacina, imamo našega poslanskega kolega Tanka in ne
                  nazadnje vodjo poslanske skupine Socialnih demokratov gospoda Potrča. Nimamo
                  drugega. In ta neobjektivnost poročanja, to je nevarnost za dojemanje in pa
                  sprejemanje informacij. Jaz verjamem, da ne more biti v interesu in pa v
                  zadovoljstvo kateremukoli tukaj v Državnem zboru, ne nazadnje tudi v okviru Vlade
                  Republike Slovenije, neobjektivno poročanje. Vsi mi bi seveda morali težiti k
                  temu, da so izpostavljena različna mnenja, ne, da se izpostavlja izključno eno
                  mnenje, pa naj bo to vladajoče večine s pritrditvijo ministra, ki je danes na
                  interpelaciji. Ampak dejstvo je, da se to pojavlja iz dneva v dan. Ampak te tri,
                  štiri minute sem si dovolil izključno zaradi tega, ker ste si tudi pred menoj
                  posamezniki dovolili in opredeljevali svojo vsebino pomanjkanja v dnevnopolitičnem
                  dogajanju, v časopisju in pa na televiziji.</p>
               <p>S tega mesta naj mi bo dovoljeno se opredeliti do delovanja Radiotelevizije
                  Slovenije, v povezavi z zakonom o RTV. Pa bom začel s poslansko skupino, kateri
                  pripadam, torej Slovenska nacionalna stranka. Ne, da je minil teden, mesec,
                  govorim o letih, ko smo bili nazadnje povabljeni v oddajo Odmevi, kjer se pač
                  soočajo različna mnenja političnih strank, pripadniki ali pa poslanci, poslanka,
                  poslanske skupine Slovenske nacionalne stranke. Celo nekoč sem dobil očitek, da
                  tudi če bi govorili o Zakonu o Slovenski nacionalni stranki, bi odgovorni urednik,
                  ki ureja Odmeve, na to soočenje povabil zgolj za primer, kolega Tanka in kolega
                  Potrča, da govorita o Zakonu o Slovenski nacionalni stranki. Ampak to se dogaja v
                  okviru, pa bom namenoma rekel, naše RTV, torej televizije Slovenija. Ne vem, ali
                  so ljudje tako zelo neizobraženi v okviru te institucije, da ne poznajo strukture
                  parlamenta, ali so tako zelo neizobraženi ali pa politično pripadni, da ne gledajo
                  vsebine ali predlagateljstva posameznega zakona, ko vabijo v goste govornike,
                  tiste, ki kreirajo informacije ali pa razpošiljajo sporočila do odjemalcev, torej
                  do državljank in državljanov Republike Slovenije. Seveda je odgovorov lahko več,
                  ampak vsi vemo, kaj se skriva za tem. Vsaka Vlada ima željo vplivati na
                  informacije, ampak tokratna Vlada pretirava v uresničevanju te želje. Pretirava na
                  škodo razvoja demokracije in pretirava na škodo objektivnosti informacij. In
                  dovolite, da s tega mesta izpostavim tisto zadevo, ki je po moji oceni prav tako
                  pomembna. In se bom zopet navezal na problematiko, ki je v zadnjih dneh zelo
                  aktualna. Nič koliko časopisnih člankov je imelo v vsebini priimek Strojanovi,
                  romska problematika, ciganska problematika, kakorkoli. Nič koliko dopisov smo
                  sprejemali poslanci, verjamem da Vlada Republike Slovenije prav tako, in ne
                  nazadnje tudi mediji. Ampak izključno en medij v Republiki Sloveniji, ki niti sam
                  sebe ne priznava za resen časopis, to je Direkt, je izpostavil dopis ogorčenih
                  krajanov z vpogledom njihove resnice. In verjamem, da je njihova resnica bližje
                  realnosti, kot je resnica kolegice Širce ali kogarkoli drugega. Ampak edino ta
                  časopis si je upal izpostaviti drugo zadevo o problematiki ciganov na omenjeni
                  zadevi. In ta časopis sam sebi priznava, da je neke vrste bulvarski časopis,
                  kakorkoli. Ampak od dnevnega časopisja, ki pa sami sebi pripisuje težo resnega
                  časopisa, kvalitetnega, objektivnega časopisa itn, nobeden od teh medijev ni upal
                  izpostaviti drugačnosti, ki bi bila v pozitivni luči za Slovence in Slovenke. In
                  če upoštevamo moje besede, če upoštevamo besede kritik ostalih predstavnikov
                  poslanskih skupin, potem lahko z gotovostjo danes rečemo, da je nekaj narobe.
                  Nekaj je narobe z objektivnostjo medijev. In če je kdo odgovoren za pomanjkanje
                  objektivnosti, je minister, ki sedi za menoj. Iz tega naslova, iz vseh tistih
                  naslovov, ki sem jih v uvodu izpostavil, bomo, v Nacionalni stranki, poslanka in
                  poslanci, podprli interpelacijo. Težimo k temu, da naši državljani in državljanke
                  dobijo informacije, ki jih bodo ne samo seznanjale z realnostjo, ampak jim bodo
                  odpirale stvari tudi o tistih stvareh, pri katerih neposredno ne morejo biti
                  prisotni. Ne bomo dopustili, vsaj kolikor je v naši moči, da bi se tovrstno
                  početje, pa naj se odvija preko sklada, o katerem bo kasneje govorila kolegica
                  Žgajner, naj se dotika vprašanja Lipice, o katerem bo govoril kolega Srečko
                  Prijatelj, ne nazadnje tudi o odnosu ministra za kulturo do vprašanja
                  denacionalizacije in izogibanja odgovornosti in prenašanja vsebine, o čemer bo
                  govoril kolega Boštjan Zagorac. Torej elementov za odstavitev je več. Želeli bi si
                  sicer, da bi predsednik Vlade sam premogel toliko ali poguma ali česarkoli
                  drugega, in da bi ga odpoklical oziroma vsaj pozval k odpoklicu. Ampak dejstvo je,
                  da smo se iz zlorabljanja informacij vsi mi v zgodovini mnogo naučili in naučili
                  smo se to, da se tovrstne zlorabe, pa naj se imenujejo agit-propovstvo, naj se
                  imenujejo primeri Goebelsa, kogarkoli, vedno negativno končajo.</p>
               <p>Po naši oceni, po oceni poslanske skupine Slovenske nacionalne stranke so
                  izpostavljene tudi nekatere druge stvari, kot je na primer enotna davčna stopnja.
                  Eden izmed govornikov pred menoj je rekel, ja, v interpelaciji je opredeljeno
                  poglavje fiskalne politike in kako bo bodoča fiskalna politika prijazna, torej
                  davčna politika prijazna do umetnikov s področja omenjenega ministrstva.</p>
               <p>In ta govornik je rekel, da te enotne davčne stopnje oziroma do sprememb na
                  področju fiskalne politike ni prišlo, torej to ne sme biti predmet interpelacije.
                  Po naši oceni, ja, mora biti. Gre za vprašanje kredibilnosti ministra. In po naši
                  oceni minister, ki je danes na preizkušnji, interpelaciji, kakorkoli hočete, je
                  vsaj kar se nas tiče, izgubil kredibilnost, izgubil tisto kredibilnost, ki bi ga
                  ohranjala na tem položaju, torej enega izmed ljudi, žal moram reči enega izmed
                  ljudi, ker drugi je v klopi, kolega Grims, ki vodi, usmerja politiko omenjenega
                  ministrstva.</p>
               <p>Kot rečeno, ostali poslanski kolegi bodo predstavili interpelacijo ob posameznih
                  točkah v imenu poslanske skupine pa napovedujem, da bomo interpelacijo podprli.
                  Hvala.</p>
            </sp>
            <sp xml:id="SDZ4-Redna-22-2006-11-29.sp23">

               <speaker>PREDSEDNIK FRANCE CUKJATI:</speaker>

               <p>Hvala. Sledi splošna razprava poslank in poslancev o interpelaciji. Gospod Grims,
                  ni replike na predstavitev poslanskih skupin. Boste imeli možnost v okviru
                  razprave. Besedo ima gospod Gaber. Prosim.</p>
            </sp>
            <sp xml:id="SDZ4-Redna-22-2006-11-29.sp24">

               <speaker>DR. SLAVKO GABER:</speaker>

               <p>Najlepša hvala, gospod predsednik. Gospod minister, spoštovane kolegice in kolegi!
                  Pred seboj imam zapis, ki o gospodu ministru govori zelo zgovorne stvari in nič
                  kaj spodbudne niso. Pred seboj imam razpravo o točki odloka o spremembah in
                  dopolnitvah odloka o proračunu Mestne občine Maribor za leto 2006. V njej svetnik
                  te mestne občine na seji 11.9.2006 gospod Marjan Gačko sprašuje, kam se je
                  izgubila investicija v Lutkovnem gledališču Maribor. Odgovarja, in to je tisto,
                  kar je posebej zanimivo, pa mu dr. Alojz Križman, nekdanji rektor mariborske
                  univerze, župan mesta Maribor in vodja odbora, ki naj bi poskrbel za to, da bi to
                  lutkovno gledališče zaživelo v primernih prostorih. Kaj pravi, to je tisto, kar je
                  zame posebej zanimivo, gospod minister, in bojim se, da mora biti še za marsikoga
                  v tej državi zelo zanimivo. Pravi tako, namreč na vprašanje, zakaj ni prišlo do
                  realizacije te investicije, citiram: "Meni je minister jasno povedal, gospodu
                  Soviču, denarja za lutkovno gledališče ne bomo dali tako dolgo, dokler je gospod
                  Sovič." In potem govori še o marsičem, o barabijah in podobno. Pravi: "Izrazito
                  kritičen pa sem, ker je to namenska poteza te vlade, predvsem SDS-a in to ne
                  toliko proti Mariboru, ampak proti županu Soviču. In to moram odkrito danes
                  povedati in bom še to tudi javno objavil, takšne zadeve, da se reče, to bomo pa
                  "prišparali" za našega bodočega župana. To je škandal." To je bila navedba.
                  Navedba, na katero ste bili, gospod minister, že opozorjeni in v poslanskem
                  vprašanju z dne 25.9.2006 vas je moj poslanski kolega, gospod Petek, povprašal po
                  tem, kar je postalo v Sloveniji bolj ali manj obče znano. Vi ste takrat
                  odgovorili, zopet navajam: "Sedaj pa, da bi malo odgovoril na tisto prej, kar je
                  govoril, kar mi niti ni treba odgovoriti, ampak vendarle bom, ker so bile hude
                  obtožbe in besede torej povsem neprimerne. Govorili ste, da naj bi zavajal ali
                  celo lagal, to je stvar politične kulture, da Soviču ne bomo dali, ker je on iz
                  druge opcije, in da je to škandal ter da ne morem razumeti plemenite stvari in da
                  mi ni mar za otroke v Mariboru. To je seveda neprimerno govorjenje in gospod
                  Križman naj to dokaže, če lahko." Tudi to je bila dobesedna navedba tega, kar ste
                  govorili tu v tem Državnem zboru. Nadaljevali ste s tematiko, ki ni v neposredni
                  povezavi s tem vprašanjem. Sam pa vas sprašujem in pričakujem, da boste
                  državljankam in državljanom te države odgovorili, ne, kako ste se odločali in kdaj
                  vse je bila v programu izgradnja tega lutkovnega gledališča, ampak na eno samo
                  vprašanje: Ali je dr. Križman, ko je govoril o vas in o pogovoru z vami, lagal? Če
                  trdite, da je lagal, potem je seveda to storil večkrat. O tem, o isti temi, je
                  namreč pisal tudi vsega spoštovanja vreden tednik v Sloveniji, kjer prav tako dr.
                  Križman pravi: "Pri tem sem izpostavil, da letošnje lokalne volitve ne smejo biti
                  ovira za dogovor in začetek gradnje Lutkovnega gledališča Maribor. Omenil sem
                  tudi, da bo v primeru, da se gradnja ne bo pričela, to prav gotovo ena izmed zelo
                  perečih tem predvolilne tekme. Dobil sem odgovor, da naj se z začetkom izgradnje
                  počaka na morebitne politične spremembe v Mariboru. Žalostno je dejstvo, da se
                  tudi pri takšni investiciji, ki je namenjena za otroke ter kulturi mesta,
                  pojavljajo takšni ali drugačni politični interesi." <stage>(Konec navedka.)</stage> Sprašujem vas
                  torej, gospod minister, ali je spoštovani profesor, nekdanji župan Maribora in
                  tudi svetnik, lagal. Če mi boste odgovorili, da je lagal, verjamem, da bo gospod
                  Križman znal najti odgovor na to vašo trditev, in seveda bomo potem o tem
                  vprašanju razpravljali naprej. Če pa ni lagal, in sam bom verjel, dokler ne boste
                  dokazali nasprotnega, da ni, potem vas pravzaprav sprašujem: V kakšni relaciji je
                  to vaše ravnanje s prisego, ki ste jo dali pred tem Državnim zborom 3. decembra
                  2004. Tu ste namreč, citiram, rekli: "Prisegam, da bom spoštoval ustavni red, da
                  bom ravnal po svoji vesti in z vsemi svojimi močmi deloval za blaginjo Slovenije."
                  Ne za blaginjo lastnega kandidata v občini Maribor, ne za blaginjo SDS, ne za
                  blaginjo koalicije, ampak zelo določno za blaginjo Slovenije. To sprašujem vas.
                  Hkrati pa sprašujem predsednika protikorupcijske komisije, Draga Kosa: "Ali imamo
                  v vašem primeru, ako so trditve gospoda Križmana točne, opraviti s primerom
                  politično koruptivnega ravnanja?" Pričakujem, da bomo dobili odgovor na to
                  vprašanje. Sam mislim, da če so trditve točne, imamo opravka prav s tem, s
                  kaznivim dejanjem in s primerom koruptivnega ravnanja visokega funkcionarja te
                  države, ministra za kulturo.</p>
               <p>Poslanke in poslance Maribora, mariborske volilne enote, ki so večkrat dokazali,
                  da znajo iti preko politične pripadnosti ministrov, ko gre za Maribor, sprašujem,
                  kaj si mislijo o tovrstnem šikaniranju občine Maribor, ljudi, ki tam živijo, s
                  strani nekoga, ki se je odločil, da sredstev ne nakaže, da jih ni mogoče dati, ker
                  tam na oblasti ni župan prave politične opcije.</p>
               <p>Sprašujem tudi predsednika Vlade, ki se zadnje čase na veliko sklicuje na etični
                  kodeks in govori o tem, kakšni, da morajo biti ministri, kakšno je njegovo mnenje
                  do vašega ravnanja, kakšen je njegov pogled na vaše ravnanje, če držijo besede, ki
                  sem jih navedel na začetku. Kaj si torej misli o ravnanju, ki ni skladno z zakoni,
                  ki je v nasprotju s prisego, dano temu parlamentu, in je konec koncev skladno tudi
                  z etičnim kodeksom.</p>
               <p>Naj končam, gospod minister. Ali se vam ne zdi, da bi v primeru, da gospod dr.
                  Križman govori resnico, bilo najbolj pametno, da kar sami odstopite in nam
                  prihranite čas za to razpravo? Če namreč trditev drži, potem je to ravnanje brez
                  primere v zgodovini te države.</p>
            </sp>
            <sp xml:id="SDZ4-Redna-22-2006-11-29.sp25">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Zalokar Oražem. Prosim.</p>
            </sp>
            <sp xml:id="SDZ4-Redna-22-2006-11-29.sp26">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, gospod predsednik. Spoštovane kolegice in kolegi, spoštovani
                  gospod minister! Dovolite, da začnem v vašem ciničnem in posmehljivem tonu, v
                  slogu, ko pravite, da je interpelacija, citiram: "polna podtikanj, konfuznih
                  obtožb, sprenevedanja, propagandni mehurček, nastala iz zlonamernega razpoloženja
                  piscev in podobno". Jaz bom interpelacijo z veseljem podprla, predvsem, gospod
                  minister, zaradi vašega prispevka k sproščeni Sloveniji in tudi zaradi vsega, kar
                  je ta Vlada na čelu z gospodom Janšo in vami kot polit komisarjem oziroma
                  ministrom za pravilno in Vladi všečno informiranje naredila za uravnoteženo
                  novinarstvo s posebnim poudarkom na kvalitetnejšem programu javne televizije.
                  Danes smo izvedeli, da zakon, o katerem je veliko govora, Zakon o RTV-ju, ni vaš
                  izdelek, pač pa od začetka do konca produkt kolege Grimsa, da pa ste vi zgolj
                  sodelovali pri tem, da ste ga spravili skozi. In tudi danes lahko že med sejo
                  opazujemo, kako minister oziroma kolega Grims neprestano nekaj hodi vam razlagat,
                  očitno rabite stalno nekoga, ki vas podučuje. In moram tudi reči, da poleg tega,
                  kar je omenil kolega Gaber, je laž, bila je laž in več mesecev, mislim, da vsaj
                  dva meseca, sta s poslanskim kolegom Grimsem vesoljno Slovenijo prepričevala, da
                  ta zakon je vaše delo, delo vašega ministrstva, danes smo slišali, da je v celoti
                  produkt gospoda Grimsa. Mislim, da se pokazali, da znate lagati, kadar je
                  potrebno, in takšnih izjav vam lahko danes kar nekaj povemo. Tudi na televiziji
                  ste rekli: "To je izdelek ministrstva in ne nekega posameznika", ki se je danes s
                  tem tu hvalil. Dovolite, da vas spomnim še na nekaj, na ta letak, v katerem ste
                  navedli deset razlogov za to, da bi naj volivke in volivci podprli referendum.
                  Moja trditev je, rekli ste, da ne gre za to, ali je bil pravičen ali nepravičen
                  izid referenduma, strinjam se, referendum je bil takšen kot je bil, toda če je bil
                  dosežen z manipulacijo, potem žal nekaj krivde za to nosite tudi vi.</p>
               <p>In tu je deset razlogov, pa jih bom nekaj naštela. Zakaj glas za novi Zakon o
                  RTV-ju? Ker bo bolj pester in bolj kvaliteten program televizije, ker bodo
                  novinarji dobili pravico do bolj svobodnega poročanja, ker bo več kulture, dobre
                  zabave in kvalitetnih informacij, ker bo dosegal enaka merila za vse ter za
                  uravnoteženo in profesionalno poročanje, ker bo šlo za to, da se bo začelo ločiti
                  informacije od komentarja. Jaz ne govorim o naročnini, ampak o teh razlogih, ki so
                  tu močni. Prav tako ste tudi rekli večkrat in poudarjeno pred sprejetjem zakona,
                  da doslej nacionalna televizija se ni mogla znebiti politike, ker tega stari zakon
                  ni dopuščal. Očitno iz vsega tega po letu dni, po referendumu ni ostalo bore
                  veliko, pa dovolite, ker ste rekli, da nimamo materialnih in dejstvenih dokazov,
                  da vam jih bom kar nekaj naštela. Bolj kvaliteten program. Seveda, vsak ima svoje
                  oči in svojega malarja, ampak mislim, da se bo javnost kar strinjala, da zelo
                  težko po letu dni govorimo, da je program bistveno boljši, ampak lahko kvečjemu
                  rečemo, da je slabši in bistveno okrnjen. Jaz bom, gospod minister, kljub vašemu
                  posmehu ob mojemu poslanskem vprašanju, vam vseeno ponovno očitala Ligo prvakov.
                  Sem pač ljubiteljica športa in seveda denarja je zmanjkalo, kajti to je bil vzrok,
                  da Lige prvakov ni na nacionalni televiziji, kljub, pravite, dobremu finančnemu
                  poslovanju, ampak Liga prvakov se je odselila na majhno komercialno televizijo, ki
                  ne pokriva celotnega slovenskega prostora. In če ne veste vi, vam bom jaz
                  povedala, nogomet je najbolj priljubljen šport slovenskih otrok in mladine. In kaj
                  lahko zdaj gledajo? Hrvaško televizijo, s hrvaškim komentarjem. Če je to prispevek
                  kulturnega ministra k razvoju slovenskega športa, se vam v imenu teh ljubiteljev
                  nogometa zahvaljujem. Seveda tudi slišim, da bo ukinjena Športna scena, prav tako
                  ni več tedenskega pregleda nogometnih tekem prve slovenske lige, imamo pa veliko,
                  in smo vam zelo hvaležni, da lahko gledamo po 20-ih ali celo 30-ih letih ponovno
                  Košnikovo domačijo, zato da boste lahko članu sveta RTV, gospodu Mitu Trefaltu,
                  zvestemu hlapcu, ponovno plačali avtorske honorarje. Soočenja so redka, v Odmevih
                  nastopajo ministri sami in to tudi zahtevajo. Mislim, da je nekaj takih klicev
                  oziroma takih intervencij prišlo v javnost. Ne nazadnje, ko je novinarka javno
                  povedala, da minister Drobnič ni pristal na soočenje, je dobila ukor novinarka
                  Odmevov. Zdaj pa slišim, da po novi shemi postaja dopisnica s terena, mislim, da z
                  Gorenjske. Komentarja, o katerem tukaj govorite, da bodo ljudje počasi vedeli, kaj
                  je informacija in kaj komentar. Komentarja pa pravzaprav več ni, komentar se s
                  televizije umika, ga ukinjate. Novinarji pravzaprav komentarjev ne upajo
                  pripraviti, razen, če so všečni aktualni oblasti. Ukinjene so oddaje, kot so Pod
                  žarometom, Tarča je umaknjena na drugi program, Omizje pa v pozne nočne ure, ko
                  pravzaprav normalni ljudje več tega ne gledajo. Tarča bo seveda na sporedu samo še
                  enkrat mesečno in ostaja samo še enoumna oddaja Odmevi. Gospod predsednik, jaz sem
                  zelo motena, pa bi prosila, če bi kdaj tudi opoziciji omogočili normalno
                  diskusijo.</p>
            </sp>
            <sp xml:id="SDZ4-Redna-22-2006-11-29.sp27">

               <speaker>PREDSEDNIK FRANCE CUKJATI:</speaker>

               <p>Pripomba je čudna, nadaljujte.</p>
            </sp>
            <sp xml:id="SDZ4-Redna-22-2006-11-29.sp28">

               <speaker>CVETKA ZALOKAR ORAŽEM:</speaker>

               <p>Ja, ne opozarjate poslancev iz vaših vrst, da motijo druge poslance. Hvala lepa za
                  to, da tega ne omogočite.</p>
               <p>Naprej. Še o svobodi novinarjev. Danes boste pač primer novinarke Vide Petrovčič
                  slišali najbrž večkrat. To je svoboda novinarjev v Sloveniji, tu je članek.
                  Novinarska svoboda očitno iz vašega letaka je odpihnila novinarko. Da ne boste
                  rekli, da gre samo za natolcevanja, bom prebrala, kaj pravi ta novinarka, ki
                  mislim, da je dobila največ Viktorjev med vsemi novinarji dnevno-informativnega
                  programa v preteklih letih in ki ste jo sami zelo cenili, dokler je bila kritična
                  do prejšnje oblasti, sedaj seveda vam je odveč, ker je ohranila svojo kritično ost
                  tudi do aktualne oblasti. Na vprašanje: "Kakšen je torej ideal, za katerega se že
                  vseskozi borite?" - novinarka pravi: "Borim se za svobodo govora, ker med drugim
                  pomeni odsotnost strahu. V tem pogledu bi kritizirala sedanjo Vlado. Odkrito
                  povem, da sem vselej volila desno politično opcijo, ker je bila nasprotna tistemu,
                  kar smo imeli na oblasti in tudi zato, ker sem menila, da bo to prineslo sproščeno
                  Slovenijo, saj je bilo to obljubljeno, mar ne? Ali sem morda napačno slišala.
                  Ampak to, kar sedaj doživljam kot novinarka, je nekaj drugega, je strah v ljudeh.
                  Ljudje se bojijo za službe, nihče si ne upa veliko govoriti, niti ob kavi ne.
                  Kolikor časa sem novinarka, česa takega še nisem doživljala." Konec njenega
                  odgovora.</p>
               <p>Seveda, rekli ste, ni materialnih dokazov, ni dejstev. Jaz ne bom govorila s svoje
                  pozicije, opozicijske poslanke, pač pa si bom sedaj dovolila in prebrala izključno
                  mnenja, kritike intelektualcev, novinarjev in nekaterih pomembnih slovenskih
                  razumnikov, kaj menijo o trenutni situaciji v zvezi z mediji. Prvi bo novinar, že
                  upokojeni, Janko Lorenci. Novinar, ki je šel v pokoj zato, ker je poleti
                  kritiziral slovensko politiko v zvezi s tem, da ne brani dovolj interesov manjšine
                  v Avstriji. In urednik tega ni želel objaviti. Seveda je potem gospod Lorenci sam
                  odšel v pokoj. Takole pravi: "Seveda pa je imelo to kaznovanje tudi racionalno
                  jedro, šlo je za ustrahovanje drugih novinarjev. <stage>(Očitno na njegovem primeru.)</stage>
                  Kakorkoli, najprej se kljub vsem ustavnim in drugim zagotovilom o mnenjski svobodi
                  cenzurira, nato kaznuje. Tudi zaradi tega sem se predčasno upokojil. Ne pritožujem
                  se, bolj kot upokojenec sem osvobojenec." To je očitno primer svobodnega
                  slovenskega novinarja v pokoju. "Mnogim slovenskim novinarjem se godi slabše kot
                  meni, a nimajo kam iti." Naprej: "Govoričenje o nezaželeni uravnoteženosti, o
                  zaželeni uravnoteženosti je blef. Uravnoteženost je premalo. Cilj podreditve so do
                  oblasti čim manj kritični in čim bolj prijazni, se pravi, pristranski mediji. Do
                  tega cilja pa vodi več metod. Prva po mnenju Lorencija je ta, če se medija ne da
                  podrediti, ga je treba po možnosti uničiti, na primer, z odtegovanjem oglasov,
                  brez katerih ni mogoče preživeti. Podjetja se v svobodnih medijih bojijo
                  oglaševati, tudi če jim gospodarske koristi to narekujejo. In zaključek: Med tem
                  mrcvarjenjem slovenskega novinarstva se dogajajo grde, mučne in za medije hkrati
                  škodljive stvari. Še en primer: Novinarka, ki je v svojem prispevku kritizirala
                  ministra, ker je v kamero namesto odgovora na vprašanje lajnal nekakšen svoj
                  popravek, je, čeprav sposobna in priljubljena, kazensko izginila z zaslonov, ker
                  je storila to, kar bi morali njeni navzgor udvorljivi, strahopetni šefi. Sicer pa
                  so bili nastavljeni kot "čistilci". To so očitno ti novi uredniki. Naprej, kaj
                  pravi o medijski sceni Dušan Jovanovič: "Na večino teh strahov smo se že privadili
                  ali pa smo jih uskladiščili v podzavesti. Z novo slovensko oblastjo pa so stopili
                  na sceno novi strahovi. Vladajoča koalicija zahteva kompatibilnost kadrov in na
                  vse ključne položaje postavlja svoje ljudi. Številne zamenjave v slovenskih
                  medijskih hišah kažejo na to, da si oblast prizadeva doseči absolutni nadzor nad
                  ključnimi mediji. Na preizkušnji sta neodvisnost medijev in svoboda izražanja.
                  Vsak dan poslušamo zgodbe o poskusih ustrahovanja in discipliniranja novinarjev."
                  Miran Lesjak, odgovorni urednik Dnevnika pravi, da ima dnevno klice novinarjev, ki
                  iščejo službo, in sicer pravi: "Kot odgovorni urednik Dnevnika je, odkar se je
                  začel proces uravnoteženja medijev, to postalo neprijetno delo. Odgovorni urednik
                  je namreč tisti, ki kadruje v svojem uredništvu, zato se name obrača vedno več
                  neuravnoteženih novinarskih kolegov iz drugih slovenskih redakcij z enostavnim
                  vprašanjem: ali me potrebujete? Vemo, da je tako, ker sta Dnevnik in njegov
                  izdajatelj zaradi naših prizadevanj postala zelo ugledna služba. Vemo pa tudi, da
                  so ti kadrovski pogovori rezultat tega, kar se dogaja v drugih uredništvih." In
                  kaj pravi, da se dogaja: "Novinarjem prenarejajo njihova besedila, dopisujejo,
                  česar niso napisali, režejo njihove misli, manipulirajo z njihovimi podpisi ali pa
                  jih enostavno postavijo v kot k fikusu, in vse to zato, ker pač hočejo delati
                  profesionalno in ne mislijo kot oblastniki." Navajala sem vam dejstva, materialne
                  dokaze slovenskih novinarjev in ne jeznorite opozicije. Večkrat je bil že omenjen
                  tudi skrit pritisk na medije - pritisk, ki se izvaja skozi oglaševalsko zgodbo,
                  skozi to, kje oglašujejo paradržavni oglaševalci, kot so Telekom, Mobitel, Petrol,
                  Zavarovalnica Triglav, NKBM, Mercator in podobno. In če dovolite, bom tudi to
                  materializirala s konkretnim dokazom in to kar vašega bivšega ministra, ki je
                  očitno v tistem, sicer kratkem času, spoznal, kako deluje ta nova oblast. Gre za
                  gospoda Jožeta Damijana in članek, ki ga je objavil v Financah, v katerem
                  razmišlja o absolutistu na čelu Vlade. Tako je namreč naslov tega dela. In sicer
                  pravi: Predsednik Vlade lahko načeloma vpliva na poročanje skoraj vsakega medija v
                  Sloveniji, če le ni v tuji lasti in če tujim medijskim lastnikom ni mar zgolj
                  kratkoročni dobiček, kajti predsednik Vlade lahko vpliva tudi na omejitev
                  oglaševanja državno nadziranih podjetij v posameznem mediju. Podreditev javnih
                  medijev RTV-ja ter nekaterih odločilnih nacionalnih medijev prek lastniških in
                  uredniških zamenjav je privedla v možnost dirigiranja zgolj enostranskega
                  poročanja. Gre za podobne vzorce razmišljanja in delovanja kot v socializmu. Kaj
                  se moramo iz tega naučiti? Gospod Damijan se je očitno dosti naučil, pa je to
                  Vlado zapustil. In naprej pravi gospod Damijan: Predsednik zdajšnje Vlade Janša je
                  imel tudi izjemno srečo, da je bila v preteklih letih javna RTV tudi zares precej
                  bolj javna in je omogočala precej široko pokrivanje, sicer mu ne bi uspelo
                  reklamirati sebe kot alternativnega voditelja. In če so danes živa prizadevanja za
                  zmanjšanje te medijske pluralnosti, pomeni, da ne samo, da zdajšnji oblastniki ne
                  razumejo povezave med tržnim gospodarstvom, ekonomsko svobodo in politično
                  svobodo, ampak se tudi ne zavedajo, da v demokratičnem političnem sistemu jim
                  oblast ni zagotovljena za vekomaj. In ko bodo izgubili to politično moč, bodo
                  izgubili tudi možnost biti v medijih. Sedanji oblastniki so imeli priložnost, da
                  se umaknejo iz aktivne kontrole nad mediji in ga dejansko sprostijo, delajo pa
                  prav nasprotno. Ne zavedajo se, da jim tudi popoln nadzor nad mediji ne zagotavlja
                  vnovične izvolitve. Očitno je gospod Damijan v nekaj mesecih sobivanja v vaši
                  Vladi zelo dobro ugotovil vzvode pritiskov na medije, o katerih danes govorite, da
                  so smešni, izmišljeni, nebulozni, potvorjeni in tako naprej. Očitno vsi ti ljudje,
                  ki sem jih zdaj navedla, imajo nek manjko, tako jim je bilo sporočeno.</p>
               <p>In še o pravici do popravka. Danes je bilo o tem veliko rečeno. To je zadeva, ki
                  ste jo vi propagirali, zagovarjali in danes mi je jasno, zakaj. Popravki so
                  večinoma objavljeni zgolj in izključno, kadar te popravke sproducira Vlada, kadar
                  gre za vladne demantije, takrat se pač uredniki ustrašijo, najdejo prostor in
                  mesto, drugi pa doživljamo vse kaj drugega.</p>
               <p>Gospod minister predala vam bom trikrat napisano zahtevo za popravek. Dve sta
                  namenjeni uredništvu Dela, ena pa uredništvu Slovenskih novic. Ti popravki so bili
                  poslani s strani občine Domžale v zadnjih treh mesecih, noben od njih ni bil
                  objavljen in nobeden od njih ni zaslužil niti toliko pozornosti urednika, da bi
                  kdo poklical in povedal, zakaj teh popravkov ne misli objaviti, ali je kaj narobe
                  z našo interpretacijo popravka. Seveda pa je bil popravek objavljen v časopisu
                  Dnevnik, isti, kajti članek se je nanašal in je bil objavljen v obeh časopisih, po
                  drugi strani pa na en majhen članek, kot boste lahko videli, o domžalskih dijakih,
                  ki so telovadili na ulici, je bil potem objavljen več kot štirikrat daljši
                  popravek Ministrstva za šolstvo, naš odgovor na hude obtožbe v zvezi z občino
                  Domžale pa nikoli ni bil objavljen. Mi bomo to predali tudi sodišču in zahtevali
                  ustrezno sodno varstvo, vi pa, ki trdite, skupaj s kolegom Grimsem, ki je baje to
                  doživljal v preteklih letih, si lahko pogledate, kako se to odvija zdaj po
                  spremembah Zakona o medijih, za katerega nosite vso odgovornost tudi vi. Hvala
                  lepa.</p>
            </sp>
            <sp xml:id="SDZ4-Redna-22-2006-11-29.sp29">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Ljubeljšek.</p>
            </sp>
            <sp xml:id="SDZ4-Redna-22-2006-11-29.sp30">

               <speaker>MITJA LJUBELJŠEK:</speaker>

               <p>Hvala lepa, gospod predsednik. Spoštovani zbor, spoštovani gospod minister in
                  gospa državna sekretarka! Interpelacijo, ki jo je vložila skupina poslank in
                  poslancev poslanskega kluba Liberalne demokracije zoper ministra za kulturo in
                  predlaga sklep, da se dr. Vaska Simonitija razreši s funkcije. Sam sem skrbno
                  prebral in zaključil, da so navedbe zelo splošne, brez priloženih dokazov, analiz
                  ali dokumentov, ki bi potrjevali zapisano. Močno dvomim v resničnost zapisanega,
                  marsikaj kar je zapisano, pa preprosto ne verjamem. Glede na to, da je
                  interpelacija zelo posplošena in obravnava različne teme, ne morem drugače, kot da
                  tako posplošeno podam tudi svoje mnenje. V zadnjem času so v zvezi z interpelacijo
                  v javnosti padale težke besede, kot so: minister laže ali po letu dni se soočamo z
                  grobim in komisarskim prevzemom RTV Slovenije, se v zavračanju trditev iz
                  interpelacije preprosto ne morem izogniti približno takšnemu besednjaku, čeprav ga
                  v življenju ne rad uporabljam. Trdim, da je vrednostna sodba o gospodu Simonitiju,
                  da je objesten, pristranski, da bo dolgoročno škodil slovenski kulturi in tako
                  naprej, zapisana z veliko lahkotnostjo, nepremišljeno, neodgovorno in zlonamerno.
                  Minister je, tako trdim in za tem stojim, prikazan z lastnostmi, ki jih nima in
                  jih v interpelaciji tudi niste dokazali. Zato so takšne trditve, kot so, preprosto
                  žalitev. Pošteno je, da se pove resnica, kakršna je, ne lepa ne grda, samo
                  resnico, ki pa ne more biti neprepričljivost, neresničnost, površnost in
                  lahkotnost.</p>
               <p>V interpelaciji se trdi, da "je Zakon o RTV Slovenija, ki ga je zakrivil," tako je
                  zapisano, "dr. Simoniti, ukinil javno televizijo v Sloveniji in uzakonil državno
                  oziroma vladno televizijo." In dalje, da "je to del širšega koncepta delovanja
                  aktualne oblasti, katere bistvo je podrejanje javne uprave, gospodarstva,
                  tožilstva, sodstva, protikorupcijskih organov in medijev." Glede na to, da ste
                  bili kolegi iz Liberalne demokracije več kot deset let na oblasti, je bil vaš
                  vpliv političnega podrejanja vsega prej naštetega nedvomno izrabljen do
                  popolnosti, kot koncept delovanja vaše oblasti, podrejanje vsega je bila vaša
                  lastna praksa. In na vsak način bi radi dokazali, da ste edini sposobni voditi to
                  državo, pa se je že v dveh letih pokazalo, da so mnogi vaši kadri še kako
                  nadomestljivi, in še več, da so nekateri novi kadri tudi boljši od svojih
                  predhodnikov. Trditev, da so ministru Simonitiju prednostni cilji utrditev
                  politične moči, podrejanje medijev, politiziranje kulture, nadzor nad javnim
                  sektorjem in kadrovska igračkanja, je čisto navadna travma zaradi izgubljene
                  oblasti. In s to interpelacijo danes resnično dokazujete, da vam gre samo za
                  najedanje Vlade, koalicije, Slovenske demokratske stranke in njenih ministrov in
                  da je vaš edini cilj za vsako ceno rušiti ugled sedanje oblasti in ministrov v
                  javnosti. To Vlado je po vaše treba sesuvati do temeljev, pa čeprav s trditvami,
                  ki so lažne, napačne, izkrivljene in zlonamerne.</p>
               <p>Mene 59 strani interpelacije ni niti najmanj prepričalo, da vam gre med drugim
                  tudi za resnično avtonomijo in pluralnost medijev, predvsem RTV Slovenije, ter za
                  izboljšanje položaja kulture pri nas. Nasprotno, vedno bolj sem prepričan, da gre
                  pri vsem tem le za to, da preprosto ne prenesete, da nimate več izključnega vpliva
                  in monopola nad mediji in širšim kulturnim prostorom v državi in je zato zelo
                  prizadet predvsem ego nekaterih Liberalnih demokratinj in demokratov. Trdim, da je
                  dr. Simoniti politik in minister, ki vsak trenutek daje ljudem v državi vse, za
                  kar ga obvezuje položaj in za kar je bil izvoljen in imenovan. Trditev, da novi
                  zakon, ki ga je "zakrivil" minister za kulturo, vnaša v javni zavod RTV Slovenija
                  strah, samocenzuro, nesamostojno mišljenje, apatičnost, notranja trenja,
                  nezadovoljstva, frustracije, da novinarji delajo pod političnimi pritiski in da se
                  politično omejuje avtonomija nekoč javnega zavoda, je žalitev za vse novinarje na
                  RTV Slovenija, ker je nepoštena. Sprašujem, na osnovi katerih analiz so bile te
                  trditve o novinarjih zapisane. Kje so za tako težke besede o stanju novinarjev in
                  med novinarji na RTV Slovenija tudi dokazi? Dejstvo pa je, da je Zavod RTV
                  Slovenija v preteklih letih, pa ne šele po sprejetju novega zakona, zabredel v
                  hude finančne težave, ki so kar klicale po sanaciji. Dejstvo tudi je, da je zavod
                  postal zapleten, nepregleden, tog in slabo nadzorovan organizacijski sistem s
                  takimi in drugačnimi interesi ter raznovrstnimi posli, za kar pa prav gotovo ni
                  odgovoren dr. Simoniti, pač pa polno odgovornost nosijo nekateri prejšnji
                  generalni direktorji RTV in ministri za kulturo v prejšnjim mandatih. Da ne
                  poudarjam tudi dolgoletnega vodenja sveta zavoda s strani bivšega visokega
                  partijskega funkcionarja ali pa znamenitih dopisovanj: Dragi Borut, dragi Tone.
                  Očitek o poslabšanju programa na RTV Slovenija je izmišljena trditev, saj
                  interpelaciji niso priložene o tem nikakršne analize in dokazi. Sicer pa programa
                  ne ustvarja dr. Simoniti niti nisem opazil, da bi bil pod kakšno od oddaj podpisan
                  kot avtor ali soavtor oddaje niti kot odgovorni urednik. Gospod predsednik, če bi
                  lahko zagotovili mir.</p>
            </sp>
            <sp xml:id="SDZ4-Redna-22-2006-11-29.sp31">

               <speaker>PREDSEDNIK FRANCE CUKJATI:</speaker>

               <p>Res je, prosim, da..</p>
            </sp>
            <sp xml:id="SDZ4-Redna-22-2006-11-29.sp32">

               <speaker>MITJA LJUBELJŠEK:</speaker>

               <p>Vašo trditev je tako ta teden že ovrgel tudi Mirovni institut, ki je spremljal
                  delovanja RTV Slovenije po sprejetju novega Zakona o RTV, citiram: "S stališča
                  novinarske politične in ideološke korektnosti, objektivnosti in nevtralnosti pri
                  komentiranju in poročanju ni zaznati bistvenih sprememb." - konec citata. Od
                  sprejetja medijskega zakona sem še posebej pozoren tudi na tako zelo sporne
                  popravke in ugotavljam, da popravki ne zasedajo prav nič več prostora, kot so ga
                  prejšnjih obdobjih, zato so trditve o zlorabi določbe o popravku zavajajoče in
                  neresnične. Novinar, ki išče resnico in poroča o dejstvih, torej se obnaša
                  profesionalno, se ne more bati popravka, prav pa je, da tudi bralec, če želi,
                  lahko pove drugo plat medalje, čeprav vsi vemo, da noben popravek ne more vsega
                  popraviti. Trdim, da mediji, poudarjam, vsaj nekateri, postajajo vse bolj
                  uravnoteženi, zato sem vesel različnih mnenj o dogodkih, ki državljanom končno
                  omogočajo resnico, presojo, izbiro in odločitev in tako skoraj da ni več možnosti,
                  da bi bili izpostavljeni namerni ali nenamerni manipulaciji.</p>
               <p>Še nekaj o medijih v prejšnjih mandatih, za katere trdite, da so bili takrat
                  avtonomni in pluralni. Leta 2001, torej na višku vladavine Liberalne demokracije,
                  je Drago Jančar zapisal, citiram: "Želim normalne časopise in televizijske
                  postaje, korektne, objektivne, profesionalne, takšne, ki zrcalijo pluralnost
                  slovenske družbe, v Sloveniji pa se piše o ljudeh kakor o smeteh, seveda ne o
                  vseh, pač pa predvsem o tistih, ki jih je treba iz političnih razlogov zaustaviti
                  in onemogočiti in jih izriniti iz javnega življenja." Konec citata. Vedno znova se
                  čudim in resnično se mi zdi velika škoda, da vaš čut, spoštovani kolegi in
                  kolegice iz poslanskega kluba Liberalne demokracije, čut za demokracijo,
                  neodvisnost, avtonomnost in pluralnost medijev ni bil tako izostren že pred leti.
                  In če bi danes v interpelaciji človek lahko prepoznal željo po uveljavljanju
                  resničnosti, poštenosti in normalnosti, bi bilo normalno, da se med nami razvije
                  dialog za in proti, soočili bi argumente in skušali poiskati rešitve skupnih
                  problemov. Ker pa vsega tega ni, se bojim, da bomo še naprej stali na nasprotnih
                  bregovih. Izjemno me je presenetila trditev, da je dr. Virant, čeprav ne razumem
                  dobro, zakaj je ta podatek v interpelaciji zoper dr. Simonitija, ob sprejemanju
                  Zakona o javnih uslužbencih napovedal nekaj deset zamenjav, direktor Arhiva
                  Slovenije pa se je, tako je zapisano, pridružil nekaj stotinam razrešenih,
                  premeščenih in odhajajočih javnih uslužbencev. Navajajo se čistke, odpuščanje
                  neposlušnih strokovnjakov, šikaniranje in premeščanje javnih delavcev in dalje, da
                  je na Ministrstvu za kulturo prišlo do številnih zamenjav, premestitev, odhodov s
                  hitro in arogantno izvedeno eksekucijo. Izkaže pa se, da gre še za eno zavajajočo
                  neresnico in da so bili ti tako imenovani številni primeri komaj trije posamezniki
                  iz Filmskega sklada, Kobilarne Lipica in Arhiva Slovenije. Ni mi jasno tudi, kaj
                  pomeni hitra in arogantno izvedena eksekucija. Če je to preselitev iz ene pisarne
                  v drugo ali v drugo poslovno stavbo, potem je bilo to storjeno tudi meni, saj sem
                  v tem mandatu že dvakrat zamenjal pisarno, pa ob tem resnično nisem pomislil na
                  to, da je nad menoj izvršena hitra in arogantna eksekucija, pa bi po tej logiki iz
                  interpelacije moral biti prizadet in kuhati strašne zamere. Kaj pa je z nekaj
                  stotinami razrešenih, premeščenih in odhajajočih javnih uslužbencev, pa danes
                  pričakujem pojasnila, pa ne s strani ministra, saj se iz te trditve v
                  interpelaciji ne razbere za kolikšno število gre, ali pomeni trditev nekaj sto ali
                  celo več javnih uslužbencev, bi me pa ta konkretna številka danes resnično
                  zanimala. O blejskem gradu, blejskem otoku in Lipici trdim, da so navedbe
                  zavajajoče, bi pa ob tem rad povedal nekaj kar dobro poznam, da si ljudje, ki v
                  tem in tudi v drugih krajih živijo, radi sami krojijo svoje življenje in ni
                  bojazni, da ne bodo dobro poskrbeli tudi za kulturne spomenike, saj so jih
                  ohranjali stoletja, so pa, verjemite mi, dobesedno alergični na nenehne komande in
                  modrovanja raznih teoretikov, mislecev in zaščitnikov iz Ljubljane. Trdim, in za
                  tem stojim, da interpelacija zoper dr. Simonitija, ministra za kulturo, ni
                  upravičena, ker ni podkrepljena z nobenimi dokazi, ne analizami in ne konkretnimi
                  dokumenti, niti ne dokazuje, da obstaja sum kršitve zakonodaje ali Ustave. In ne
                  glede na to, da je formalno nepravilna, je tudi neprimerna in zlonamerna. Razne
                  trditve in navedbe gospe kolegice Širce v današnji uvodni predstavitvi
                  interpelacije pa je gospod minister Simoniti konkretno, argumentirano in odločno
                  zavrnil. V tem parlamentu sem že opozoril na to, da je poštenost vrednota, ki je
                  med Slovenci še zelo živa, in prav ob tej interpelaciji sem pomislil na to, da to,
                  kar je zapisano o gospodu Simonitiju, ni pošteno, niti kar je zapisano o njegovem
                  delu, še manj pa tisto, kar je zapisano o osebnih lastnostih ministra.</p>
               <p>Poudarjam, bodimo pošteni! In kot je zapisal dr. Trstenjak, ko med Slovenci ne bo
                  več poštenosti, bomo kot narod propadli. Interpelacije nikakor ne bom podprl.
                  Hvala lepa.</p>
            </sp>
            <sp xml:id="SDZ4-Redna-22-2006-11-29.sp33">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Gulič.</p>
            </sp>
            <sp xml:id="SDZ4-Redna-22-2006-11-29.sp34">

               <speaker>ALEŠ GULIČ:</speaker>

               <p>Spoštovani gospod predsednik, cenjene kolegice in kolegi, gospod minister!
                  /Oglašanje iz dvorane./ Je, je, že prihaja. Vse to, kar je gospod Ljubeljšek
                  povedal, seveda drži. Drži, če damo pred vso to dolgo zgodbo minus. Se pravi,
                  tisto, kar je zanikal, bi moral potrditi, tisto, kar je potrjeval, bi moral
                  zanikati, in potem bi celo besede z vso svojo semantiko bile na mestu. Sam sicer
                  vsega natanko nisem razumel, moram priznati, kajti nikoli nisem bil na oblasti in
                  ne vem, kakšna sladkost mi je ušla. Ampak vem, kako je bilo, ko sem bil urednik v
                  času, za katerega vi pravite, da je bil poln pritiskov. Tudi kadar je kdo
                  pritisnil, se je dalo temu lepo ubraniti, in tisti, ki je pritiskal, je bil umazan
                  in ga je medij lahko umazal in ga tudi je umazal, kar spomnite se. V tistih časih,
                  za katere pravite, kako niste imeli prostora v medijih, so analize pokazale, da je
                  bilo v letu pred volitvami, v letu 2003, 70% medijskega prostora zasedenega z
                  opozicijo, se pravi, s sedanjo koalicijo, in zgolj 30% s takratno pozicijo, v kar
                  je vključeno seveda tudi delo Vlade. To so bila razmerja.</p>
               <p>Pravite, da ni popravkov. Verjamem, da jih ni. Prvič, ljudje tega nočejo narediti,
                  eni se bojijo, tretjič pa vsi nimajo denarja za tečaje, ki jih prirejajo za
                  pisanje popravkov. A veste, takrat, ko se je govorilo o tem, kako bo popravek
                  preprost, enostaven, da ga bo lahko napisal vsak ali celo narekoval, če pisati ne
                  bo znal, danes pa imamo tečaje. Finance prirejajo tečaje in jaz mislim,da jih vodi
                  eden od tistih, ki je pisal to zgodbo o popravkih. Se pravi, čisti biznis. To ste
                  spustili notri. Jaz ne rečem, da nalašč. Mogoče ste bili tako naivni, prostodušni,
                  dobri, ne vem kaj, ampak tako je. Očitno so bile zvezde takrat v takšni
                  konstalaciji, da jih en oblak ni mogel vseh zakriti, pa je potem izgledalo, da bo
                  vse dobro. Danes imamo pa medijski mrk, debelo knjigo, ki o tem pripoveduje. Rekli
                  ste, da hočete imeti analize, da hočete, da o tem govori stroka. Stroka je kar
                  veliko govorila o tem, tudi analize so narejene. Točno se vidi, kako pada
                  gledanost programov RTV Slovenije, kako pada gledanost oddaj, kako tiste, ki so
                  bile še kaj prida, umikate v nemogoče časovne niše, tako da jih ljudje niti ne
                  morejo gledati. Vem, boste rekli, ponavlja, tale Gulič kar naprej ponavlja. Seveda
                  ponavljam, saj to je na RTV in na RTV so navajeni ponovitev. To je pač treba zato,
                  da smo usklajeni.</p>
               <p>O RTV prispevku in o tem, kako manjka nekih 600 milijonov izgube. Jaz bom povedal
                  zgodbo za nazaj. Nazadnje je bil RTV prispevek povišan, ker je bilo rečeno, da bo
                  del 3% tega denarja šel za druge medije, se pravi za lokalne, regionalne
                  televizije in radijske postaje. Ta denar je bil pobran in spravljen v žep. Zaradi
                  odločbe Ustavnega sodišča se to nikoli ni izvedlo, ampak ta denar je seveda
                  uporabila RTV Slovenija in ga še vedno uporablja, kajti prispevek se ni znižal
                  niti za tisto, kar je bilo obljubljeno, se pravi, da se bo znižal nasploh, niti se
                  ni znižal za tisti denar, ki ga je prineslo zadnje povišanje, kot da smo na to
                  pozabili. Tistega je bilo približno za milijardo, toliko kot je danes tega
                  denarja, ki gre za medije. Se pravi, 600 milijonov je pa še vedno izgube. Se
                  pravi, če bi se v resnici vrnil na prejšnje stanje RTV prispevek, bi se moral
                  znižati izdatno in potem bi bilo izgube zelo zelo veliko več. Odkod sploh ta
                  izguba? Avtorskih oddaj ni več, zadev, ki so sorazmerno drage, se pravi
                  dokumentarci, komentarji, potem iskanje različnih podatkov, vsega tega ni. So še
                  neki direktni prenosi zadev, ki že obstajajo in so poceni oddaje, ko se privleče
                  ljudi v studio. To je vse, kar je še ostalo tako opazno od lastne produkcije. In
                  potem se čudimo, da gledanost pada. Ljudje so nesramni, ker ne gledajo te
                  televizije, ker na drugem programu nočejo gledati tretjega programa, ker se
                  umikajo v druge televizije, tudi na POP TV, ljudje gledajo National Geographic, če
                  hočejo zabavo, gledajo Animal planet, ne pa tretji program. To se dogaja. Ne samo,
                  da pada gledanost medijev, tudi branost časnikov, ki so veljali nekaj v tej
                  državi, je padla. To se vidi po nakladi, iz 80.000 na 60.000, in to eminitnih
                  časopisov, ker so odšli dobri novinarji. Ne rečem, da so prišli slabi, ampak prav
                  gotovo ne tako izkušeni in tako vešči. Se pravi, zadeva je popolnoma razrušila in
                  razjedla sistem, ki je obstajal. Sistem, ki je zagotavljal svobodo, ki je
                  zagotavljal besedo vsem ljudem, opoziciji, poziciji, različnim strankam, različnim
                  stališčem. Danes seveda edino kar se še da videti, je kurjenje nestrpnosti,
                  sovraštva itn. Resne teme se umikajo v tako imenovani ifnotainment, kjer se lahko
                  dela z njimi marsikaj, ker tako ali tako s tem navidez izgubijo svojo resnost.
                  Politični vplivi na javni zavod so zelo jasni in evidentni. Ne bom sedaj ponavljal
                  vseh tistih zgodbic o glasovanju itn., ljudje, ki nas sedajle gledajo in
                  poslušajo, si lahko tudi sami s čim pomagajo, vzamejo, ne vem, položnico izpred
                  leta dni nazaj, jo primerjajo s tisto iz prejšnjega meseca in bodo videli, da ni
                  nobene razlike v številki, le to bodo videli, da so za isti denar dobili veliko
                  veliko manj. Če pa to ni podražitev, potem pa ne vem, kaj je. Če se že izognemo
                  vsem tem matematičnim trikom, ki jih tako radi pripovedujete v zvezi z inflacijo,
                  ki da ceni vse stvari. Prej sem navedel eno od takih, bom rekel kulturnih
                  goljufij, ki je prestopila meje, se pravi tisto z mlekom, za isti denar namesto
                  litra, 95 centilitrov oziroma 950 mililitrov, to pomeni 5% podražitev. Čisto
                  preprosto. In ker je vzorec bil dan, se vzorec uporablja in ti vzorci preplavljajo
                  Slovenijo. Na enkrat so vse stvari dopuščene zaradi tega, ker jih očitno nekdo
                  vedno oprošča. Cenjene kolegice in kolegi. Marsikaj bi še rad povedal o tem, ampak
                  tukaj je bilo izrečeno tudi kaj takšnega ali pa kdaj prej, da bi vendarle prosil
                  za odgovor. V tem trenutku gospoda ministra sprašujem, kdo je lagal, dr. Vasko
                  Simoniti ali dr. Alojzij Križman, v zvezi z Lutkovnim gledališčem. Vprašanje je
                  preprosto, enostavno in mislim, da tudi odgovor ne bo težak. Hvala lepa.</p>
            </sp>
            <sp xml:id="SDZ4-Redna-22-2006-11-29.sp35">

               <speaker>PREDSEDNIK FRANCE CUKJATI:</speaker>

               <p>Hvala. K besedi se je javil gospod minister. Izvolite.</p>
            </sp>
            <sp xml:id="SDZ4-Redna-22-2006-11-29.sp36">

               <speaker>DR. VASKO SIMONITI:</speaker>

               <p>Hvala lepa. Torej, nabralo se je kar nekaj vprašanj in skušal bom odgovoriti po
                  vrsti. Morda se bom tudi kdaj ponovil, ker se tudi ta vprašanja stalno ponavljajo,
                  ali z drugimi besedami, se govori isto in bom skušal odgovoriti ali pa vsaj podati
                  svoje mnenje v zvezi z navedbami spoštovanih poslancev in poslank.</p>
               <p>Torej, najprej na gospo poslanko Širco, ki je začela svoj ekspoze, da tako rečem,
                  o tem, da je minister postavil vojno ter da se je strah zalegel med ljudi in da
                  seveda traja, torej da obstaja na RTV Slovenija - javnemu zavodu pravzaprav
                  določeno nelagodje in še nekatere druge stvari. Torej, najprej bi odgovoril za
                  strah. Strah v demokraciji imajo lahko samo tisti ljudje, ki imajo slabo vest. Na
                  drugi strani, ko se govori o RTV-ju iz vseh strani in očita meni, pravzaprav kaj
                  vse je na RTV Slovenija narobe in kakšen političen vpliv je s strani ministra za
                  kulturo. Torej, jaz sem vesel, da slišim, kakšno strašno moč imam, vendar moram
                  reči, da te strašne moči pravzaprav ne prakticiram, ker mislim osebno, da je
                  seveda nimam. Na drugi strani RTV Slovenija je javni zavod, samostojen in seveda
                  mnoga vprašanja, katere ste sprožili, morate seveda nasloviti direktno, neposredno
                  na RTV javni zavod. Seveda, nekatere informacije sem si pridobil in bom tudi
                  skušal povedati, vendar še enkrat - RTV Slovenija je javni zavod in pripisovanje
                  meni vseh teh stvari o zamenjavah in vplivih na program, pravzaprav se mi zdijo
                  zelo neumestni. Res je pa to, da opažam, da se pada v določena protislovja. Na eni
                  strani se govori, kako je televizija negledana, kako naj bi vse programske vsebine
                  in oddaje premestil. Moram reči, da je to precej za lase privlečeno in da se s
                  temi stvarmi enostavno ne ukvarjam. Glede parlamentarnega programa veste dobro, da
                  dogovori tečejo v Državnem zboru in z RTV-jem. Glede digitalizacije je to nov
                  izziv, ki ga je tudi Slovenija dolžna uresničiti do leta 2012, in kot vem, se na
                  RTV ta digitalizacija že opravlja v določeni meri in da so tudi narejeni vsi
                  načrti, da se bo ta digitalizacija tudi izvedla, in to v pravem času, torej do
                  leta 2012, tako kot je v skladu z evropskimi smernicami. Glede tega, da se
                  sredstva, ki naj bi se izkazovala kot dobiček, da to izhaja iz prodaje delnic. Jaz
                  sem obveščen, da temu ni tako, tudi v odgovoru na interpelacijo sem zelo jasno
                  pokazal, da so to sredstva, ki izkazujejo dobiček, dejansko posledica letošnjega
                  dela, torej po mojem mnenju uspešnega generalnega direktorja; in tisti žaljivi
                  podtoni, o katerih bomo še nekaj govorili, ker sem jih slišal danes o raznih
                  avtomobilskih zadevah, se mi zdijo nadvse deplasirani in neustrezni. Kaj, če bi se
                  spomnili raznih direktorjev raznih betonarn, ki so, ne vem, do česa
                  napredovali.</p>
               <p>Glede padanja gledanja oddaj na televiziji bi povedal sledeče. Da, v javnih
                  televizijah praktično pada povsod po Evropi gledanost, ampak to naj ne bo
                  opravičilo, samo kot skromno dejstvo, vendar je potrebno ugotoviti, da je
                  gledanost televizije padala v zadnjih 5-ih letih stalno in ne samo sedaj, v
                  zadnjem letu, ko je novo vodstvo, novo vodstvo je pa praktično dejansko dobrih 6
                  mesecev na krmilu.</p>
               <p>Ko je gospa poslanka govorila o načelih etike, moram povedati, da sem v svojem
                  odgovoru zelo jasno povedal, do kje sega pravzaprav etika gospe poslanke, ki svoje
                  družinsko-poslovne stvari ureja tudi kot vplivna politična delavka, dolgotrajna in
                  z mnogimi funkcijami.</p>
               <p>Glede romske skupnosti. Na RTV-ju ste seznanjeni, upam, ali se pa lahko seznanite
                  z oddajami, mislim, da je prav, da pride do teh oddaj. Bili so stiki vodstva tako
                  z romsko skupnostjo tako z eksperti iz tujine in tudi doma, bili so pritegnjeni
                  tudi iz raznih civilnih društev predstavniki, ki so skupaj dogovorili, kaj
                  narediti in kako narediti, da bo prišlo do posamičnih oddaj za to romsko skupnost.
                  Kot vem, poteka tudi izbor kandidatov izmed romske skupnosti v smislu, ali pa
                  trening, da bodo te oddaje lahko vodili, tako da mislim, da bodo že v začetku
                  drugega leta s temi stvari začeli.</p>
               <p>Ne vem, od kje gospe poslanki to, trditev je bila, da ve, da se je v mojem
                  kabinetu nekaj odločilo in da se o vsem odloča, bi bilo zanimivo slišati, če bi
                  znala to zelo jasno specifizirati.</p>
               <p>Glede Fahrenheita je bil predvajan na televiziji, ne v tistem terminu, kot ste
                  povedali, ampak je bil vendarle predvajan. Tudi sam sem si ogledal ta film, lahko
                  bi rekel, politični pamflet, ki je vreden ogleda, ki je kritičen, vendar počasi
                  tudi malo dolgočasen postaja po dveh urah.</p>
               <p>Res je, da ima RTV Slovenija od prodaje delnic Eutelsat, ne vem točno, 36
                  milijonov evrov in da nekatere delnice še ima v obtoku. To bo po zagotovilih
                  prejšnjega vodstva in tudi sedanjega zagotovljeno prav za digitalizacijo.</p>
               <p>Glede plače generalnega direktorja, vprašajte na RTV institucijo, kako je s to
                  njegovo plačo. Sam pa vem glede na presežke, ki so bili v letošnjem letu doseženi,
                  sem kot pristojen minister podpisal, da lahko se plače povišajo za 4.7% glede na
                  uspešnost.</p>
               <p>Glede gledanosti, tukaj so protislovja, na eni strani trdite, da gledanost pada,
                  na drugi strani pa mnogi poslanci govorijo, katere oddaje vse bi morale biti, ki
                  pokrivajo slovenski prostor in odgovarjajo na tiste vsebine, ki jih je treba
                  pokriti, pa so kljub vsemu malo gledane, tako da je treba vaša različna mnenja
                  nekako uskladiti. Gre pa tudi za filmsko umetnost, o kateri se je govorilo, tudi
                  ta je v nekem programu ob sredah, ta gledanost je močno padla od 8% na 2% isto v
                  zadnjih štirih letih.</p>
               <p>Glede verskih vsebin, o katerih se je sugeriralo pravzaprav, da jih je več in da
                  jih bo več, je treba zelo jasno povedati, verskih vsebin je manj, kot jih je bilo
                  v 90. letih, in to je preverljivo, zlasti okoli leta 96 in 97 je bilo verskih
                  vsebin na RTV Slovenija več, kot jih je danes.</p>
               <p>Gledalci in gledalke opažajo spremembe, je bilo rečeno, in v zvezi s tem
                  razpravljajo. Mislim, da je dobro, da prihaja do sprememb na televiziji. Verjetno
                  skuša novo vodstvo tudi povečati gledanost pri nekaterih oddajah, pri nekaterih pa
                  hočejo vsebinsko te vsebine ustrezno popestriti, jih obogatiti in z verjetno
                  svojimi videnji narediti tudi boljše. Tako, da to ni nič nenavadnega, da debata o
                  nekem programu, da bi se ga dalo izboljšati, pravzaprav traja nenehno, jaz mislim,
                  da to traja v vseh kulturnih institucijah na Slovenskem in je to po mojem mnenju
                  imenitno in naravno.</p>
               <p>Načelo v zvezi s State Departmenta, rečeno je bilo, res smo dobili pismo. Gospod
                  Jerovšek ali gospod ..../Nerazumljivo./ sta dobila pismo State Departmenta, kjer
                  pravijo, da niso obsojali v ničemer Slovenije v zvezi z RTV zakonom, ampak da so
                  zgolj obvestili, da je nov RTV zakon prišel.</p>
               <p>Glede tega, kje po raitingu sega svoboda tiska v naši državi in v svetu, pa moramo
                  povedati, da je v času prejšnje oblasti bilo to na 19. in potem se mi zdi na 15.
                  ali 16. mestu, sedaj je Slovenija na 10. mestu, medtem ko so mnoge druge države,
                  tudi ZDA, kar na 53. mestu recimo v zvezi s tem.</p>
               <p>Govorili ste o medijih, o tem, da gre za sklad. Za noben medijski sklad ne gre,
                  gre za normalen razpis, za kar so vse podlage za to financiranje. Jasni so
                  kriteriji, razpisi so bili in teče vse po tistih pravilih, ki so preverljivi. Če
                  zakonsko mislite, da je karkoli napačno, seveda bi bilo dobrodošlo, da to javite
                  tako na Ministrstvo za kulturo ali pa če hočete na pristojne druge organe
                  pregona.</p>
               <p>Mislim, da so ugotovitve deplasirane in žaljive do članov komisije, ki so vsi
                  pravzaprav akademsko izobraženi, torej izredno kvalitetni ljudje, ki se spoznajo
                  tudi na medije, vendar je ta pahljača širša, kar mislim, da lahko vsebinsko samo
                  pripomore k boljši izbiri in odločitvam pri samem izboru prosilcev za ta medijska
                  sredstva.</p>
               <p>Glede pravice do popravka bi povedal samo to - ne bi več obnavljal, kaj zakon o
                  tem vsebuje, to smo že predelovali, ne vem, dobrega pol leta. Povedal bi, da so na
                  RTV Slovenija v zadnjem obdobju, torej odkar zakon velja, dobili samo 8 zahtev za
                  uveljavitev popravka, medtem ko so bile 3 dejansko uveljavljene, ostale so
                  verjetno upravičeno zavrgli.</p>
               <p>Glede Lipice se kar naprej ponavlja isto. Torej, neresnična dejstva ali neresnični
                  podatki o tem, kako je bilo namenjenih od 196 milijonov sredstev, ki so bila
                  pridobljena, 120 milijonov za golf. Tudi to ni res. Bilo je pridobljenih 184
                  milijonov in zgolj za obnovitev golfa pridobljenih 58 milijonov.</p>
               <p>Glede gospoda Guliča, ki rad uporablja latinske citate in govori, da sem
                  diskvalificiral gospo Širco v svojem uvodnem tekstu. Ne, nisem je. Mislim, da se
                  je sama, in je bilo zelo jasno samo povedano, kaj neki stvari daje dodatno
                  neverodostojnost, ko gre za očitke, ki so mi bili dani. Ravno tako govori o
                  milijardi tolarjev za sklad, kar smo že stokrat omenili, da ne gre za sklad, ampak
                  gre za normalen, kako bi rekel, normalen razpis, in takemu se latinsko reče
                  "opinionum comenta", če bo gospod vedel, kaj to pomeni, ker rad uporablja latinske
                  izraze.</p>
               <p>Glede očitkov, da imamo Sektor za jezik pa da naj bi moral biti minister,
                  odgovoren za učence v Bruslju, moram reči, da ima Sektor za jezik na ministrstvu
                  zelo jasno nalogo, ki je zelo znana in se jo da preveriti tudi na internetu, torej
                  ima zelo jasne naloge. S tem v zvezi pa se ukvarja drugo ministrstvo in so drugi
                  pristojni. Res pa je, da tudi sam vem, da je tam problem v zvezi z učitelji.</p>
               <p>Očitki - ne vem, od kje tako, kako bi rekel, nenehno prepričanje, da o vseh
                  stvareh odloča minister. Gospa Zalokarjeva mi tudi očita, da delam to in ono, in
                  apelira na mene pravzaprav posredno, da naj pa vendarle uredim nogometne prenose.
                  Še enkrat bi povedal, da je zelo nerodno, po kom sodite pravzaprav to, kdo ureja
                  to televizijo. Ne vem, do skrajnosti žaljivo, do programskega sveta, do nadzornega
                  sveta, do profesionalnih urednikov. Torej, zdi se mi nenavadno, kako ponižujete
                  ljudi.</p>
               <p>Glede mleka, o katerem je gospod Gulič govoril. Je res, seveda, mleka je, koliko,
                  950 mililitrov v eni steklenici, vendar to je primerjava, ki se bolj imenitno
                  sliši za druge, vendar pa s samo naročnino oziroma prispevkom za RTV nima. Če, še
                  enkrat ponavljam, mislite, da se prispevek ne znižuje, torej da realno ne pada,
                  potem zamrznite svoje plače, zamrznite jih in počakajte dve leti, bomo videli, če
                  bosta opazili, če so te plače realno padale. In verjetno bi veliko delo storili,
                  ker imate kar precejšnje plače.</p>
               <p>Gospa Potrata mi očita nesposobnost za dialog. Moram reči, da v zvezi z medijem in
                  zakoni, je bilo torej ogromno razprav, torej javnih napadov, polemičnih razprav in
                  debata je bila izredno dolgotrajna in mislim, da še danes traja, kot vidimo. Tako
                  da, kaj pa naj bo to drugega kot dialog, ko se pogovarjamo. Ne vem, govorimo,
                  gospa Potrata je tudi navajala določene člene, kot da bi še enkrat začeli govoriti
                  o RTV zakonu. Jaz ne vem, lahko gremo še enkrat skozi zakon pa vse člene še enkrat
                  preberemo pa jih komentiramo. Ne vem, če je to smotrno in pametno.</p>
               <p>Ni rešeno, je bilo rečeno, tudi vprašanje programov posebnega pomena v RTV zakonu.
                  To dobro vemo, to je urejeno sedaj dokončno in to je ta Vlada uredila, ki prejšnja
                  ni. Torej, smo uredili to v medijskem zakonu povsem primerno in na podlagi tega
                  tudi tečejo sedaj vsi tisti postopki, ki peljejo k temu, da bodo te organizacije,
                  bi človek rekel, dobila primerna sredstva po presoji komisije.</p>
               <p>Glede Mirovnega instituta, o katerem se je govorilo. Jaz sem že omenil, moram
                  reči, da nisem bral ekspertize, ker je bila včeraj ali predvčerajšnjim dana.
                  Verjetno je bila že prej dostopna, ampak jo nisem uspel prebrati ali dobiti.
                  Vendar to, kar je gospa Potrata govorila, bolj prejudicira stvari. Govori, da
                  institut bo nekaj, na podlagi nečesa predvideva, da nekaj bo. Torej, če je to
                  lahko argument za enkrat, se mi ne zdi najbolj ustrezen.</p>
               <p>Glede nacionalnega programa za kulturo, torej glede poročil, če sem spregledal, te
                  smo oddali. Odbor za kulturo v parlamentu je to potrdil, ta poročila so
                  obravnavali, tudi nacionalni svet za kulturo in strateški svet, oba sta dala
                  pozitivno vlogo, sicer pa kot vem, je bil nacionalni program obvezno že od leta
                  1994 naprej, pa ga nikoli ni bilo, in ne vem, kakšne so bile reakcije in koliko
                  hude krvi je bilo zlite na to. Novi nacionalni program za kulturo se pripravlja in
                  bo, upam, pravočasno dan tudi v proceduro in še prej v javno razpravo, da bo
                  prišlo do oblikovanja, do konca naslednjega leta.</p>
               <p>Gospodu poslancu Soku bi samo glede Lipice rad povedal, da se je povečala
                  zdravstvena skrb za konje in je to tudi odvisno od veterinarske službe. Želel pa
                  sem povedati tudi to, da je bilo z rejskega stališča premalo storjeno in tudi v
                  zvezi s selekcijo teh konj, ki se opravlja in dnevno, če hočete, sledi razvoju
                  Lipice, tudi na področju konjereje.</p>
               <p>Glede gospoda poslanca Pečeta, če se ne motim, jaz moram povedati, morda je tako
                  zvenelo, mogoče bo gospod poslanec Grims kaj dopolnil to. Vseeno mislim, da
                  Ministrstvo za kulturo vodim jaz. Pri RTV zakonu je gospod Grims sodeloval, to ni
                  nobena skrivnost, o tem se je tudi pisalo. Minister ponavadi osebno ne piše
                  zakonov ali pa redkokdaj, sodeluje pa v samem procesu, jasno, in sodelovali so še
                  drugi. Upam, da ministrstvo vodim jaz in verjamem, da ga bom tudi jutri.</p>
               <p>Glede Večera in Dela in teh pristranskosti, ki so bile očitane, da je to stvar
                  Vlade, moram povedati, da lastninska struktura Dela in Večera je v večinski,
                  privatni lasti.</p>
               <p>Glede gospoda poslanca Gabra, ki sprašuje o Lutkovnem gledališču, trdim, da to ni
                  res, kar je gospod Križman rekel, ni res. Res pa je to, da sem se v zvezi s tem
                  pogovarjal, da je bilo veliko vetra o teh zadevah, ogromno se je govorilo in bil
                  sem začuden, da je bil to resnično nek predvolilni impulz in strahovit pritisk. Se
                  pa čudim, da tako gospod poslanec Petek, gospod Sovič, župan, in gospod rektor,
                  torej človek mnogih nazivov in pomenov, hkrati pa tudi predsednik sveta Lutkovnega
                  gledališča, gospod Križman, so bili v preteklih 12-ih letih na krmilu občine
                  Maribor ali kot župani ali kot svetniki. Če bi pokazali interes, in to v pravem
                  času, že od leta 1992 naprej, bi verjetno, ne dvomim, uspeli tudi pod drugimi
                  ministri, če jaz mu nisem naklonjen, kot trdite, bi pod drugimi ministri vsekakor
                  uspeli tudi glede na politične povezave, če hočete, in seveda na njihov izrazit
                  politični položaj in vpliven položaj, ki so ga uživali v Mariboru. Šlo je pa
                  seveda za druge stvari. Predvsem to, da je v Mariboru bilo lutkovno gledališče v
                  razvidu tako imenovanega "kulturnega tolarja" v prvem obdobju, vendar je
                  mariborska občina to zamenjala, da so potem fokusirali svojo stvar na obnovo
                  mariborskega gradu, za potrebe pokrajinskega muzeja, ki je bil kasneje uvrščen
                  torej oni sami so se v tistem času tako odločili. Sedaj pa je seveda verjetno manj
                  možnosti. Vsekakor pa se bom potrudil, da bi se pri tej stvari šlo nasproti,
                  kolikor se da, ker se zavedam pomena take vrste gledališča, zdi se mi pa skrajno
                  neprimerno od tistih treh ljudi, ki so imeli politične funkcije in veliko moč v
                  mestu Maribor, da so v predvolilnem času manipulirali s tako občutljivo stvarjo,
                  kot so otroška in starševska čustva.</p>
               <p>Gospa Zalokar Oražem, moram povedati, da mi očitate objestnost in aroganco, to so
                  pač etikete in neke osebne karakteristike, ki so značilne za nekdanje službe, ki
                  so vpisovale take stvari v karakteristike, jaz sem jih imel osebno tudi priliko
                  videti, take do skrajnosti nizke ocene nizkih ljudi od drugih in zdi se mi do
                  skrajnosti žaljivo in neprimerno. Zlasti še, če gospa ista poslanka govori, da je
                  Mito Trefalt zvesti hlapec in da so nekateri novi uredniki čistilci. Oprostite, s
                  svojim kulturnim nivojem boste pač morali opraviti sami. Hvala lepa.</p>
            </sp>
            <sp xml:id="SDZ4-Redna-22-2006-11-29.sp37">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Širca. Imate repliko? Izvolite.</p>
            </sp>
            <sp xml:id="SDZ4-Redna-22-2006-11-29.sp38">

               <speaker>MAJDA ŠIRCA:</speaker>

               <p>Pojasnilo, za katerega prosi minister, hoče in želi, da sem bolj konkretna pri
                  navedbah, ki so bile podane v uvodnem tekstu glede odločanja, kdo bo predsednik
                  nadzornega sveta RTV Slovenija. V uvodnem tekstu sem dejala, da se je to odločanje
                  zgodilo v vašem kabinetu oziroma da ste ga definirali vi. Zato naj sedaj zgolj
                  preciziram, da je šlo za vaše stališče, ki je bilo javno povedano, vaša odločitev,
                  da že prvi predsednik nadzornega sveta naj postane dr. Janez Jerovšek, to so javno
                  povedali člani nadzornega sveta, konkretno gospod Janez Čadež, ki je priznal, da
                  ste jim naročili, da je treba za predsednika nadzornega sveta izvoliti gospoda
                  Jerovška. Potem, ko se je bilo potrebno odločiti po odstopu gospoda dr. Janeza
                  Jerovška za novega predsednika, se je gospod Janez Čadež želel potruditi, da bi
                  postal sam predsednik nadzornega sveta, a so poučeni člani zavrnili volitve,
                  dokler niso dobili ustreznih inštrukcij s strani vas, gospod minister. Ob
                  izvolitvi sedanjega predsednika je član nadzornega sveta Tomaž Glažar priznal, da
                  je nameraval kandidirati za to funkcijo, da pa ni dobil ustrezne podpore na
                  ministrstvu in je zato predlagal kandidata, ki je bil potem po volji ministra.
                  Hvala lepa.</p>
            </sp>
            <sp xml:id="SDZ4-Redna-22-2006-11-29.sp39">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, počakajte še na repliko gospe Zalokarjeve.</p>
            </sp>
            <sp xml:id="SDZ4-Redna-22-2006-11-29.sp40">

               <speaker>CVETKA ZALOKAR ORAŽEM:</speaker>

               <p>Hvala lepa. V imenu predlagatelja, prosim, če lahko. Hvala.</p>
               <p>Gospod minister je zdaj v daljšem delu odgovarjal na nekatere stvari. Vendar moram
                  reči, da sem večkrat poudarila, da nekatere besede - in to zadnje, kar ste
                  omenili, da so postavljeni in nastavljeni kot čistilci - to niso moje besede. To
                  je rekel in napisal gospod Janko Lorenzi. In večina mojega oglašanja oziroma moje
                  razprave so bili stavki, ki so jih napisali Jože P. Damijan - o tem sploh niste
                  nič odgovorili, pa vas bom malo spomnila, če lahko vendarle kaj poveste o
                  medijskih pritiskih s strani paradržavnih firm v obliki oglaševalcev. O tem pač ni
                  bilo nič govora, pa vendar sem omenjala Vlado in pritiske, ki so evidentni s
                  strani bivšega ministra, ki je javno opozoril na način, kako Vlada funkcionira v
                  zvezi s tem. In to se mi zdi skrajno nevarna zgodba. Skrajno nevarna zgodba je
                  uničevanje medijev, ki so še pokončni, ki so samostojni, na način - preko
                  oglaševanja. In jasno je bilo prebrano izpod peresa Jožeta Damijana, da takšna
                  navodila s strani Vlade so; o tem niste rekli ničesar. Tudi niste odgovorili na
                  to, da ste več kot dva meseca slovenski javnosti govorili, da je avtor zakona
                  strokovna javnost. Strokovna javnost je očitno gospod kolega poslanec Grims, ki je
                  danes, pač, zdaj pa res jasno in glasno povedal, da je od prve do zadnje črke
                  zakon njegov. No, in to je očitno vsa slovenska strokovna javnost na področju
                  medijev. In vi ste to izjavili na televiziji in ponavljali nepretrgoma.</p>
               <p>In še stavek, ki mi je ostal. No, enako tudi v zvezi z Vido Petrovčič niste rekli
                  nič. Lahko, da boste danes molčali, lahko; je neprijetna zgodba, ni vam všeč,
                  želite jo pomesti nekam stran, ampak mi vas bomo na to opozarjali. Kakšno je vaše
                  mnenje o takšni odstranitvi iz dnevno-informativne redakcije, da več ne pripravlja
                  finančnih in gospodarskih oddaj, pač pa zgolj še Polnočni klub. Evidentno vas
                  sprašujem, kajti to je storil človek, ki ima v tem trenutku samo položaj v.d.,
                  Rajko Gerič, bivši sindikalist, zelo zagret novinarski sindikalist, ki je pred
                  leti naredil veliko. Uspelo mu je, da je odstranil urednika Uroša Lipuščka, ker ni
                  hotel takoj v Odmevih objaviti v zvezi s Falkonom notice. Tokrat je on eksekutor,
                  on, in ni slučaj, da je gospod samo v.d., očitno bo še dolgo v.d., da ga boste
                  preizkusili, ali bo zares pravi, kajti v.d.-jevstvo je tudi nekaj, o čemer bi
                  lahko govorila, kadar govorim o strahu. Rekli ste, da je strah samo tiste, ki
                  imajo slabo vest. To je res. Se strinjam, vendar, vsaj mene so tako učili, strah
                  ima več obrazov. To je pač čustvo, ki ima več obrazov, in eden od teh je lahko
                  tudi strah pred tem, da kdo izgubi službo. Ljudje imajo majhne otroke, novinarji
                  imajo družine. In v RTV-ju, tudi to nam je uspelo prebrati, se pač pripravlja,
                  mislim, da je napovedal direktor, vsaj 200 odstranitev oziroma razsklenitev
                  delovnih pogodb, honorarnih in rednih delovnih razmerij v smislu racionalizacije.
                  In prav gotovo vsak pomisli, ko govorite o tem, da strahu ni, morda tudi na to
                  svojo zadevo, ki bi ji lahko rekli eksistenčni strah. In o tem smo mi
                  govorili.</p>
               <p>Še v zvezi s popravkom, ste se tudi na vaši tiskovni konferenci hvalili, da je to
                  pozitivna posledica Zakona o medijih, pravica do popravka in odgovora, kajti gre
                  za ustavno pravico, ki je v novem zakonu dopolnjena. In sam ste govorili o ustavni
                  pravici, ko ste pa tu razlagali popravke, trije so bili na RTV-ju dani, očitno je
                  bil to Bajukov popravek, ki si ga je sam izboril, in vaš popravek. Seveda pa ste
                  rekeli: "Vendarle so bili ostali najbrž, po moje, verjetno", ste rekel,
                  "upravičeno zavrženi". Ne vem, če s takimi zadevami, kot je popravek, ki ste ga vi
                  sam uveljavljal in se zanj zavzemal, danes lahko "verjetno so bili neupravičeni".
                  Tudi moj material, ste rekel, da vas ne zanima, da naj ga odnesem in pošljem,
                  kamor vem. Jaz sem ga tja že poslala, ampak vi ste minister, ki je ta zakon
                  sprejel in morate imeti mnenje do tega. Hvala lepa.</p>
            </sp>
            <sp xml:id="SDZ4-Redna-22-2006-11-29.sp41">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-22-2006-11-29.sp42">

               <speaker>DR. VASKO SIMONITI:</speaker>

               <p>Hvala lepa. Najprej bom gospe Zalokarjevi skušal odgovoriti. Veliko ste govorili
                  in citirali različne medije, kaj vse pišejo in kako je ta svoboda zatrta in se oži
                  in tako naprej. Malo protislovno, zanimivo, da to pišejo mediji, ki naj bi bili
                  zatrti. Torej, čudno.</p>
               <p>Glede gospoda Damijana moram reči, da res nič ne vem o teh vplivih in delitvi
                  raznih reklam.</p>
               <p>Pravite, da ste citirali gospoda Lorenzija, ja, izrekli ste jih vi in izrekli ste
                  tudi o gospodu Mitu Trefaltu neko nespodobnost.</p>
               <p>Strokovna javnost, gotovo, zakon je pripravljala strokovna javnost, absolutno.
                  Tudi gospoda Grimsa štejem kot človeka, ki zelo veliko ve o teh stvareh, zelo
                  veliko. In to niso tisti podtoni pa malo podcenjujoča mnenja in nasmehi in tako
                  naprej, veste, zelo veliko o teh stvareh ve. Poleg tega so sodelovali strokovnjaki
                  v samem ministrstvu in bilo je tudi nekaj zunanjih članov, ki so to pomagali.
                  Poleg tega se je potem preverjal in dopolnjeval glede na potek samega procesa
                  sprejemanja.</p>
               <p>Trdite, da RTV pripravlja 200 odstranitev. Jaz ne vem, dajte vprašati na RTV, lepo
                  prosim. Glede Petrovčičeve tudi nimam kaj povedati, to je uredniška kompetenca, to
                  so kriteriji profesionalne strani uredniške kompetence, v katerih razsojajo tam
                  pristojni ljudje in uredniki. Verjetno je logično, da obstaja neka hierarhija, ki
                  se zahteva tako kot v vseh uredništvih po svetu, verjetno je to tako. Sedaj, če
                  govorim o verjetnosti, da so bili trije prispevki upoštevani, pardon, pravice do
                  popravka ostalih pet pa ne. Jaz sem samo obveščen, pridobil sem si informacijo,
                  koliko je tega bilo, kajti govorilo se je pred sprejemom, da bo na tisoče teh
                  popravkov, pozanimal sem se pri drugih časnikih in teh želj po popravkih ni nič
                  več, kot jih je bilo prej, celo marsikje jih je manj. Konkretno na RTV, o kateri
                  tako radi vsi razpravljamo, sem se pozanimal, jih je bilo pa osem in trije so bili
                  upoštevani, pet so jih pa verjetno po njihovih mnenjih zavrnili, samo to sem
                  povedal, ne morem pa kaj drugega povedati, ker jih tudi nisem ne bral in tudi
                  vaših ne bom bral. To je glede tega. O strahu imamo mnogo pregovorov, eden tisti
                  je, da je notri prazen, okoli pa ga nič ni. Glede tega, da pa gospa Širca pravi,
                  da je gospod Janez Čadež priznal to, pa da je potem še eden gospod, se
                  opravičujem, sem pozabil priimek, aha, Tomaž Glažar, da je tudi to govoril, jaz ne
                  vem, jaz sem z gospodom Čadežem mogoče dvakrat v življenju govoril, ne vem, kdaj
                  nazadnje. Gospoda Tomaža Glažarja še, po mojem mnenju, nikoli v življenju nisem
                  videl in tudi govoril nisem z njim. Se bom lahko samo pozanimal, lahko obljubim,
                  da se bom pozanimal. Hvala lepa.</p>
            </sp>
            <sp xml:id="SDZ4-Redna-22-2006-11-29.sp43">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gaber, vi ste se v imenu predlagatelja javili. Izvolite.</p>
            </sp>
            <sp xml:id="SDZ4-Redna-22-2006-11-29.sp44">

               <speaker>DR. SLAVKO GABER:</speaker>

               <p>Najlepša hvala, gospod predsednik. Sam bi želel preveriti eno trditev, da vidim,
                  če sem jo dobro razumel.</p>
               <p>Vi ste, gospod minister, govorili, da dr. Križman ni govoril resnice. Sem prav
                  razumel? Torej, vi ste sedaj govorili resnico, on je ni govoril. Sam sem, naj
                  povem, s pomočjo kolegov, ki so tukaj v parlamentu in so Mariborčani in gospoda
                  Križmana dobro poznajo, vzpostavil zvezo z njim. On trdi, da vi niste govorili
                  resnice tukaj sedaj. On stoji za vsem, kar sem navedel, namreč nisem počel ničesar
                  drugega, kot da sem bral dobesedni zapis seje. Zelo zanimivo bo, upam, da se bo s
                  tem pozabavala protikorupcijska komisija, ki bo ugotavljala, kdo je za res lagal.
                  Jaz bom za sedaj ostal neodločen, zelo bi si želel, da je minister te države res
                  govoril resnico. Če je res ni govoril, potem je lagal, temu tudi tako rečemo v
                  Sloveniji. Sicer pa, gospod minister, če bi vas poslušali sedaj v tem zadnjem
                  delu, ste živa nedolžnost in ste v politiki samo po pomoti. Tudi sedaj pravzaprav
                  ne delujete politično. Vi pravzaprav o ničemer nič ne veste. Na področju medijev
                  se stvari dogajajo kar same, za vse je treba povprašati. Jaz vam v pomembnem delu
                  verjamem, vendar pa opozarjam tiste, ki nas gledajo, in tiste, ki tu poskušamo
                  vzpostaviti dialog, da je to lahko res samo v enem primeru. Če ste si zakon
                  napisali tako, da ste postavili na vsa mesta ljudi, ki so vam po volji in so tam
                  vaši eksekutorji - eksekutorji te oblasti, če opravijo sami posel, za katerega ste
                  jih pač postavili. Kaj me navaja na to, da je temu najverjetneje tako? Zelo
                  preprosto dejstvo: v medijski krajini je očitno na delu medijski cunami. Toliko
                  ljudi, kot se je premaknilo v tem času, odkar vi vodite to področje, preprosto ni
                  moglo oditi zaradi tega, ker so bili tako slabi, ker so bili neprofesionalni.
                  Očitno se dogaja nekaj drugega. To je politično motivirano. In ni nam treba
                  razlagati - in verjamem, da je res -, da vi neposredno ne urejate oddaj na
                  televiziji in radiu, bilo bi res več kot smešno, če bi to počeli. Vendar pa, če se
                  vendarle izkaže, da ta vaša vloga in vloga vaših zakonov in tistih, ki so vam jih
                  očitno močno pomagali pisati, ni tako nedolžna, potem bo o tem že presodila
                  javnost v tej državi in na dolgi rok se bo pokazalo, ali imate vi vlogo v
                  Sloveniji tiste osebe, ki je sprostila, nadgradila to področje; ni bilo brez
                  napak. Vendar tisti, ki mislijo, da so od boga dani, in tisti, ki verjamejo, da se
                  je do njih vse, kar se je odvijalo, odvijalo slabo ali pa vsaj v najpomembnejših
                  delih slabo, lahko verjamejo, da oni delajo samo dobro. Sam spadam v garnituro, ki
                  je delala napake v tistih letih, ko je bila na oblasti. Spadam pa tudi v
                  garnituro, za katero mislim, da je naredila marsikaj povsem koristnega za to
                  državo. Če poslušam vas, potem imam občutek, da se je svet, vsaj kar zadeva dobro,
                  začel z vami. Jaz upam, da se z vami tudi ne bo končal, da bo tekel naprej, tako
                  kot je. Marsikaj je bilo dobrega. Bile so napake, da se nadgrajevati v pravo smer
                  zadevo. Bojim pa se, da kadrovski cunamiji na različnih področjih - tudi
                  direktorjev ni nihče zamenjal, tudi tam se je vse dogajalo kar tako, v podjetjih,
                  tudi v šolah se je dogajalo vse kar slučajno - vi o tem ničesar ne veste. Ta Vlada
                  o tem ne ve ničesar. Razlagajte to komu drugemu; bolj spada v večerne dele, tam
                  petnajst do osmih ponavadi to razlagajo, potem odidejo tisti spat, ki jim je bilo
                  to razloženo. Če so pravljice pretirano dolgočasne in pretirano nedolžne, jih ne
                  poslušajo prav dostikrat.</p>
            </sp>
            <sp xml:id="SDZ4-Redna-22-2006-11-29.sp45">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, ste se javili? Izvolite.</p>
            </sp>
            <sp xml:id="SDZ4-Redna-22-2006-11-29.sp46">

               <speaker>DR. VASKO SIMONITI:</speaker>

               <p>Hvala lepa. Torej, v zvezi z gospodom Križmanom.</p>
            </sp>
            <sp xml:id="SDZ4-Redna-22-2006-11-29.sp47">

               <speaker>PREDSEDNIK FRANCE CUKJATI:</speaker>

               <p>Gospod minister, malo bolj glasno zaradi snemanja.</p>
            </sp>
            <sp xml:id="SDZ4-Redna-22-2006-11-29.sp48">

               <speaker>DR. VASKO SIMONITI:</speaker>

               <p>V zvezi z gospodom Križmanom sem zelo jasno povedal. Zdaj, če je to Komisija za
                  boj proti korupciji tista, ki bo pristojna za to, ne vem, kateri so tisti organi,
                  ki so pristojni. Govorite, da sem živa nedolžnost in da nič ne vem in tako naprej.
                  Kot minister vem tisto, kar je potrebno vedeti in res bi se izogibal, dokler
                  nimamo trdno v rokah teh očitkov, ki jih naslavljate na mene, da se izogibamo tem
                  zelo pompoznimi in ušesom dopadljivim vzklikom in besedam po eksekutorjih, lažeh,
                  hlapcih in čistilcih. Glejte, jaz bi prosil, bodimo konkretni, naštejte čistilce,
                  naštejete lažnivce in naštejte eksekutorje, namreč to so zelo hude obtožbe.</p>
            </sp>
            <sp xml:id="SDZ4-Redna-22-2006-11-29.sp49">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gaber v imenu predlagatelja? Izvolite.</p>
            </sp>
            <sp xml:id="SDZ4-Redna-22-2006-11-29.sp50">

               <speaker>DR. SLAVKO GABER:</speaker>

               <p>Gospoda ministra bom prosil, da si, za zdaj bom ostal pri tem, prebere, o čem sem
                  govoril sam, prebere si naj svoj odgovor na interpelacijo in naj prebere tudi,
                  katere izraze je uporabil on osebno. Ko bo uspel ugotoviti, kje so bile razlike in
                  katere besede so njegove, od takrat bomo verjeli, da lahko verodostojno
                  razpravlja.</p>
            </sp>
            <sp xml:id="SDZ4-Redna-22-2006-11-29.sp51">

               <speaker>PREDSEDNIK FRANCE CUKJATI:</speaker>

               <p>Hvala. Izvolite, gospod minister.</p>
            </sp>
            <sp xml:id="SDZ4-Redna-22-2006-11-29.sp52">

               <speaker>DR. VASKO SIMONITI:</speaker>

               <p>Jaz vas res prosim, katere besede sem uporabil v interpelaciji. Naštejte jih in
                  jih bom argumentiral.</p>
            </sp>
            <sp xml:id="SDZ4-Redna-22-2006-11-29.sp53">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gaber. Prvi je dvignil roko gospod Gaber. Izvolite. V imenu
                  predlagatelja.</p>
            </sp>
            <sp xml:id="SDZ4-Redna-22-2006-11-29.sp54">

               <speaker>DR. SLAVKO GABER:</speaker>

               <p>Ostajam pri svojem. Minister je tukaj našteval, kaj da je bilo rečeno. Razumem, da
                  se bo pozanimal in pogledal, katere besede je izumil sam. Ko jih bo vzel nazaj, od
                  takrat naprej bo diskusija o tem mogoča. Sicer pa za začetek, minister, preštejte
                  število pojavljanj v vašem odgovoru, ki vse pove, o habitusu osebe, ki ga je
                  podpisala, kolikokrat govorite o laži in o izpeljankah na to temo.</p>
            </sp>
            <sp xml:id="SDZ4-Redna-22-2006-11-29.sp55">

               <speaker>PREDSEDNIK FRANCE CUKJATI:</speaker>

               <p>Hvala. In še gospa Širca v imenu predlagatelja.</p>
            </sp>
            <sp xml:id="SDZ4-Redna-22-2006-11-29.sp56">

               <speaker>MAJDA ŠIRCA:</speaker>

               <p>Ko je bila vložena interpelacija, je bilo resda slišati pripombo, da gre za dobro
                  literarno delo, ampak ta literarnost se je zgodila pravzaprav šele z odgovorom in
                  dovolite, da dopolnim mojega kolega Slavka, ki je hotel spregovoriti o tej vaši
                  literaturi, gospod minister, kajti izraze, ki jih v vašem odgovoru najdemo, seveda
                  lahko postavimo pod vprašaj. Tisti, ki so brali, so rekli, da že ti so dovolj za
                  to, da niste več minister. Kajti recimo pravite, ko govorite o nacionalnem
                  programu za kulturo oziroma zakonu o zagotavljanju posebnega denarja za kulturne
                  investicije, citiram vas, "že glava zgolj z zdravim razumom ve, da zakonski in
                  drugi dokumenti ministra med drugim pomagajo voditi politiko, da se lažje
                  zastavlja določene cilje, ne pa vladajo namesto njih". In to je bilo izrečeno v
                  kontekstu nečesa drugega, kar seveda je zelo problematično, da si minister lahko
                  dovoli sploh pomisliti, kaj šele izreči in napisati. In sicer, da resolucija o
                  nacionalnem programu za kulturo nima zakonskega statusa in statusa zakonskega
                  dokumenta. Iz česa seveda izpelje filozofijo, da le-tega tudi ni potrebno
                  spoštovati. Sicer pa vaše izrazoslovje je res pestro in sega vse tja, da govorite
                  o tem, da gre za škodoželjne tožnike, za konfuzne obtožbe, za sprenevedanje, za
                  predvolilni čas, za pavšalnost, abstraktnost, za izmišljanje trditev in za veliko
                  debelo zamegljevanje, za zlonamerno razpoloženje, za propagandi mehurček itn.
                  Seveda bi, minister, bilo za vas mnogo bolj primerno, da ne govorim dostojno, da
                  bi te izraze, ki jih ne dobronamerno izrazite, raje zamolčali in uporabili namesto
                  njih argumente.</p>
            </sp>
            <sp xml:id="SDZ4-Redna-22-2006-11-29.sp57">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima po razporedu gospod Janc.</p>
            </sp>
            <sp xml:id="SDZ4-Redna-22-2006-11-29.sp58">

               <speaker>KRISTIJAN JANC:</speaker>

               <p>Hvala lepa. Spoštovani predsednik, gospod minister s sodelavko, kolegica in
                  kolegi! Kar naporna je tale današnja seja, pa gotovo še bo do konca današnjega
                  dneva, in te številne obtožbe, očitke, žal včasih tudi žaljivi kolegi do ministra,
                  do ministrstva in po mojem prepričanju ponavljamo zgodbo o RTV zakonu, ponavljamo
                  zgodbo o referendum, ponavljamo zgodbo o neuspelem referendumu za nekatere in
                  ponavljamo stvar za leto dni nazaj, kaj se je takrat zgodilo, neka velika krivica.
                  Ali je res vse tako hudo na RTV-ju, ali je vse res tako narobe tam. Ne vem, jaz
                  tega občutka nimam. Morda se komu krivice delajo. Verjetno da res, ampak vendar
                  vse to, kar danes govorimo, je očitno bolj ali manj napad na vodstvo RTV-ja, ne pa
                  na ministra. O tem govorimo. Samo o tem govorimo, kaj vse ne velja v tem zakonu o
                  RTV, kdo ga je pisal, kdo je avtor, kdo ni to. To zgodbo smo bolj ali manj že
                  obdelali, po mojem občutku. Imeli smo referendum, tam smo se odločili tako, kot
                  smo se, danes smo tukaj zopet na tistemu datumu lanskega 1995., nesrečnega za
                  nekatere, septembra, ko se volivci niso prav odločili, napaka je bila in tam sedaj
                  vse nič ne štima. In to je ključni element tudi za interpelacijo gospoda ministra.
                  Jaz verjamem, da v svojem delu je naredil tudi kakšno napako in verjetno kakšen
                  očitek bi morda kdaj priznal, ampak vendarle generalno, ko danes poslušam vse to,
                  ne najdem niti slučajno utemeljenih razlogov za razrešitev ministra za kulturo.
                  Kajti vse to, kar ste sedaj govorili in kar govorite, je mnogo stvari, saj konec
                  koncev minister ne vodi zavod RTV, minister ni urednik, minister ni novinar, konec
                  koncev ne more vplivati na medijsko hišo Dela, ki je zasebni lasti. To se mi zdijo
                  očitki, ki niso na mestu, in verjetno ciljate mimo, ali pa ne želite tukaj pred
                  slovensko javnostjo ponovno blatiti o tem nesrečnem zakonu o RTV-ju.</p>
               <p>Jaz ne vem, očitek tudi tam, da Zakon o medijih, ki je bil sprejet, jaz ne vidim v
                  njem toliko slabega. Zakon o medijih je prinesel dosti pozitivnih učinkov na
                  regionalni lokalni mreži, dobili smo nek denar, manjše radijske in televizijske
                  hiše so dobile nek denar, da lahko lažje ustvarjajo na tem regionalno- lokalnem
                  nivoju, in ta zgodba po moji oceni je bila pozitivno sprejeta. Dobili smo nek
                  dodaten zagon in mislim, da v tem ni toliko slabega, kot se sliši v tem
                  parlamentu, da vse nič ne velja.</p>
               <p>Migracija novinarjev je bila, je in gotovo bo. To je dejstvo. Ali v tej Vladi, ali
                  v prejšnji, ali v prihodnji Vladi. To se dogaja na splošno. Nekateri ponudijo več,
                  boljše pogoje in se ljudje selijo. Zakaj ne? Kaj je tukaj narobe? Prihajajo dobri,
                  prihajajo slabi, odhajajo slabi, dobri odhajajo in gredo drugam. Tudi za to ne
                  vem, če je kriv minister. Po moji oceni ne. V prvi vrsti delodajalec, je tako,
                  ponudi boljše pogoje, boljšo plačo, manj dela, več denarja. Za vse pa tudi ne vem,
                  če je minister kriv v tej državi. Jaz si pač to drugače predstavljam. Jaz mislim,
                  da ni, ampak lahko je mnenje tudi drugačno.</p>
               <p>Kar se tiče programa RTV-ja, o tem smo danes slišali že nekaj in o tej srečni ali
                  nesrečni Piramidi. Včerajšnja je bila, baje, prav čudna. Ne vem, ali je tudi za to
                  kriv minister, da se je ta Piramida uvrstila in kateri so tam nastopajoči in kako
                  govorijo in zakaj tako govorijo. Je za to tudi minister kriv? Bodimo malce resni.
                  Mislim, da do tistega osmega kolena dol priti, da je minister kriv, če pride nekdo
                  na oddajo in govori o tem tako in tako. In da ne govori o Romih, ampak govori o
                  Ciganih, da za to pač ni minister kriv, po mojem prepričanju. Ali pa da nekje v
                  Domžalah najraje gledajo nogomet, v Sevnici raje gledamo rokomet, pač takšni smo
                  Slovenci. Imamo različne poglede, različne želje, videnja in tako naprej. In tudi
                  menda za to ni minister kriv. Jaz ne vem, mislim, da pretiravamo s to zgodbo, in
                  mislim, da gremo čisto v napačno smer.</p>
               <p>Kar se tiče prisotnosti v medijih, kdo je bolj prisoten, kdo je manj prisoten,
                  opozicija, pozicija bolj. Po mojem prepričanju je tukaj dovolj uravnoteženosti. Če
                  pogledamo medije, takšne in drugačne, po mojem pozicija in opozicija imata
                  približno dokaj uravnotežene, bom rekel, polnjene stolpce v časopisih, ali pa tudi
                  sekunde v televiziji. Ne vem, kdo je tukaj lahko prikrajšan, verjetno pa nikoli ni
                  vsak politik zadovoljen, da je dovolj prisoten. Vsak bi hotel biti še več,
                  zagotovo. Mislim, da je tukaj dosti uravnoteženosti. In tukaj tudi ne vem, kaj
                  lahko minister reče, da bo več pozicija ali opozicija nastopala v enem časnik, ali
                  pa na eni televiziji.</p>
               <p>Jaz mislim, da ti mnogi očitki očitno letijo res na ta nesrečni zakon RTV-ja, ki
                  ga očitno nekateri še niste preboleli, da je pač očitno tako globoko padel notri
                  in da ga je težko prebroditi, in to je še zadnji udarec ministru, ki je glavni
                  krivec ali pa ni tega nesrečnega zakona, in da je zdaj pač vse narobe na RTV-ju,
                  da nič ne velja, da nič ni bilo prav, da gledanost pada, da se ne gleda
                  televizije, da se gleda preveč ali premalo, ne vem.</p>
               <p>Skratka, jaz sem prepričan, da to ne drži in da to seveda ni utemeljitev, da
                  zaradi tega zakona, zaradi posledice tega zakona zdaj bo pa vse narobe, vse, nič
                  ne velja. To ne drži in to ne more posledično vplivati tudi na izročilo ministra,
                  ta zakon smo vendarle sprejeli v Državnem zboru in ne nazadnje na najvišji stopnji
                  smo ga ponovno potrdili, da je to to, to je pa referendum. In ne vem, zakaj je
                  tukaj zdaj toliko tega vračanja nazaj na to točko, ki je bila po mojem že
                  tolikokrat povedana in obdelana na vseh možnih nivojih. Jaz ne vidim nobenega
                  resnega argumenta, da bi glasoval za interpelacijo, zagotovo ne. In seveda, tudi
                  to je mogoče danes vendarle priložnost kot mnogokrat doslej, da nekateri kolegi,
                  kolegice malce več časa lahko slovenski javnosti namenijo preko televizijskih
                  ekranov in da napadajo ministra, slovensko Vlado, kaj nič ne velja. Mislim, da to
                  ne drži. Hvala.</p>
            </sp>
            <sp xml:id="SDZ4-Redna-22-2006-11-29.sp59">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč, v imenu predlagatelja. Izvolite.</p>
            </sp>
            <sp xml:id="SDZ4-Redna-22-2006-11-29.sp60">

               <speaker>JOŽEF ŠKOLČ:</speaker>

               <p>Hvala lepa. Mislim, da vprašanja kolega Janca, ki mu verjamem, da misli iskreno,
                  le zahtevajo neko dodatno pojasnilo. Poglejte, gospod Janc in tudi drugi kolegi,
                  zakaj je toliko diskusije o RTV. V formalnem smislu je vse to res, da so stvari
                  razločene, ampak dejansko je situacija takšna, da je vodstvo javnega zavoda RTV
                  Slovenija marioneta v rokah Vlade in koalicije. Koliko niti vleče SDS, koliko niti
                  vleče Nova Slovenija ali pa Ljudska stranka v tem primeru niti ni pomembno.
                  Gospodu Soku verjamem, da so nitko, ki pelje k Novi Sloveniji odrezali in da tudi
                  tisto nitko vodi nekdo drugi. O tem, kako je do tega prišlo, smo veliko slišali.
                  Ključni sta dve zadevi. Ključna je konstitucija sveta in nastavitev, kako je do
                  njega prišlo. Vi ste svet izglasovali s tem, da vam je vodstvo koalicije poslalo
                  listek, na katerem ste dobili imena, ki jih morate obkrožiti. Enako se je zgodilo
                  z nadzornim svetom in ti ljudje so postavili direktorja in tako naprej,
                  odgovarjajo pa koaliciji. O tem lahko odkimujemo in se delamo, da so stvari
                  drugačne, gospod Kumer vam bo lahko pokazal ponovno listek, ki mu je, bom rekel,
                  pomotoma zašel v roke, ker se tudi marsikomu v vaših vrstah zaradi takih metod
                  obrača želodec. Da mi tega nočemo tukaj videti oziroma vi nočete videti, je
                  sprenevedanje.</p>
               <p>Zdaj pa preidimo k drugim stvarem. Danes je kolega Grims rekel: "Vi veste, da sem
                  bil pravzaprav jaz tisti glavni avtor, ki ga je napisal, je bil potrjen na
                  referendumu. Jaz sem bil avtor tega zakona v celoti, tisto, kar se sedaj napleta,
                  da ga je napisal Klemen Jaklič in podobno, so čiste oslarije." Jaz gospodu Grimsu
                  verjamem. Nekaj nasledkov iz tega, kaj to pomeni, smo danes že slišali. Ampak,
                  gospod minister, prosil bi vas, če prepoznate sledeče citate, na vprašanje, kdo je
                  ta zakon pisal. "Tako kot drugi zakon se je tudi ta pripravljal v okviru
                  pristojnega ministrstva in v skladu s premisleki njegovih strokovnjakov." To je
                  citat iz Maga 13.4.2005. Se pravi, v okviru pristojnega ministrstva in v skladu s
                  premisleki njegovih strokovnjakov. "Napisalo ga je ministrstvo," to je vaša
                  izjava. Vaša izjava 22. aprila lani, ko ste uvedli diskusijo o tem zakonu, je
                  bila: "Predlog zakona so pripravili strokovnjaki na ministrstvu ob pomoči
                  nekaterih zunanjih strokovnjakov in je usklajen s pristojnimi vladnimi službami in
                  ministrstvi. Smiselno pa je upoštevana večina pripomb reprezentativnih sindikatov
                  RTV Slovenija, vodstva RTV Slovenija in drugih zainteresiranih." Že takrat so se
                  ti drugi sindikati, vodstvo in ti oglasili in povedali, da to ni res. Vi ste jih
                  utišali z zamahom roke. Kako boste pojasnili danes, da ste cel čas govorili, da je
                  ta zakon rezultat dela na ministrstvu, da so ga pripravljali strokovnjaki? Ali ne
                  gre za zavajanje, gospod minister, in to s strani nekoga, ki govori o politični
                  kulturi, o transparentnosti, o odprtosti informacij in tako naprej? Mi smo rabili
                  več kot leto dni, da se je avtor razkril in povedal. Mene to pretirano niti ne
                  preseneča, da ste vi opravil: za njega neko umazano nalogo; ampak, to postavlja
                  vprašanje, minister, zakaj ste slovenski javnosti ves čas lagali. Zakaj ste ji
                  lagali? Zakaj se danes sprenevedate, da ne veste, kaj se dogaja na Javnem zavodu
                  RTV? Zjutraj ste lahko prebrali protest radijskih novinarjev, ki se sprašujejo in
                  sprašujejo vodstvo, zakaj niso mogli poročati z lica mesta dogodkov ob teh
                  stvareh, ki so se napletle v in ob Abrusu. Kaj je to drugega kot pritisk na
                  avtonomijo? Dopuščam možnost, da vi nič ne veste, dopuščam možnost, da se tu
                  sprenevedate, ampak jaz vam ne verjamem, da vi tega ne veste, ne morem vam verjeti
                  zato, ker ste se zlagali, da ste sami napisali zakon. Minister, vi, bom rekel,
                  namesto neke politične kulture in kulture dialoga vzpostavljate to, čemur lahko
                  rečemo kultura sprenevedanja in laži s tega vidika v tem trenutku, gospod
                  minister, pričakujem, da boste mogoče le premislili tudi tiste izjave okrog tega,
                  kaj je rekel gospod Križman, ne nazadnje je danes na zasedanju odborov Državnega
                  sveta in lahko, pred pričami ponovno potrdi, kaj je rekel. Seveda vi lahko mahate
                  z rokami, ampak gospod minister, bojim se, da ima laž kratke noge.</p>
            </sp>
            <sp xml:id="SDZ4-Redna-22-2006-11-29.sp61">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-22-2006-11-29.sp62">

               <speaker>DR. VASKO SIMONITI:</speaker>

               <p>Oprostite, vi a priori trdite, da sem jaz lažnivec, nekdo ki trdi, da je nekaj
                  rekel, je pa v redu.</p>
            </sp>
            <sp xml:id="SDZ4-Redna-22-2006-11-29.sp63">

               <speaker>PREDSEDNIK FRANCE CUKJATI:</speaker>

               <p>Gospod Grims, replika.</p>
            </sp>
            <sp xml:id="SDZ4-Redna-22-2006-11-29.sp64">

               <speaker>MAG. BRANKO GRIMS:</speaker>

               <p>Hvala za besedo. Bil sem tako direktno izzvan...</p>
            </sp>
            <sp xml:id="SDZ4-Redna-22-2006-11-29.sp65">

               <speaker>PREDSEDNIK FRANCE CUKJATI:</speaker>

               <p>Večkrat je bil imenovan pri prejšnjih govornikih, poimensko je bil imenovan.</p>
            </sp>
            <sp xml:id="SDZ4-Redna-22-2006-11-29.sp66">

               <speaker>MAG. BRANKO GRIMS:</speaker>

               <p>Kolega Školč! Če dovolite, vaša izjava je lep odraz te vaše politične kulture,
                  podobno kot tisto vaše včerajšnje pobalinsko ravnanje ob proslavi Simonu
                  Gregorčiču, ki ste jo preprečili s svojo popolnoma nepotrebno pavzo in ste s tem
                  pokazali politično kulturo, tako kot ta trenutek.</p>
               <p>Namreč, če govorite o tem, da je pisati nek zakon umazano delo, ste pozabili v tem
                  primeru vsaj eno stvar, da je ta zakon doživel potrditev na referendumu. Upam, da
                  vam je v tem trenutku že žal za besede, ki ste jih izrekli. Glede na to pa, ker
                  ste podtikali v zvezi z izjavami in ste mojo, seveda, primerno obrnili na glavo,
                  interpretirali po svoje, pa se to s tem, kar je povedal minister, prav v ničemer
                  ne izključuje, kajti če bi v celoti prebrali mojo izjavo, sem posebej poudaril, da
                  sem napisal osnovno besedilo in da se je potem usklajevalo, šlo je skozi celoten
                  proces usklajevanj, tako znotraj ministrstva kot v celotni vladi, tako kot to
                  normalno zahteva procedura medvladnega, medresorskega usklajevanja in v tem
                  usklajevanju so bili zraven tako notranji kot tudi zunanji pravni strokovnjaki.
                  Ampak tako kot sem povedal, največji del teksta in temeljne rešitve pa so ostale
                  na koncu take kot sem jih napisal sam. Tega sem zelo vesel, ker to štejem tudi na
                  nek način za priznanje pravne stroke, da sem delo, v katerega, verjemite, sem
                  vložil ogromno študija, zlasti tujih modelov, od Avstrije naprej, dobro opravil.
                  Tako so potrdili tudi volivci, konec koncev in to sem enkrat že povedal, štejem
                  kot največjo čast, kar sem jo doslej sploh imel priložnost doživeti.</p>
               <p>Mimogrede pa, ko govorite, eno leto je trajalo, da se je razkrilo - točno to,
                  kolega Školč, sem jaz že davno povedal, že v času referendumske kampanje. Ampak
                  tega takrat potem, prišlo je konkretno, če hočete, na dan, ko so bili razglašeni
                  rezultati, še celo stavki so bili, mislim da, isti, tista televizija, ki je to
                  posnela, potem ni več predvajala. Zakaj, pa prepuščam vaši domišljiji.</p>
            </sp>
            <sp xml:id="SDZ4-Redna-22-2006-11-29.sp67">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč, kot predlagatelj. Izvolite.</p>
            </sp>
            <sp xml:id="SDZ4-Redna-22-2006-11-29.sp68">

               <speaker>JOŽEF ŠKOLČ:</speaker>

               <p>Poglejte, jaz z gospodom Grimskom ne bom razpravljal. Ko smo iskali v Cobisu
                  njegove strokovne reference, smo naleteli na eno, in sicer na diplomsko nalogo na
                  geologiji in na Naravoslovnotehnični fakulteti. Ko smo iskali morebitne reference
                  s področja družboslovje, komunikacijskih znanosti itn., njegovega imena ni nikjer.
                  Tega nismo uspeli dobiti tudi na mednarodnih indeksih, ampak to ni vprašanje.
                  Vprašanje je ministru za kulturo, ki trdi, da je delal zakon na Ministrstvu za
                  kulturo s pomočjo strokovnjakov s tega področja. Kje so ti, če se je danes
                  razkril, bom rekel, strokovnjak s področja geologije kot glavni pisec.</p>
               <p>In v tem kontekstu, gospod minister, so vaše trditve "na kratkih nogah", da ne
                  ponavljam besede, ki se vas bo prijela. Vi očitno niste pripravljeni govoriti
                  resnice.</p>
               <p>Kar se tiče proslav, gospod Grims, jaz sem včeraj bil na Gregorčičevi proslavi in
                  sem bil tudi v petek v Kobaridu na Gregorčičevi proslavi, tudi vi bi lahko bili,
                  če bi si želeli.</p>
            </sp>
            <sp xml:id="SDZ4-Redna-22-2006-11-29.sp69">

               <speaker>PREDSEDNIK FRANCE CUKJATI:</speaker>

               <p>Hvala. Proceduralni predlog. Izvolite.</p>
            </sp>
            <sp xml:id="SDZ4-Redna-22-2006-11-29.sp70">

               <speaker>MAG. BRANKO GRIMS:</speaker>

               <p>Gospod predsedujoči. Dovolite, da vas kot predsednika Državnega zbora prosim, da
                  pojasnite gospodu Školču, da je najmanj, kar je neskladno z neko temeljno etiko,
                  ki bi ji morali slediti v Državnem zboru, da če nekomu pač ne moreš kritizirati
                  njegovega dela, potem bodisi napadeš izobrazbo ali sorodnike ali neko drugo osebno
                  okoliščino. To je ena najbolj primitivnih oblik političnega boja, ki sploh
                  obstaja, in mislim, da ni v čast Državnemu zboru. In vso to interpelacijo na ta
                  način - konec koncev tudi predlagatelji, pravzaprav, v očeh javnosti, s takimi,
                  dovolite, neprimernimi izjavami, prikazujejo kot eno samo jadikovanje tistih, ki
                  so bili pač poraženi na nekem referendumu. Jaz mislim, da je to vse skupaj zelo
                  žalostno. Hvala.</p>
            </sp>
            <sp xml:id="SDZ4-Redna-22-2006-11-29.sp71">

               <speaker>PREDSEDNIK FRANCE CUKJATI:</speaker>

               <p>To ni ravno bil proceduralni predlog. Jaz bi prosil, da vendarle nadaljujemo s
                  seznamom prijavljenih, ki je zelo dolg. Mi smo šele pri 5. prijavljenem in bi
                  prosil, da se nekoliko vzdržite umesnih vložkov. Ali lahko nadaljujem s
                  prijavljenim seznamom? Hvala. Gospod Prijatelj, imate besedo.</p>
            </sp>
            <sp xml:id="SDZ4-Redna-22-2006-11-29.sp72">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. To je že res malo zameglilo dejstvo. Jaz se
                  strinjam, da minister ne laže, ampak ne govori resnico, to je pa dejstvo. Ali pa
                  resnica malo prikraja po svoje. To bo bolj kulturno. Nekateri se res trudite
                  tukaj, da v bistvu bi ministru in pa Vladi bili všečni. In vendar z nekaterimi
                  besedami se je pa moč strinjati z ministrom. Prej je govoril o slabem stanju v
                  Lipici, govoril je o tem, kako konji trpijo. Govoril je tudi o tem, da bi ljudje
                  sami radi poskrbeli za določene zadeve v svojem kraju. Sam prihajam iz Sežane in v
                  tem se strinjam z ministrom. Res bi rad sam poskrbel, kolikor mi je dano skladno z
                  možnostmi, da bi v bistvu Lipica bila drugačna, pa tudi kolega Terčon, ki je sedaj
                  župan Sežane, ima verjetno iste želje in hotenja. Pa vendar mu to ni dano. Za
                  stanje v Lipici je krivec znan, to je Vlada, Vlada Republike Slovenije. Če hočete
                  ali nočete, spoštovani minister, odgovorni ste tudi vi. Za dnevno redno
                  nastajajočo škodo gospodarsko in splošno kulturno, če hočete, nastaja tudi v
                  bistvu škoda na področju kulturne dediščine - ste odgovorni vi. Zaupanje je kot
                  nedolžnost pri deklini, ki se lahko izgubi s tem, da se - ne bom rekel - zlažete,
                  da pretvarjate resnico, da v bistvu govorite tisto, kar nima nič skupnega z
                  realnostjo in to zaupanje - vsaj jaz osebno lahko za vas trdim, da ste ga že pri
                  meni pa pri veliki večini Primorcev izgubili. Vi zaupanja več nimate; skratka,
                  škoda je, da ste še minister. Ker nimate kredibilnosti, pa tudi ker ste počeli to,
                  kar ste, v neskladju z zakonom. Sami ste prej priznali, da za golf je Vlada
                  namenila 58 milijonov - je najbolje, da kar sam odstopite. 58 milijonov ste
                  namenili za golf, ki bo, poglejte, po mnenju Mednarodnega združenja za Lipico je v
                  bistvu to ekskluziva pri zastopanju nekih parcialnih interesov in tudi oni vas
                  pozivajo, če vam je kaj do tega, da v bistvu sami odstopite. Kako si lahko država
                  dovoli, da dela neko prestižno igrišče znotraj zaščitenega območja z državnim
                  denarjem, ta odgovor verjetno poznate samo vi. In vendarle, golf sodi v Lipico.
                  Jaz ne bom rekel, da ne sodi v Lipico, tudi Lipica kot blagovna znamka je v bistvu
                  zelo prepoznavna v svetu, ampak ne na ta kraj. Golf igrišče bi vi lahko, če ste že
                  zagovarjali to tezo, naredili nekje drugje. Na primer, ob levem robu cestišča do
                  Sežane, tam kjer se golf igrišče končna, kjer so drevesa, seveda z malo večjim
                  vložkom, in zaščiteno območje bi ostalo zaščiteno.</p>
               <p>Poglejte, zakaj vam jaz osebno zamerim to, kar delate. Zamerim vam zaradi tega,
                  ker: prvo, trošite državni denar za zagotavljanje parcialnih interesov gospod
                  Brejca, predsednika Vlade in pa še nekaterih veljakov, skratka delate Brdo na
                  Krasu. Po drugi strani pa ne dovolite, da blagovna znamka Lipica, ki je
                  prepoznavna v svetu, postane trajnostni garant za razvoj v temu kraju. Tam imamo
                  realsocialistične betonske skulpture, katere samevajo, pa čeprav poznajo Lipico
                  vsi bogataši, tja nihče ne pride, ker nima kje spati in nima kaj dobrega pojesti,
                  dejansko se lahko samo čudi nad lepimi konji, ki niso tako zanemarjeni kot pravite
                  vi, pa ne po vaši zaslugi. Lansko leto sem petkrat na vas apeliral z intervencijo,
                  z dopisom, da izplačate Lipici 253 milijonov, glede na to, kar je Vlada sprejela.
                  Vlada je sprejela ta sklep! In kaj se je zgodilo? S sedemmesečnim zamikom ste
                  Lipici nakazali, ko ste se uskladili, kako boste ta denar napraskali znotraj
                  ministrstev, in ste to Lipici izplačali. Zdaj pa vi meni povejte, spoštovani
                  gospod minister, kako lahko konjem dopovemo, da ni denarja za oves! In to se
                  ponavlja vsako leto. Letos bo ta zgodba enaka, če boste tako nonšalantni do
                  Lipice.</p>
               <p>Seveda, ko govorimo o tem, da je Lipica kulturni biser in da je ponos, vam lahko
                  rečem, da mi, Primorci, ugotavljamo, da je Lipica sramota, nacionalna sramota, za
                  Vlado Republike Slovenije in tudi za vas, spoštovani minister. Vi ste bili v
                  Lipici enkrat, pa še takrat, ko je bila proslava. Jaz ne pomnim, da bi še kdaj
                  drugič prišli. Mogoče ste kak čaj prišli tja popit, kot večina italijanskih
                  turistov, ki tja pridejo peči čevapčiče. Ja, čevapčiče pečejo tam. Zdaj, na jesen
                  pa na zimo, pa lahko vidite tam upokojence iz Češke pa iz bivšega vzhodnega dela
                  Nemčije, ko pridejo tja zganjat turizem, pojesti en sendvič, pa mogoče spiti
                  kakšen kapučino, to je pa tudi vse.</p>
               <p>In ko govorimo o Zakonu o Lipici, v Zakonu o Lipici ni besede o konjih. Pa vendar
                  so vas bila prej polna usta besed o konju - da je konj zanemarjen, da je
                  neustrezno zaščiten, da se ne skrbi za njega. Da je prišlo do tega, da so
                  degeneracijske luknje, kar vemo tudi sami, pri vzreji konj. Kajti namreč danes je
                  sicer zaustavljena, tudi na našo zahtevo, razprodaja genetskega materiala in
                  razprodaja plemenitega dela črede, toda kar je narejeno, je narejeno, ta škoda je
                  povzročena in tega še desetletja ne bomo zapolnili. Ko smo sprejemali Zakon o
                  Lipici, je bilo moč iz vaših ust slišati, da je v Lipici preveč konj. Lepo vas
                  prosim! Da to reče minister! Verjetno se ne boste spomnili, ker ponavadi radi
                  pozabljate te zadeve, ampak to ste izjavili.</p>
               <p>Če pa govorimo o Zakonu o RTV, veste, spoštovani minister, bi se tudi tu rad
                  osredotočil na to, kar sem vas že desetkrat prosil, pa še zdaj nisem dobil
                  odgovora. Zakaj dovoljujete, da nacionalna televizija, nacionalna RTV, preko
                  regionalnega studia potujčuje Slovence? Italijanski program je 70% v odmeri
                  programske sheme in skoraj 100% poteka v italijanskem jeziku. In ta program
                  plačujemo mi vsi, ki smo plačniki RTV naročnine. Gledan je tako v mariborskem
                  koncu kot tudi na Primorskem, torej, pokriva celo Slovenijo. In ne moremo se
                  dogovoriti o tem, da bi bilo vsem zadoščeno po zakonu - da kadar že dobite od
                  Berlusconija film zastonj, ki vam ga podari, da ima ta film, ki je sinhroniziran v
                  italijanščino, spodaj tudi slovenske podnapise. Samo to vas prosimo. In obratno,
                  kadar je slovensko govoreči program, da lahko podnaslovimo tudi z italijanskimi
                  podnapisi zadevo, če že govorimo o dvojezični televiziji, o dvojezičnem programu
                  televizijskem preko nacionalnega programa. To se dogaja, recimo, z madžarskim
                  programom, ko pogledamo Mostovi-Hidak, to se dogaja, recimo, z avstrijsko
                  programsko shemo, ko imamo uvrščeno v nacionalni RTV program, za RTV Koper pa to
                  ni moč narediti.</p>
               <p>In še ena krivica, ki jo nočete popraviti, je pa ta, da neustrezno razdeljujete
                  denar, ki je namenjen znotraj tiste milijarde, ki bi garantirala v bistvu
                  financiranje regionalnih RTV programov. Zopet prihajajo na spisek nekateri, ki so
                  vam bolj všeč, in druge zanemarjate. Veliko govora je bilo o tem, da sedaj, ko bo
                  nov zakon, se bo znotraj te milijarde pa našlo za vse pravičnost. Prejšnjega
                  zakona tudi niste v celoti izpolnjevali kar dve leti, 700 milijonov je bilo na teh
                  dveh postavkah, mislim, da so bile dve postavki prej odprte, pa je kar več kot
                  polovica ostajala tega denarja nerazporejenega. Bojda zaradi tega, ker ni bilo
                  razpisov, vse razpise pa vendar daste vi ven. In ravno tu se kaže v bistvu tudi
                  okrnjenost besede, ki je namenjena zlasti prebivalcem iz regije, ker na tem
                  območju nimate kontrole, je edina kontrola denar, ki ga dajte po kapljicah.</p>
               <p>In poglejte, sam bom protestiral pred vso slovensko javnostjo, na Primorskih
                  novicah je bila eksplicitna prepoved oglašanja oziroma preveč se pojavlja
                  Prijatelj, preveč se pojavlja Pavliha, preveč se pojavlja Pečanova, preveč se
                  pojavlja, skratka, tisti levi del. In kaj se je zgodilo? Že več kot 6 mesecev je
                  odkar imate tam novo uredniško politiko, kar pojdite pogledat kritike, pa boste
                  videli; ni ne poročil, kaj se dogaja tu, čeprav nekateri smo lokalpatrioti in
                  želimo izključno zagotoviti razvoj v svojem kraju. In verjemite mi, da bi to tudi
                  želeli narediti na konstruktiven način, pa nas vladni del v tem preprečuje.</p>
               <p>Še tisti predlogi, ki pridejo pozitivni, prvo pogledate naslovnika, kdo je to
                  sestavil in če je to opozicija, vržete takoj v koš. To se dogaja, to je dejstvo.
                  Vsi zakoni so preglasovani in skoraj vsi zakoni so po hitrem postopku, skoraj ni
                  zakona, da bi bil sprejet v rednem postopku. In rekorderji ste v tem, da vam
                  Ustavno sodišče prigovarja, da imate največ sprejetih zakonov v tem Državnem
                  zboru, ki so v neskladju z Ustavo, pa to vas sploh ne briga. Govorim za vso Vlado.
                  Jaz verjamem, da je danes metanje boba ob steno in da boste na koncu triumfirali,
                  se smejali, mogoče spil tudi kozarček penine zato, ker boste ostali, ker je tako
                  dogovorjeno, še celo v bistvu tisti, ki imajo kaj pripomniti na vaše delo, so raje
                  modro tiho in molčijo. Ampak, vendar ostane to za vami kar bo ostalo - delo ali
                  nedelo -, pustimo času čas, da bo pokazal. Zaenkrat je nedela več, tudi zakonskih
                  kršitev je kar nekaj. In če že morala pri vas nič ne velja, bi bilo prav, da se
                  sami vprašate, če ste resnično naredili to, kar ste rekli v zaprisegi. Če se
                  spomnite teh besed ob podpisu, bi bilo zelo lepo, da jih tudi analizirate. Jaz
                  verjamem, da večkrat kaj pozabite, tega pa vendarle ne bi smeli. Ne bi smeli
                  pozabiti tistega, kar ste takrat na glas izrekli in se pod to tudi podpisali.</p>
               <p>Spoštovani minister, lahko še naprej se izogibate temu, da ne poveste odgovora na
                  zastavljeno vprašanje, da spreobračate besede sebi v prid in druge obtožujete za
                  lažnivce, vendar večina, ki nas gleda, tudi presoja. In bojim se, da se vas ne bo
                  - kot je že nekdo pred menoj to omenil, mislim, da je bil gospod Gaber - kakšen
                  čuden pridevek prijel ob koncu vašega mandata. Ker verjamem, da tako zaščiteni kot
                  ste, da boste zdržali do konca mandata.</p>
            </sp>
            <sp xml:id="SDZ4-Redna-22-2006-11-29.sp73">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Džuban.</p>
            </sp>
            <sp xml:id="SDZ4-Redna-22-2006-11-29.sp74">

               <speaker>GEZA DŽUBAN:</speaker>

               <p>Hvala lepa, gospod predsednik. Lep pozdrav gospod minister, kolegice, kolegi -
                  tisti, ki vztrajate. Jaz bi začel približno tako: mi smo danes v direktnem prenosu
                  do vseh državljanov Slovenije, mislim, da celo na 1. programu, in ko nas gledajo,
                  bi vas prosil, gospod minister, če se le da, da še nekajkrat ponovite, da je
                  prispevek za RTV še vedno isti in da celo upada naročnina za RTV, da to pač
                  državljani slišijo oziroma da jih prepričate, da je temu res tako.</p>
               <p>Drugo, kar bi želel reči, je morda malo dopolnilo mojih kolegov, najprej tisto,
                  kar se govori o Lipici in stanju prej in sedaj. Res je, da prej stanje ni bilo
                  dobro in da je bilo marsikaj treba postoriti, vendar za razliko od dosedanjega
                  vodenja in financiranja Lipice, ker se daleč nazaj spomnim, kaj se je dogajalo, je
                  prejšnja Vlada oziroma prejšnje Vlade so vlagale kar velika sredstva v Lipico, po
                  nekaj sto milijonov vsako leto, vendar v Lipico, ne v turizem Lipice in interese
                  morda vladnih funkcionarjev. To, kar je kolega Prijatelj malo prej govoril, da ne
                  ponavljam, ker nam bo na koncu časa očitno zmanjkovalo.</p>
               <p>Ob tej priliki moram reči nekaj, kar me z nekega stanovskega vidika kar nekaj časa
                  že obremenjuje in tudi kolegi so postavljali vprašanje vam in vašemu ministrskemu
                  kolegu Zveru. Vi ste po svojem predhodniku, mislim da, takrat ministru Školču,
                  podedovali upravljavsko pravico enega zanimivega lepega objekta v Mariboru, kjer
                  domuje kmetijski zavod. In se je iz te upravljavske pravice zgodila lastnina, ki
                  ste jo podelili svojemu ministrskemu kolegu Zveru, ki jo je brez menjave, brez
                  odkupnine, brez denacionalizacije odstopil neki inštituciji, ki zadevo ni plačala,
                  ni bila do nje upravičena. Ampak problem ne bi bil kot problem dimenzij, ko
                  ljudje, ki domujejo v tem objektu, 90 jih je, imajo na mizi odločbo tožilstva, da
                  se morajo izseliti iz objekta in nimajo kam. To so fakultetno, univerzitetno
                  izobraženi kadri, ki so jutri po nalogu sodišča na cesti in po zaslugi teh dveh
                  ministrstev oziroma te Vlade. Vmes nam očitate, da smo morda premalo konkretni pri
                  dogajanjih, ki jih je sproduciral novi zakon o RTV-ju in v nadaljevanju tudi o
                  medijih.</p>
               <p>Morda smo lahko bolj prepričljivi ali bolj tenkočutni takrat, ko zgodbe te nove
                  nacionalne oziroma reci, piši državne televizije občutimo na svoji koži. Meni j te
                  zadeve sicer nerodno producirati v javnost, ker nismo prišli sem zaradi svojih
                  interesov, posebej pa, da bi jih zastopali, ampak to naj bo samo kot primer, kaj
                  že vse počenja državna televizija v smislu tudi diskreditacije političnih
                  nasprotnikov. Mi smo imeli priliko spremljati prek te naše televizije zgodbo, da
                  je država nekemu poslancu ponudila zemljišče, da je ta to zemljišče odkupil in da
                  ga je drago prodal. V zelo kratkem času se je ugotovilo, da to ni res, ampak do
                  sem je morda zadeva nepomembna. Ko je novinarski kolega avtorico tega prispevka
                  tako malo dregnil med rebra in rekel; poslušaj, ta zadeva ti pa ne pije vode, to
                  ni nič res. Veste, kaj je bil odgovor? "Kaj pa morem, če sem zadevo na krožniku
                  dobila." Pomeni, da se je nekje oblikovala neka kuhinja, ki skozi ta sistem tudi
                  skrbi za diskreditacijo političnih nasprotnikov.</p>
               <p>Morda še velikodušno financiranje iz medijskega sklada. Kolegi so opozarjali, kaj
                  se dogaja, da je to neko sito, da so neke usmeritve, čeprav trdite, da je to vse
                  pošteno in prav in da je tukaj stroka. Če preletiš, se je res morda zgodilo, da je
                  en razrez geografsko, regionalno ali kakorkoli drugače. Kaj se zgodi? Polovico
                  sredstev, ne vem, od nekega števila medijev v neki regiji dobi hiša, ki je najbolj
                  naklonjena trenutni Vladi Republike Slovenije. Tukaj se potem vprašaš, ali ta
                  medijski sklad res deluje, kot bi bilo potrebno, ali pa je tukaj nekaj narobe.</p>
               <p>Čisto na koncu - to ni morda neposredno, gospod minister, na vas -, ko je
                  koalicijski kolega iz Ljudske stranke vneto zagovarjal delovanje ministrstva in
                  RTV itd., veliko je bilo govora o zadnjem dogodku v zvezi z Vido Petrovčič. To je
                  bila novinarka, ki je bila vedno kritična do vsake Vlade, ampak moramo ugotoviti,
                  da je pa bila vedno tolerantna do Slovenske ljudske stranke od Marijana Podobnika
                  naprej. Hvala lepa.</p>
            </sp>
            <sp xml:id="SDZ4-Redna-22-2006-11-29.sp75">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Bevk. Prosim.</p>
            </sp>
            <sp xml:id="SDZ4-Redna-22-2006-11-29.sp76">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor!</p>
               <p>Odkar imamo samostojno in neodvisno državo, se je tokrat prvič zgodilo, da je bila
                  vložena interpelacija o delu in odgovornosti ministra za kulturo. Sam bi seveda
                  izbral drugačne prioritete, sicer pa je naloga opozicije, da kritično spremlja
                  delo vseh resorjev, tudi kulturnega. Če bo razvoj dogodkov v državi še naprej šel
                  v tej smeri, kot smo mu priča danes, lahko še pred koncem mandata pričakujemo tudi
                  interpelacijo o delu Vlade. V koalicijski pogodbi je Vlada zapisala, da se stanje
                  na področju kulture ne sme slabšati in zato nobena kulturna dejavnost ne sme
                  nazadovati. Koalicija bo tudi najmanj ohranila delež proračunskih sredstev, so še
                  zapisali. To je povedal tudi predsednik Vlade ob lanskoletni predstavitvi
                  proračunskih dokumentov za leti 2006 in 2007 v Državnem zboru, kjer je izpostavil,
                  da delež proračuna za kulturo ostaja na približno enakem nivoju kot v letu 2005,
                  to je okoli 2%. Letos pa je ob isti priložnosti dejal, da bodo povečali izdatke za
                  nekatere kulturne dejavnosti, ki jih Vlada ne obravnava kot nepotreben strošek
                  temveč kot del naporov za povečanje splošne blaginje v Sloveniji. Nesporno lahko
                  torej ugotovimo, da si je Vlada na področju financiranja kulturnih dejavnosti
                  zastavila dokaj neambiciozne cilje, to je zgolj ohranjevanje doseženega stanja, s
                  katerim pa nismo zadovoljni, in ne sledi ciljem, ki so zapisani v Nacionalnem
                  programu za kulturo 2004-2007. To je tudi v nasprotju z drugim temeljnim ciljem
                  koalicije, s katerim naj bi zagotavljala ugodne razmere za kulturno rast ter
                  krepitev nacionalne in evropske identitete. To dokazujejo tudi podatki o strukturi
                  sredstev za kulturo v bruto domačem proizvodu in državnem proračunu.</p>
               <p>Delež sredstev Ministrstva za kulturo v bruto domačem proizvodu stagnira že od
                  leta 1996. Najnižji delež 0,499% pa bo dosegel prav leta 2008. Nič bolje ni z
                  deležem sredstev za kulturo v primerjavi s celotnim državnim proračunom. Od 2,5% v
                  letu 1996 je leta 2005 prvič padel pod 2%. Za leto 2006 znaša 1,93%, za leto 2007
                  2,07%, v letu 2008 pa ponovno pade pod 2%, na 1,99. Tudi indeks rasti proračuna
                  Ministrstva za kulturo je v primerjavi z drugimi resorji med nižjimi. V letu 2005
                  so proračunski odhodki narasli za 11%, sredstva Ministrstva za kulturo pa le 2,5%.
                  V letu 2006 je bil indeks rasti proračunskih odhodkov 107 in je bil izenačen s
                  sredstvi za Ministrstvo za kulturo. V letu 2007 naj bi rasla sredstva za
                  Ministrstvo za kulturo hitreje kot odhodki proračuna, v letu 2008 pa se slika
                  zopet obrne, saj bodo proračunski odhodki narasli za 4,4%, sredstva za Ministrstvo
                  za kulturo pa bodo ostala skoraj na enaki ravni kot leta 2007.</p>
               <p>Tak indeks rasti ni spodbuden. To tudi pomeni, da še ni prišlo niti do uskladitve
                  plač zaposlenih v kulturi v primerjavi s plačami v šolstvu. Neto plače zaposlenih
                  z univerzitetno izobrazbo v kulturi za plačami v šolstvu zaostajajo za več 10
                  tisoč tolarjev. To vam lahko zagotovijo zaposleni v javnih zavodih na področju
                  umetniškega ustvarjanja, v knjižnicah, arhivih in muzejih. Tako knjižničarka ali
                  knjižničar v šolski knjižnici dobi okrog 105 tisoč tolarjev višjo neto plačo kot
                  zaposleni na enakem delovnem mestu, z enako izobrazbo v kulturnem zavodu.</p>
               <p>Proračuni za kulturo v mandatu te Vlade ne sledijo v celoti postavkam Nacionalnega
                  programa za kulturo. V Nacionalnem programu za leti 2006 in 2007 so postavke
                  kulturnega tolarja upoštevane v višini, zapisani v Zakonu o spremembah in
                  dopolnitvah zakona o zagotavljanju sredstev za nekatere nujne programe Republike
                  Slovenije v kulturi. Olajševalna okoliščina za ministra je zgolj ta, da se Zakon o
                  kulturnem tolarju že od svojega sprejetja leta 1998 ne izvaja v celoti. Nacionalni
                  program smo leta 2004 v Državnem zboru sprejeli s konsenzom, zato je za Vlado in
                  Državni zbor obvezujoč in bi terjal več doslednosti pri izvrševanju.</p>
               <p>Zakon o uresničevanju javnega interesa za kulturo, ki je podlaga za sprejetje
                  Resolucije o nacionalnem programu za kulturo, Vladi nalaga, da mora vsako leto o
                  njegovem uresničevanju poročati Državnemu zboru; o tem smo nekaj danes že slišali.
                  Žal pa smo to poročilo obravnavali zgolj na matičnem delovnem telesu in še to
                  glede na zakonsko normo z velikansko zamudo, kaj šele, da bi sprejeli predlog
                  opozicije in pomemben dokument za slovensko kulturo obravnavali na plenarnem
                  zasedanju Državnega zbora. Vlada in kulturo ministrstvo sta se na področju kulture
                  v teh dveh letih ukvarjala predvsem z mediji. V prvi vrsti predvsem z Javnim
                  zavodom Radiotelevizija Slovenija, z Lipico in golfom - to smo danes tudi slišali
                  - dosti manj pa s kulturo v pravem pomenu te besede. Že na predstavitvi v Državnem
                  zboru pred dvema letoma sem ugotovil, da bo dr. Vasko Simoniti predvsem minister
                  za medije in manj minister za kulturo, čeprav naj bi bile med prioritetami po
                  besedah predsednika Vlade, še obnova kulturnih spomenikov, knjižničarstvo, knjiga,
                  film ter podpora ustvarjalnosti. Če se sredstva za ohranjanje kulture dediščine na
                  račun evropskih skladov povečujejo, kar je pohvalno, pa na področju
                  ustvarjalnosti, umetniških programov, avdiovizualne kulture, filma,
                  knjižničarstva, založništva in ljubiteljske kulture nazadujejo.</p>
               <p>Sam bi bolj spoštoval prvo prioriteto, ki smo jo zapisali v nacionalnem programu,
                  to je skrb za slovenski jezik, njegovo rabo in razvoj. Tukaj mislim na
                  pospeševanje razvoja slovenskega jezika v vseh segmentih slovenske družbe. Z
                  vstopom Slovenije v Evropsko unijo je postalo vprašanje slovenskega jezika še
                  toliko bolj pomembno. Poleg tega pa bi bistveno povečal delež za uresničevanje
                  zakona o kulturnem tolarju na področju investicij v javne zavode, kulturno
                  dediščino, knjižničarstvo, ljubiteljsko kulturo in kulturniških mrež ter bolj
                  spodbujal filmsko ustvarjalnost. Obenem, tako mislim, pa bi bilo potrebno čim prej
                  zaustaviti trend plača zaposlenih v kulturi in jih uskladiti s plačami v šolstvu.
                  Najlepša hvala.</p>
            </sp>
            <sp xml:id="SDZ4-Redna-22-2006-11-29.sp77">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Terčon.</p>
            </sp>
            <sp xml:id="SDZ4-Redna-22-2006-11-29.sp78">

               <speaker>DAVORIN TERČON:</speaker>

               <p>Hvala, gospod predsednik. Spoštovane kolegice in kolegi! Torej gospod minister,
                  jaz sicer objektivno mislim, da bi si verjetno kakšen drug minister zaslužil
                  interpelacijo še pred vami, ne glede na to, da ste vi prvi interpelirani. Vendar
                  moram istočasno povedati, da sem pa prepričan, da mnoge trditve, ki so napisane v
                  interpelaciji in ki so bile danes izrečene, nesporno držijo.</p>
               <p>Največ besed je bilo rečeno glede omejevanja medijske svobode, ki so povezane s
                  spremembo nekaterih zakonov, ki so pripeljali do tega, da je televizija sedaj
                  državna in da se je aktualna oblast preko državnih podjetij več ali manj polastila
                  najpomembnejših slovenskih medijev. Situacija, ki je sedaj, je za mene nekoliko
                  zaskrbljujoča, verjetno pa tudi za vas, gospod minister. Tukaj v rokah držim samo
                  tri primera, ki so v enem dnevu se nabrali, ki so povezani z medijskim
                  oglaševanjem dejavnosti in tako naprej. Prvič, imam protest na včerajšnjo oddajo
                  Piramida Aktiva novinarjev RTV Slovenije. Potem protest radijskih novinarjev, ki
                  so povezani ravno tako z reševanjem romske problematike, kjer protestirajo, da so
                  bili onemogočeni pri poročanju tako aktualnih dogodkov, kot so se dogajali v
                  preteklih dneh, ko so se Romi napotili nazaj v svoj kraj, kjer so bili preseljeni.
                  Imam še prispevek o cenzuri na Goriškem, ki govori o neki drugačni situaciji, o
                  nezadovoljstvu novinarjev do početja nekaterih lokalnih, bomo rekli,
                  funkcionarjev. Ta primer bi lahko sovpadal s primeri, ki so bili na Obali, vemo za
                  primere, ki so povezani s koprskim županom in z izolsko županjo. Zakaj to pravim?
                  V enem dnevu je očitno, da je velik del novinarstva nezadovoljen s tem, kar se
                  dogaja. Niso pa nezadovoljni samo novinarji. Gledanost RTV Slovenije pada kot
                  osrednje televizijske hiše. Naklada osrednjega dnevnika Delo pada ne glede, da se
                  jo rešuje z raznimi reklamami, ki jih po naročilu izvajajo nekateri, torej po
                  naročilu predvsem. Znane so finančne težave v Primorskih novicah, kjer ne dosegajo
                  realizacije in še nekaterih drugih medijih, katere se je aktualna oblast
                  polastila. Torej, na eni strani nezadovoljstvo novinarjev, na drugi strani
                  nezadovoljstvo političnih funkcionarjev in na tretji strani nezadovoljstvo na
                  koncu koncev tudi tistih, ki te medije berejo oziroma gledajo. Nezadovoljstvo več
                  ali manj vseh, čeprav ste vedno govorili, da bo program boljši, da opozicija
                  kritizira, ker je opozicija, ampak najbolj ocenjevalci so nesporno gledalci in
                  bralci in ti povedo tudi svoje. Naklade padajo. Tukaj "iz zadnjih pet" vlečete
                  neke teorije, da ste govorili, ko ste v resnici govorili, da se RTV prispevek bo
                  zmanjšal, zdaj pa lahko ugotovim, da se ni zmanjšal; in tukaj je treba biti
                  precizen, lahko bi rekli, da se je zamrznil, ker ne raste, ampak vi ste govorili,
                  da se bo zmanjšal. To pa ni res. Naprej. Imate teorijo o tem, da je realen padec
                  nizek zato, ker je inflacija nizka. A če ta Vlada ne bila uspešna pri brzdanju
                  inflacije, bi bilo zmanjšanje še večje - vsakem primeru imate prav. To so pač take
                  priročne teorije, ki nikakor ne morejo vzdržati neke strokovne presoje.</p>
               <p>Nesporno je torej, da se nekaj dogaja v nezadovoljstvo vseh, da je iz RTV
                  programov odpadla tudi Liga prvakov, kot je bilo rečeno, pa lahko gremo pogledat
                  in v Italijo in v Avstrijo, kjer imajo itak samo državno televizijo, pa na
                  Hrvaško, pa bomo videli, da vsi predvajajo to, da ne govorim o drugih programih.
                  Da ne govorim o primeru skupine Let 3 iz Hrvaške, kjer se nam je Hrvaška državna
                  televizija, ker je mimogrede na oblasti tudi desnosredinska HDZ-jevska koalicija,
                  dobesedno posmehovala, kaj Slovenci niso sposobni gledati, in je pokazala celo še
                  malo več, kot je bila pripravljena pokazati slovenska televizija.</p>
               <p>Torej, gospod minister, mislim, da kar se tiče urejanja tega področja, bi se
                  kazalo zamisliti in nekaj storiti, mogoče tudi stopiti korak nazaj, ker je očitno,
                  da je bil prejšnji sistem nekoliko boljši kot pa ta. In da hlastanje o medijski
                  nadvladi na konec koncev se lahko vrne kot bumerang.</p>
               <p>Precej besed je bilo danes rečeno okoli Kobilarne Lipica. In ker sam prihajam iz
                  krajev, kjer je ta kobilarna doma, in ker me ta problematika, bi rekel, zadeva in
                  za katero sem zainteresiran, da bi bila rešena na čim boljši način, moram tudi sam
                  dati svoj prispevek pri tej razpravi. Jaz v resnici priznam, gospod minister, to
                  sem večkrat povedal, da vse od podržavljenja Lipice v Lipici gre navzdol; tudi ko
                  je bila LDS nosilka vladajoče koalicije. Jaz sem večkrat povedal, da je bila pač
                  talec koalicije in je bil to fevd Slovenske ljudske stranke in da se stanje tam ni
                  izboljševalo. Ko se je oblast zamenjala, sem tudi sam pričakoval, da se bo tam
                  nekaj zgodilo, mogoče celo pospešeno. Zamenjal se je direktor, Vlada je prišla s
                  predlogom sprememb zakona. O tem smo imeli tudi z gospo državno sekretarko
                  Pirkovičevo, ki je bila takrat prisotna na Državnem zboru, zelo vroče razprave.
                  Mene je takrat najbolj bolelo ravno to, da je bila lokalna skupnost popolnoma
                  izločena iz oblikovanja tega zakona. Jaz sem razumel to spremembo zakona predvsem
                  kot neko hotenje, da se odpravi dilema, kaj sodi v Lipico in kaj ne. Kljub
                  opozorilom strokovne javnosti se je Vlada nesporno odločila, da golf sodi v
                  Lipico. Temu so bile namenjene tudi spremembe. Kakorkoli se že sliši, jaz cenim,
                  da se je Vlada vsaj nekaj odločila. Čeprav se je potem svetohlinsko nekaj
                  pridodajalo temu zakonu, načelno se je opredeljevalo do tega, da pa igralnica ne
                  sodi tja, čeprav vsi vemo, da je ne moremo na hitro spraviti ven. In za potešiti
                  strokovno javnost se je zaščitenemu, zavarovanemu območju dodalo še vplivno
                  območje, ki je trikrat večje, 1.000 hektarjev, in to brez posvetovanja z lokalno
                  skupnostjo, kar nam bo prineslo dodatne težave. Takrat sem na te zadeve opozarjal.
                  No, in kaj imamo sedaj, danes? Danes imamo, da je zakon zadržan. In če bo zakon
                  vzdržal ustavno presojo pod vašim mandatom, bomo v Lipici imeli vsaj razširjen
                  golf, če pa ustavne presoje ne bo vzdržal, ne bomo imeli ničesar. Torej,
                  napredovanja absolutno ni. Razen, da bomo imeli, če bo zakon vzdržal, še vplivno
                  območje, ki nam bo prineslo nove težave.</p>
               <p>Gospod minister, našteli ste, kaj vse je bilo storjenega v Lipici v tem mandatu.
                  Jaz ne oporekam hotenju, da ste skušali kaj storiti, ampak vse to, kar je bilo
                  storjeno, ni naredilo nobenega premika. Našteli ste kar nekaj teh ukrepov. Večina
                  se nanaša na projekte in študije, nekaj je pa tudi konkretnih. Tem konkretnim bom
                  pa še sam nekaj dodal. Hotel Klub je zaprt, ker ni rentabilen. Galerija Avgusta
                  Černigoja, največjega slovenskega konstruktivista, je zaprta, tako kot je bila
                  prej, razen ob redkih priložnostih, in nesanirana, s slabo popisano kulturno
                  dediščino in tako naprej. Omenili ste, da ste očistili nekaj pašnikov, ki so v
                  resnici zaraščeni, v delu, ki ni namenjen širitvi golfa, mislim, da ste pri tem
                  dodali eno ničlo. In omenili ste tudi, da ste ponovno uvedli program za otroke.
                  No, kar se tiče programa za otroke, vam bom, gospod minister, povedal, kako
                  izgleda ta napredek v Lipici. Ko je bil direktor gospod Božič, je bil prisoten
                  program za otroke tudi v obliki konjev ponijev. Potem je prišel še en direktor, ki
                  ni tega ni spreminjal, ki je zdržal kratek čas. Potem je prišel pa za direktorja
                  bivši strokovni vodja, gospod Rus, ki se je odločil za strategijo - in svet mu je
                  veselo pomagal -, da v Lipico sodijo samo lipicanci, in so te ponije prodali
                  nekemu privatniku. Zdaj je pa prišel novi direktor, ki ste ga imenovali, in so od
                  tega privatnika nazaj kupili nekaj konjev. Velik napredek, vsaka čast! Torej,
                  gospod minister, hočem reči, da bo treba narediti nekaj več, nekaj bolj odločnega.
                  Poskusili ste predvsem samo v eni smeri, da se uredi golf, to je zdaj pod velikim
                  vprašanjem. Naj opozorim, da je bila narejena tudi javna raziskava, ki je danes
                  objavljena med lokalnim prebivalstvom, in da večina nasprotuje temu, v kolikor je
                  seveda verodostojna. Jaz sicer moram reči, da dam več na strokovno javnost, da naj
                  se odloči. Kar se pa tiče občine, pa sem jaz vedno poudaril, odločite za nekaj, za
                  nas je sprejemljivo, da gre vse ven, če se boste pa vi odločili, da bo vse notri,
                  potem pa to tudi izpeljite. Zdaj pa ni nič. Notri se ne premakne, zunaj pa tudi
                  nič. S tem je prizadet tudi prostor in tako se s to Lipico ne gospodari. Napredka
                  evidentno, gospod minister, ni.</p>
               <p>Jaz si sicer, bi rekel, nekako po občutku predpostavljam, da vas bo koalicija
                  obranila, imate še pol mandata in v tem času naredite nekaj več za Lipico, pa
                  želim vam uspešno usklajevanje tudi pri zagotavljanju sredstev za spomenik
                  braniteljem zahodne meje, ker niste imeli posluha pri sprejemanju proračuna, zato
                  da bi podprli en amandma, kot je bilo pri prejšnjih vladah, pa čeprav so bile
                  naše, pa smo amandma spravili skozi. Hvala.</p>
            </sp>
            <sp xml:id="SDZ4-Redna-22-2006-11-29.sp79">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Lep pozdrav vsem skupaj. Besedo dajem gospodu ministru. Prosim.</p>
            </sp>
            <sp xml:id="SDZ4-Redna-22-2006-11-29.sp80">

               <speaker>DR. VASKO SIMONITI:</speaker>

               <p>Če dovolite, ker se je nabralo kar nekaj vprašanj. Gospod poslanec Prijatelj je
                  govoril o Lipici, pa verjetno tudi gospod Terčon, pa se bo s tem morda kaj
                  povezovalo. Takole je, pri Lipici so sedaj očitki, da se ni naredilo nič ali pa
                  zelo malo. Mi menimo, da se je v tem kratkem času naredilo zelo veliko in da so
                  prizadevanja novega vodstva, ki ima tudi podporo v Vladi, če hočete, velika in da
                  tudi nosijo rezultate. Jaz sem že na začetku naštel, zdaj ne vem, če je smiselno,
                  da eno in isto ponavljamo, ampak verjetno bo treba danes še enkrat prebrati, morda
                  v kasnejši uri, še enkrat, kaj vse je v Lipici storjeno. Rečeno je bilo, da so
                  bile stvari zanemarjene in da je bilo vedno potrebno pridobiti sredstva s strani
                  Vlade in da je v letu 2005 bilo z veliko muko zagotovljeno 253 milijonov, šele po
                  ne vem kolikih mesecih. Ampak dejstvo je, da Vlada je zagotovila teh 253 milijonov
                  in da je premostila tiste osnovne težave v tem kolektivu, ki je imel velike
                  finančne izgube. Isto, moram reči, se je dogajalo tudi že v prejšnji Vladi, torej
                  leta 2004, ne bom govoril prej, ampak 2004, je isto Vlada z veliko muko pravzaprav
                  nabrala iz rezerv pa samo 100 milijonov. Torej, to ni očitek niti prejšnji Vladi,
                  hočem reči, da je približno enako stala vsaka Vlada pred problemi. Mi smo se na
                  Vladi vendarle odločili, da bomo šli v korenitejše spremembe, to je vendarle
                  pripeljalo tudi do zakona, če hočete ali novele zakona, in z željo, da resnico
                  resnično pripeljemo Lipico na mesto, ki ji gre; torej da postane ena vodilnih
                  slovenskih turističnih središč, seveda pa prepoznavna tudi v Evropi. To novi
                  direktor, ki je komaj par mesecev ali pa 5, 6 mesecev, vendarle zelo uspešno in
                  informativno dela. Jaz predlagam tudi sam, direktor gospod Pust srčno želi,
                  resnično, da bi prišli na obisk v Lipico in da bi pokazal, kaj se je dejansko v
                  tem času naredilo. Seveda ne moremo biti zadovoljni v tem smislu, da se je pa vse
                  rešilo. Jasno, da ne, še dolgo časa se verjetno ne bo, vendar pa je napredek tudi
                  vizualno, bi človek rekel, povsem očiten, ne samo tudi v materialnem smislu.</p>
               <p>Glede Zakona o RTV-ju, gospod Prijatelj, zakaj dovoljujem, da se potujčuje s
                  tujimi podnaslovi. Jaz bi samo v tem primeru, se spominjam tudi teh debat in tudi
                  mojih besed, ne zanikam jih, vendar je sedaj vzpostavljen sistem RTV-ja,
                  programske sheme sprejema programski svet, katerega večino je seveda imenoval
                  Državni zbor. Poleg tega pa podnapise, to je potrebno resnično doseči z dogovori
                  znotraj te hiše, ker po ustavni pravici TV Kopru ni potrebno zagotoviti teh
                  podnapisov, vendar verjamem, da bo potrebno sodelovati naprej in programski svet
                  RTV z vsemi svojimi odbori, tudi manjšinskimi, naj poskuša najti solucijo, je pa
                  to izključno njihovo delo.</p>
               <p>Gospod poslanec Džuban je govoril tudi o Lipici, ne vidim, da bi kaj posebno
                  novega povedal, govoril pa je o medijskem skladu in pravi, da polovico sredstev
                  naj bi dobila hiša, ki je naklonjena Vladi. Sedaj točno ne vem, na kaj je mislil.
                  Če gre za programe posebnega pomena, to je bilo 550 milijonov zagotovljenih
                  znotraj ministrstva in to je v skladu z Zakonom o medijih, kjer piše, da približno
                  3% od pobrane naročnine RTV-ja naj bi pokrivala ta sredstva za te programe
                  posebnega pomena. Jaz dvomim, da je ena hiša dobila torej polovico vseh sredstev
                  od 550 milijonov. Jaz imam ta spisek s seboj, recimo, lahko ga pogledate, mislim,
                  da je že na internetni strani objavljen. Zelo jasno je, kdo je kako dobil in
                  kateri so bili zavrnjeni. To je delala komisija sama in so njene odločitve. Jaz
                  sem se enkrat pogovarjal s to komisijo, to priznam, vendar so me samo obvestili,
                  kakšen kriterij bodo uporabili pri tem, čisto neformalno smo se pogovarjali,
                  torej, kakšen kriterij. Nisem imel nobenih pripomb, lahko jih vprašate, in so se
                  do skrajnosti potrudili ali pa mislim, da so se skušali do skrajnosti fer
                  potruditi pri tem razdeljevanju teh sredstev. Moram reči, da ne vem, če je ena
                  hiša dobila polovico sredstev. Mislim, da ni. Tudi ta spisek sem pregledal. Se ne
                  spominjam. Največja postavka je, se mi zdi, na pamet govorim sedaj, 58 ali 62
                  milijonov. Med tem ko, mimogrede, v letu 2005 je Vlada zagotovila sredstva, ki jih
                  je prejšnja Vlada obljubila tem programom posebnega pomena, 777 milijonov - in jih
                  je razdelila v letu 2004 z dvema razpisoma, to smo že problematizirali. Ne vem, še
                  enkrat bomo pač isto povedali. V letu 2004 sta bila dva razpisa, v mesecu aprilu
                  in, zanimivo, avgustu. Poleti in se je razdelilo 773 milijonov pred volitvami,
                  vendar jih izplačala Vlada samo 250, ostalo je dolg prevzela nova Vlada in
                  poravnala po tisti razdelitvi, ki je bila takrat obljubljena in dana v letu 2004.
                  To je naredila nova Vlada in poleg tega uredila zakonsko po novem medijskem
                  zakonu, da se je ta segment programov posebnega pomena ustrezno in kvalitetno
                  rešil. Mislim, da so bili praktično vsi poslanci za to, vsaj tako se spominjam. To
                  je, kar je zadevalo poslanca Džubana.</p>
               <p>Potem je gospod poslanec Bevk govoril o tem, če sem ga prav razumel, da se
                  sredstva za kulturo manjšajo. Res so padala od leta 1996 naprej, ko je bilo to 2,5
                  in je prišlo v letu 2004, ko sem prevzel to vodstvo, je bilo 1,92, potem je ob
                  rebalansu prišlo na 2,04 in v letu 2005 je ostalo na 2,04, potem bo v letu 2006 bo
                  2,01, v letu 2007 bo pa 2,07 v tem "budžetu". Za leto 2008 je ta indeks 2, vendar
                  pričakujemo, da se bo v letu 2008 vendarle še malo okrepil, če ne drugega, ne samo
                  z rebalansom, ampak tudi mogoče s strukturnimi skladi. V odnosu do bruto
                  družbenega dohodka pa tudi ta številka narašča. Torej, v letu 2006 je 0,82%, v
                  letu 2007 bo 0,83%.</p>
               <p>Glede kulturnega tolarja, ko je bilo rečeno, da so ta sredstva padala. Tudi jaz,
                  ko sem prevzel ministrstvo, sem si malo drugače vseeno predstavljal. Mislil sem,
                  da bodo te stvari lažje v zvezi s tem, pa vendar lahko rečem, da so sredstva, ki
                  se zagotavljajo, dostikrat se zgodi, ali pa vsaj odkar sem jaz, sem videl, da se
                  sredstva, ki se zagotovijo za to, za obnovo kulturnih spomenikov oziroma to, kar
                  sodi s kulturnega tolarja, potem občine ne zagotovijo svojega deleža in se je že
                  zgodilo, da smo tudi vrnili sredstva v proračun. Vendar pa lahko rečem, da so
                  sredstva za leto 2002, 2003 znašale 24%, v letu 2005 - 18%, to je čas moje vlade,
                  vendar je bilo več ali manj to že zatrasirano, ampak dobro, ni izgovor. V letu
                  2006 se je ta procent kulturnega tolarja je povečal na 33%, v letu 2007 je
                  zagotovljenih sredstev za 48% pa še nekaj, tiste decimalke ne štejem. V letu 2008
                  se povečuje kulturni tolar na 47%. Jaz mislim, da je to kar lep dosežek. Upam pa,
                  da nam bo uspelo, da bodo vsi tisti, ki bodo kandidirali oziroma za katere se ve,
                  da bodo kandidirali, dejansko pripravili vsa ustrezna gradiva, tako kot je
                  potrebno, da se to izpelje. To je glede kulturnega tolarja.</p>
               <p>Mislim, da je gospod poslanec govoril še o plačah. Res je, te plače niso v skladu.
                  Torej delavci v kulturi imajo približno za 10% nižje plače kot tisti v šolstvu.
                  Mislim, da so te akcije že stekle, da jih poznajo tudi v glosi in povsod, da smo
                  že pripravili neke materiale, kjer bomo vsekakor vztrajali, da se v kolektivni
                  pogodbi skuša, doseže, ne skuša, doseže izenačitev določenih poklicev. Je pa to
                  problematična zadeva. Mislim, da so na ministrstvu kvalitetni ljudje, ki to dobro
                  poznajo, ker gre za različne nianse, različne poklice, različne odgovornosti,
                  vendar naša intenca je vsekakor, da se te stvari izenačijo, in verjamem tudi, da
                  smo na dobri poti.</p>
               <p>Glede gospoda poslanca Terčona, ki je govoril, da je v enem dnevu dobil tri
                  primere, ki kažejo seveda v protest novinarjev glede Piramide, radijskih
                  novinarjev glede preprečevanja o sporočanju o romski problematiki. Jaz tukaj nimam
                  kaj dodati. Upam, da rešuje to javni zavod, tako kot mu pritiče, z uredniško
                  politiko in s kolegi, s katerimi se menijo, ter v sodelovanju tudi s sindikati.
                  Glede naklade, ki padejo Delu, to so znane, smo že omenili. Te naklade padajo že
                  dolgo. Res je, da so se v zadnjem letu tudi nekoliko znižale, kolikor so
                  obveščene, vendar verjamem, da se trudijo z novimi prilogami, z novimi članki,
                  vsaj to, kot sam opažam, se trudijo ta program ali pa vsebino izboljšati. Mislim,
                  da časnik vsaj meni je bolj všeč, kot je bil prej. Glede Lipice. Gospod Terčon je
                  povedal, da gre od podržavljanja navzdol. To vemo, da so se razmere stalno
                  slabšale. Mislim, da ni res, da je bila lokalna skupnost popolnoma izključena v
                  zvezi z zadnjo novelo zakona. Usklajevalo se je z občino Sežana.</p>
               <p>Ali golf sodi v Lipico ali ne, menimo, da ja, kar smo že povedali. Gre za to, da
                  se s tem širi ponudba. V enega od 50 ukrepov sodi pač tudi golf, ki širi to
                  ponudbo. Zdaj lahko na dolgo in široko razpredamo, kje ta golf bo, kar smo že
                  velikokrat povedali. Torej, o tem lahko teče debata še naprej, mislim pa, da je
                  marsikaj v zvezi s tem že znanega.</p>
               <p>Hotel Klub je zaprt. Mislim, da je to nek, ne vem, tak lepenkast hotel, ne vem, ki
                  je zaprt. In mislim, da je bil že prej zaprt. Mislim, da so načrti prav z Zakonom
                  o Lipici ravno to, da se te službe dobro in jasno oddvojijo; da sicer to ostane v
                  sklopu javnega zavoda, da ne pride do privatizacije, vendar da se te službe dobro
                  ločijo. Kajti prej se je dogajalo, da so se ravno sredstva iz javnega zavoda,
                  torej za konjerejo, prelivala v gospodarstvo, kar je popoln nonsens in paradoks.
                  Mi se trudimo, da temu ne bo tako.</p>
               <p>Glede programa za otroke, mislim, da teče. Sam sem bil v Lipici večkrat in sem si
                  to tudi ogledal. Meni se je zdelo prijetno, zanimivo, lepo. Tam je cela vrsta
                  otrok, ki si tega želijo. Mislim, da je to popestritev, ki v ničemer ne moti in
                  nekako vsebinsko, simbolno ničesar ne izkrivlja v odnosu do plemenitih
                  lipicancev.</p>
               <p>Obnovljenih je bilo 90 hektarjev pašnikov, ne 9, ampak 90, in sredstva, ki so se
                  porabljala, so se porabljala prav za to, tudi za to ali pa v največji meri, kar
                  sem že v enem od prejšnjih odgovorov povedal.</p>
               <p>Gospod Terčon je rekel, da želi, da bi napredek dosegli. Jaz res mislim, da se je
                  v zadnjem letu dosegel velik napredek, da so velike spremembe. Kot sem že rekel,
                  navezujejo se stiki s tujimi kobilarnami, z mednarodnimi ocenjevalci, tako da
                  verjamem, da smo na najboljši poti. Lipica je vsak dan bolj urejena in resnično
                  mislim, da bi bilo bolje, kot da vseskozi kritiziramo, da si jo gremo ogledat, saj
                  ni tako daleč.</p>
               <p>Glede spomenika v Cerju. Za spomenik Cerje je Ministrstvo za kulturo v preteklih
                  letih namenilo sredstev. Bili so dogovori in podpisi, da nosijo svoj delež tudi
                  občine, tudi Kostanjevica-Miren in nekatere druge, ki so podpisale. Tega se niso
                  držale, vendar smo za spomenik tudi v lanskem letu namenili dovolj sredstev. V
                  letošnjem letu se je dogovorilo, da ministrstva za delo, obrambo in kulturo
                  vendarle zberejo še dodatna sredstva, da bo to izpeljano in bo tudi prišlo do
                  tega, da bo v samem Cerju, v tem spomeniku tudi primerna vsebina. Hvala lepa.</p>
            </sp>
            <sp xml:id="SDZ4-Redna-22-2006-11-29.sp81">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospa Širca, imate repliko ali v imenu predlagateljev? Prosim, kot
                  predlagateljica.</p>
            </sp>
            <sp xml:id="SDZ4-Redna-22-2006-11-29.sp82">

               <speaker>MAJDA ŠIRCA:</speaker>

               <p>Hvala lepa. Minister Simoniti, ne razumem. Ne razumem, kako zaobidete problem ali
                  ga peljete na drugo raven, ko pa je jasno, da v primeru Lipice vam očitamo ne to,
                  da želite Lipico spraviti na konja, da hočete izboljšati stanje, ampak da ste
                  vpeljali nek postopek, kjer ste s pomočjo, z velikimi napori in z velikim
                  posiljevanjem izigrali zakon, kar je Ustavno sodišče opazilo. Da ste s ciljem, da
                  bi dosegli to, kar priznavate, da želite tam imeti golf igrišče, izigrali stroko,
                  ker ste jo v celoti zavrnili in ste za ta namen uporabili vsa sredstva - odpuščali
                  ljudi. Danes sem že povedala, da je moral, domnevno zaradi drugih razlogov, ampak
                  nedvomno zaradi tega, ker je vložil ustavno presojo, zapustiti službo v Kobilarni
                  Lipica pomočnik strokovnega vodja Kobilarne za kulturno dediščino. Vemo, kaj se je
                  zgodilo v Novi Gorici na zavodu, in vemo tudi, kako je odločala strokovna komisija
                  sveta Zavoda za varstvo kulturne dediščine, kjer se je domnevno nekaj izglasovalo,
                  čeprav nihče ne ve, kaj, ampak nekaj, kar je bilo potem vam všeč, pa vendarle.
                  Vemo tudi, da je bil predsednik strokovnega sveta obveščen, da ni več član sveta
                  čez noč, in kot vaš javni uslužbenec, ki je odločno nasprotoval širjenju golf
                  igrišča, ni smel zastopati in predstavljati stališča v zvezi z Lipico. Skratka,
                  scenarij je več kot transparenten in to, kar boli, in to, kar smo mi vam povedali
                  v interpelaciji, je vendarle to, da vladati ni mogoče na način posiljevanja
                  prostora, tradicije, zakonov in ljudi, in to se tukaj dogaja vam. Minister, sami
                  veste, celotna strokovna javnost je bila proti in je proti temu projektu, od
                  Društva krajinarjev, krajinskih arhitektov, do Zbornice za arhitekturo, od
                  Mednarodnega združenja za Lipico. Za te imate gluha ušesa, ne pa za predsednika
                  sveta Kobilarne Lipica, ki ste ga vi postavili. Ne morem, da se ne bi izognila
                  njegovemu stališču, ki je bilo izrečeno enkrat, da bi bilo dobro, če bi v
                  Sloveniji začeli ljudje razumevati, če Vlada nekaj sklene, so javni uslužbenci
                  dolžni razmisliti, kako ta sklep uresničiti, ne pa kako ravnati v nasprotju z
                  njim. Tako je dejal gospod Miha Brejc, evropski poslanec in predsednik sveta
                  Kobilarne Lipica. Grozil je. In nič podobnega, kot je pred 60 leti dejal nekdo
                  drug v Gabrovici na Krasu, in glasilo se je tako, citiram: "Bilo bi dobro, če bi
                  počasi v Sloveniji začeli razumevati, če Vlada nekaj sklene, so javni uslužbenci
                  dolžni razmisliti, kako ta sklep uresničiti, ne pa kako ravnati v nasprotju z
                  njim." Gospod Simoniti, tako rekoč Brejčeve besede oziroma besede, ki smo jih
                  slišali 60 let prej, je takrat izgovoril Ivan Maček Matija, ko je nagovoril
                  tedanjega ravnatelja Zavoda za varstvo in znanstveno proučevanje kulturnih
                  spomenikov. Zakaj vse to? Naj še enkrat poudarim nit, misel in sporočilo naše
                  interpelacije - zaradi enega cilja: porušimo, uničimo, poteptamo, gremo z zakoni,
                  z ljudmi, s stroko do tistega cilja, ki je pa tako preprost in za katerega smo
                  mislili, da vendarle ne bo uresničljiv. Zakaj so ta silna prizadevanja za to, da
                  se na zavarovanem območju vendarle zgradi ta golf - da ne bo več treba hoditi na
                  Mauritius ali pa da bo golf igrišče v bližini hiše, kjer stanuje gospod Brejc kot
                  vodja sveta Kobilarne in kot eden izmed vaših pomočnikov tega arhitekturnega
                  projekta. To je problem. In minister za kulturo se mora vprašati, ali so tovrstne
                  materialne dobrine pred kulturnimi dobrinami. In to sprašuje naša interpelacija,
                  ne samo na tem mestu, ampak tudi na drugih. In nad tem se morate zamisliti, nad
                  tem se morajo zamisliti vaši kolegi. Nas pa skrbi, četudi vi menite, da nas skrbi
                  naša politična usoda. Ne, če bi bilo tako, potem tega teksta in te zavzetosti
                  tukaj ne bi bilo, konec koncev tudi ne neke določene bolečine.</p>
               <p>Sicer pa mimogrede, gospod minister, tisti hotel, ki pravite, da je lepenkast, je
                  bil nekoč zaščiten. S tem zakonom ste ga "odščitili", bil pa je v zbirki neke
                  kvote, zaradi katere so ljudje dobili 6 do 7 slovenskih in tudi tujih nagrad.
                  Hvala.</p>
            </sp>
            <sp xml:id="SDZ4-Redna-22-2006-11-29.sp83">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-22-2006-11-29.sp84">

               <speaker>DR. VASKO SIMONITI:</speaker>

               <p>Hvala lepa. Ne bom se spuščal v nagrade in podobne stvari, ker vsako nagrado je
                  lepo dobiti, seveda se pa marsikdaj tudi ve, kako. Ampak, vseeno. Torej, grad
                  oziroma tisti hotel - sam sem tam bil enkrat - je pa res grozen, no. Ampak to je
                  čisto osebna observacija. Verjetno uporabniki nimajo pravice, da govorijo o nekih
                  presežkih, kajne, čeprav morajo uporabljati.</p>
               <p>Tudi ne bom govoril o javnih uslužbencih v tem smislu, komu so podrejeni in komu
                  ne ter kaj morajo delati. To je Zakon o državnih uslužbencih, ki ga je, kot veste,
                  se mi zdi, prejšnja Vlada sprejela, in tam jasno piše, kakšna je vloga uslužbenca
                  in kakšna je njegova lojalnost. Saj to ni nič nenavadnega. Primerjave z gospodom
                  ali pa tovarišem Mačkom, se mi zdi, da so malo neumestne. Je pa tudi v teoriji,
                  verjetno poznate tako imenovani "železni trikotnik", zelo znan, kako je izvršna
                  oblast, interesne skupine in drugi, recimo parlament, v kakšnih razmerjih so in
                  kako to teče.</p>
               <p>To je večen problem birokracije pač, ki obstaja in je znan po vseh razvitih
                  državah. Ampak nič slabega, samo toliko, da ne bi po nepotrebnem izgubljali besed,
                  kaj javni uslužbenci morajo delati in kaj ne in kaj seveda je tudi politika in
                  odgovornost od politike.</p>
               <p>Glede tega, da Ustavno sodišče trdi, da smo izigrali to, tega Ustavno sodišče ne
                  trdi, mi čakamo na odločitev Ustavnega sodišča in odločitev Ustavnega sodišča bomo
                  vsekakor spoštovali. Glede stroke, gospod uradnik Tavčar je bil tam zadolžen, se
                  mi zdi, za kulturno krajino in kulturno dediščino, ampak zanimivo, da je prav v
                  tem času bilo, da so bile zaraščene pašniške površine, več sto ton ovsa je bilo
                  pozabljenih v različnih zadevah, drevesni fond je bil popolnoma zanemarjen,
                  nepremišljena, nedokončana obnova najbolj reprezentančnega spomeniškega objekta,
                  čistilna naprava je bila zanemarjena. Če bi videli tam zraven hotela Klub, bi šli
                  pogledati spodaj, zaprt je hvala bogu tudi zaradi tega, ker tista okolica tam
                  spodaj, to je grozno, to so smetišča, vsaj bilo je pred 6, 7 meseci, ko sem bil
                  tam, preden se je gospod direktor zavzel, torej grozljivka, kako je bilo vse
                  umazano in ponečedeno in nametano. Nekdanji reprezentančni objekt se je uporabljal
                  kot menza, za vse to bi bil verjetno odgovoren pristojen uradnik ali pa vsaj vedel
                  je za to, silosi so bili zanemarjeni, na pol propadli. Torej, to se je vse v tem
                  času sedaj obnovilo, popravilo, očistilo in ima vsaj en izgled in kaže neko voljo,
                  neko pripadnost, da se iz tega resnično nekaj naredi. Verjetno je bil zato nekdo
                  odgovoren. Torej, predstavljam si, da tudi ta uradnik. Glede stroke je pa tako, ne
                  verjamem, da je bila celotna strokovna javnost proti, sam poznam kar nekaj
                  strokovnjakov, ki seveda niso tega mnenja. Če skromno omenim v svojem ministrstvu,
                  poleg mene sedi gospa dr. Jelka Pirkovič, ki je umetnostna zgodovinarka, bila je
                  direktorica Zavoda za varstvo kulturne dediščine, napisala je verjetno celo vrsto
                  knjig in publikacij in velja za eno dobrih poznavalk področja kulturne dediščine
                  in je sposobna presoditi tudi kakšne druge stvari v zvezi s kulturno dediščino,
                  tudi v tem primeru Lipice. Gospod Damjan Prelovšek je verjetno eden največjih
                  poznavalec na polju umetnostne zgodovine za določeno področje in s tako širino ali
                  pa s tako špico, veste, za tako špico stoji tudi ogromno zaledje in tudi zna
                  marsikaj povedati. Tudi gospod Peskar, ki sedaj vodi Zavod za varstvo kulturne
                  dediščine, tudi on je strokovnjaki. Vsi so doktorji znanosti, torej priznani in
                  ugledni ljudje, tudi v mednarodnih krogih in se mi zdi preuranjeno, da neki
                  skupinski podpisi, ki jih ne poznamo, pa neka društva, za katera ne vemo, koliko
                  članov imajo, in so člani društva, ki so zanemarjali Lipico, danes trdijo, da so
                  to vrhunska stroka. Niso, niso. Hvala lepa.</p>
            </sp>
            <sp xml:id="SDZ4-Redna-22-2006-11-29.sp85">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vračamo se nazaj na spisek prijavljenih razpravljavcev in dajem besedo
                  mag. Sajovicu.</p>
            </sp>
            <sp xml:id="SDZ4-Redna-22-2006-11-29.sp86">

               <speaker>MAG. BORUT SAJOVIC:</speaker>

               <p>Hvala lepa, spoštovani gospod predsedujoči. Spoštovani gospod minister s
                  sodelavko! Moje vprašanje vam v tej zgodi interpelacije se pa nanaša predvsem na
                  lokalne medije. Tudi lokalni mediji so pod domeno vašega delovnega področja in, ko
                  smo govorili o novem zakonu in o tem, je bilo veliko besed in veliko govora tudi o
                  tako imenovani pluralnosti medijev. Lokalne volitve so mimo, danes sem v enem od
                  glasil prebral izjavo, da je bila interpelacija predvsem predvolilna zgodba. Sedaj
                  pa me zanima, kako vi ocenjujete, ali so lokalni mediji odigrali to vlogo, da je
                  bila ta pluralnost zagotovljena, da so imeli vsi kandidati in kandidatke enako
                  možnost, predvsem predstavitve programov, potem pa samega sebe. Imate kakšne
                  informacije, kako je bilo na teh lokalnih medijih, tako pisnih kot tudi radijskih
                  ali televizijskih, zagotovljeno za to, da je bila ta enakopravnost med kandidati
                  med političnimi opcijami res taka, da smo s to zadevo ustregli tem demokratičnim
                  vrednotam. Da boste imel lažje delo, vam pomagam z nekaj primeri, ki jih sam
                  bližje poznam, lokalno glasilo iz sredine, iz katere prihajam, je tudi vpisano v
                  evidenco javnih glasil, ki jo vodi Ministrstvo za kulturo Republike Slovenije pod
                  določeno zaporedno številko. Ne vem, ali mi boste pritrdili, če je eden od
                  kriterijev pluralnosti tudi ta, da se recimo aktualni župan v nekem občinskem
                  glasilu pojavi kar na 42 slikah. V sredini, iz katere prihajam, smo v zadnjem
                  tednu pred volitvami zabeležili ta medijski rekord. Prej se je število slik
                  aktualnih predstavnikov oblasti gibalo tam nekje med 25 in 35, v zadnjem tednu
                  pred volitvami 42 barvnih fotografij, nasprotna opcija za drugi krog seveda na
                  dveh črno-belih fotografijah. Zanima me, ali to ocenjujete kot ustrezno. Potem
                  vprašanje naprej, se vam zdi normalno, da v nekem lokalnem glasilu liste in
                  stranke ne morejo predstaviti svojih programov, da tudi potem, ko je prvi krog
                  volitev mimo, da se v tem glasilu pojavijo zahvale samo ene politične opcije. Za
                  določeno politično opcijo ni bilo prostora. Če gremo k medijskih higieni, se vam
                  zdi recimo normalno, da župan neke lokalne skupnosti opravlja tudi vlogo in pa
                  nalogo pomočnika odgovornega urednika v lokalnem glasilu. Ali velja za lokalne
                  medije kakšna druga zakonodaja? Ali tudi v lokalnih medijih velja pravica do
                  popravka vsem, ki so prizadeti?</p>
               <p>In recimo, če gremo še na nek drug medij, recimo radijski medij, ali ste kdaj
                  začutili potrebo, da bi bile storitve, ki jih v času volilne kampanje opravljajo
                  ti lokalni mediji za vso Slovenijo na približno enaki cenovni ravni. Srečal sem se
                  s primerom, da sem se kot županski kandidat lahko predstavil na brezplačnih
                  soočanjih na številnih radijskih hišah in tudi v številnih pisnih medijih, in to
                  brezplačno. Recimo v nekaterih občinah je bil kot kriterij za predstavitev
                  programov list ali pa strank postavljena zelo visoka cena, recimo za 15-minutno
                  predstavitev kar 68.000 plus 20% DDV seveda, ob tem, da je v teh 15 minutah tudi
                  prostor za dve obvezni glasbeni želji. Zdi se mi, da številne liste, ki niso
                  stranke in nimajo denarja pomenijo obogatitev te Slovenije, obogatitev volilnega
                  in predvolilnega časa, da bi bilo potrebno dati vsem možnost predstavitve pod
                  enakimi pogoji, kajti ta sredstva, ki sem vam jih omenil in so le droben delček v
                  tej kampanji, so enostavna sredstva, ki jih številne stranke, še manj pa liste,
                  nikakor ne zmorejo. In zato se mi zdi zelo pozitivno in v redu, če se boste v
                  bodoče kot minister zavzel za to, da se te zadeve na lokalnih nivojih malo bolj
                  uravnotežijo in malo bolj uredijo. In seveda pravica do popravka, lahko bi vam
                  našteval primer medija, ki je bral sporočilo iz Slovenskih novic v poročilih,
                  potem pa v propagandnih oglasih kar na vsakih 20 minut, ko se je potem od
                  prizadetih zahtevala pravica do popravka, je bil po petih dneh predvajanja tega
                  propagandnega oglasa res objavljen popravek. Toda glejte, objavljen je bil na dan
                  spomina na mrtve ob 14.30, ko je večina ljudi na pokopališčih, in to enkrat
                  samkrat. Prosim, da v bodoče v dobro, da se takim nedemokratičnostim,
                  nepravilnostim izogibamo, da razmislite kako bi se dal ta popravek urediti v
                  bodoče bolje. Kajti, če je bil nekdo z neko lažjo napaden 10-krat, potem bi bilo
                  prav, da tudi medij, ki to objavlja, in če se pokaže, da je to seveda zlagano,
                  neresnično, tudi popravek objavi v enaki meri in v enakem številu. Ali se mogoče
                  pričakuje od tistega, ki je blaten, da posluša 24 ur na dan radijski program in na
                  vsakih 20 minut, ko je bil blaten, reagira in zahteva ta popravek, kar je težko.
                  Kajti določeni mediji obravnavajo program naprej, širijo svoje sporočilo. Ko nekdo
                  zahteva popravek v večernih urah ali pa v nočnih, pa seveda tam ni nikogar, na
                  katerega bi se lahko prizadeti obrnil in zahteval popravek. Toliko o teh zgodbah.
                  O lokalnem mediju bi se še dalo govoriti, vendar sem mi zdi, da je škoda tratiti
                  ves čas, naš čas, predvsem pa čas državljank in državljanov Republike Slovenije
                  pred televizijskimi zasloni.</p>
               <p>In še recimo glede na to, da sem pa po poklicu in izobrazbi še vedno veterinar,
                  zanima me: "Kako ste danes v klipingu sprejeli sporočilo primorske javnosti, da je
                  skoraj 70% ljudi za to, da se golf širi izven območja Lipice?" Jaz ne nasprotujem
                  dodatnim dejavnostim, kajti turizem brez določene nadgradnje nikakor ne more
                  preživeti, vendar pa jaz mislim, da bi vi vašo dejavnost morali usmeriti na
                  območje, ki ni zaščiteno kot kulturni spomenik. Tam ni zaraščanja nič manj, tam ni
                  smeti nič manj. Kulturno krajino Lipice pa bi bilo treba seveda ohraniti, je
                  edinstven spomenik, poznan pri nas, v Evropi in v svetu predvsem zaradi lipicanca,
                  zaradi tega plemenitega cesarskega konja, ne pa zaradi golfa.</p>
               <p>Še eno zanimivo iz tega agroobmočja. Na e-pošti imam tudi članek, da so slovenski
                  govedorejci za demokratične spremembe na RTV Slovenija in tam je na koncu
                  zapisano: "Slovenska javnost o pojasnilih doslej ni imela možnosti spoznati prave
                  slike slovenskega kmetijstva." Ljudem so osrednji mediji predstavili slovenskega
                  kmeta kot privilegiranega Slovenca. Sam mislim, da temu še daleč ni tako. Mislim
                  pa, da kljub temu, da imamo nov Zakon o RTV Sloveniji, problemi slovenskega
                  kmetijstva in slovenskega podeželja niso predstavljeni nič bolje. Kaj mislite o
                  teh mojih trditvah, bi se jih dalo v dobro prav teh skupin še izboljšati in
                  nadgraditi? Hvala lepa.</p>
            </sp>
            <sp xml:id="SDZ4-Redna-22-2006-11-29.sp87">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Nadaljujemo z razpravo. Besedo dajem gospe Jerajevi.</p>
            </sp>
            <sp xml:id="SDZ4-Redna-22-2006-11-29.sp88">

               <speaker>ALENKA JERAJ:</speaker>

               <p>Hvala za besedo. Lep pozdrav vsem. Po mnogih izrečenih besedah predhodnikov ne
                  vem, ali je vložena interpelacija proti generalnemu direktorju RTV-ja ali proti
                  komu drugemu.</p>
               <p>Očitki, ki jih že nekaj ur poslušamo, se ukvarjajo predvsem z razmerami v javnem
                  zavodu RTV Slovenija in ne vem, če smo na pravi seji in v pravi stavbi. Na več kot
                  polovico vprašanj, ki so bila zastavljena, in izpostavljenih dilem minister ne
                  more odgovoriti, ampak lahko odgovori le prvi človek televizije. Dobršni del
                  očitkov, ki so zapisani v interpelaciji, je vezan na delovanje RTV-ja, zato samo
                  nekaj stvari.</p>
               <p>Republika Slovenije je ustanoviteljica javnega zavoda o RTV Slovenija in po zakonu
                  je naloga ministrstva, da uredi vse tiste formalne osnove, da lahko zavod deluje.
                  Medtem je tudi predlog zakona o RTV, kar je minister naredil, izpolnil in zato
                  dobil tudi potrditev večine prebivalstva na referendumu. Temu verjetno ni kaj
                  oporekati. Vsak dan nam očitate slabo matematično znanje in nam govorite, koliko
                  je dva in dva in koliko je 50%, koliko pa nekaj več; menda vemo, kakšen je bil
                  rezultat referenduma. S tem je bila podana osnova za ureditev razmer v javnem
                  zavodu in kot rečeno, so to potrdili tudi poslušalci in gledalci na
                  referendumu.</p>
               <p>Dolžnost ustanovitelja, kar je v tem primeru Republika Slovenija, je zagotoviti
                  institucionalno avtonomijo in uredniško neodvisnost RTV Slovenija. Delno
                  zagotavlja tudi sredstva, v večini pa se zavod financira iz prispevkov, ki jih
                  prispevajo poslušalci in gledalci. Vse ostalo, poslovanje in upravljanje zavoda
                  ter oblikovanje programa, pa je stvar zavoda in njegovih organov, ki so pri tem
                  samostojni in neodvisni. Statut RTV v 42. členu pravi: "Generalni direktor
                  organizira in vodi RTV Slovenija in je odgovoren za poslovno in programsko vodenje
                  zavoda" in tako naprej. Naloge programskega sveta so naštete v 12. členu statuta
                  javnega zavoda. Med njimi tudi, da obravnava uresničevanje sprejete programske
                  zasnove in sprejema ustrezne ukrepe, če se programska zasnova ne uresničuje.</p>
               <p>V interpelaciji očitate, da je predsednik programskega sveta, dr. Stane Granda, na
                  seji sveta že zašel v analizo konkretnih primerov. Vsak gledalec ima pravico in
                  lahko pove, s čim se ne strinja, kaj ga v programu moti, in ne vem, v čem je
                  problem, da to lahko pove tudi predsednik programskega sveta oziroma je najbrž
                  prvi poklicani, ki lahko daje pripombe, sicer se ne bi imenoval programski svet,
                  in naziv tega organa ni nastal z novim Zakonom o RTV, ampak je bil tudi že v
                  prejšnjem zakonu.</p>
               <p>Potem je gospa Širca v uvodni obrazložitvi interpelacije v zvezi z RTV Slovenija
                  izjavila, da prihajajo novi kadri, tudi iz Demokracije, iz revije Ampak in Radia
                  Ognjišče. Jaz ne vidim tu nobenega problema oziroma v čem je problem - ali
                  novinarji in intelektualci iz revij Ampak in Demokracije ter Radia Ognjišče niso
                  usposobljeni, da so uredniki, da kaj povedo in napišejo. Kot smo včeraj bili
                  priče, da samo učitelji znajo ceniti dobrega bodočega ravnatelja, očitno samo ti v
                  novinarstvu, za katere vi pravite, da to znajo, to v resnici znajo, vsi ostali pa
                  ne. Niso pač vsi novinarji izšli iz iste in edine fakultete, ki v Sloveniji
                  zaenkrat izobražuje novinarje, ali pa so, ampak po vašem mnenju ne delajo v pravem
                  mediju, na pravem časopisu, na pravem radiu. Morda bi tu lahko kaj rekli o
                  poslušanosti, na primer Radia Ognjišče, ki je po nacionalni raziskavi, ki jo je
                  opravila družba Cati, na 4. mestu po poslušanosti in so za njim mnoge druge
                  radijske postaje. Torej, najbrž le ni vse narobe z novinarji na Radiu Ognjišče, če
                  jih ljudje poslušajo, ali pa je morda s poslušalci kaj narobe, po vašem mnenju. In
                  očitno so razumniki v Sloveniji samo tisti, ki so člani Liberalne akademije in
                  Mirovnega inštituta, Foruma 21, razni aktivisti, člani vseh ostalih intelektualnih
                  in drugih združenj pa ne. Celo tisti ne, ki so odigrali ključno vlogo v fazah
                  demokratizacije nekdanje države in dali pomemben prispevek k osamosvojitvi
                  Slovenije.</p>
               <p>V interpelacijo ste namreč zapisali tudi: "Pojavlja pa se vprašanje o ustreznosti
                  polnjenja programa s ponovitvami oddaj iz začetka 90. let, ki po vašem mnenju
                  presegajo obeležitev osamosvojitve." In to govorite v letu, ko praznujemo 15 let
                  samostojne države in ko zaradi vaše šolske politike naši otroci in mladi ne vedo
                  prav veliko o dogodkih pred 15 leti, o dogodkih, ki se narodu zgodijo mogoče
                  enkrat v celotni zgodovini, nekaterim se pa sploh nikoli ne zgodijo. Zame so bile
                  kar dobrodošle ponovitve informativnih oddaj, v katerih smo lahko spremljali
                  reakcije aktivnosti in besede še danes aktivnih politikov, ki so zagovarjali teze,
                  da bomo v samostojni državi težko preživeli. Osvežili smo spomin na dogodke, ki se
                  jih je potrebno spominjati. In danes nekateri od teh politikov kar dobro živijo in
                  morda celo bolje od tistih, ki so takrat zagovarjali osamosvojitev in bili za to
                  pripravljeni dati tudi življenje. Tudi dogodki po osamosvojitvi, mednarodno
                  priznanje, postavljanje nekih demokratičnih standardov so zagotovo zanimivi in ne
                  morejo biti tako sporni, da smo jih lahko letos ponovno gledali.</p>
               <p>Če se vrnem na izhodišče. Vsi, ki prihajajo iz vaših vrst, so intelektualci,
                  razumniki in strokovnjaki, vsi ostali pa so politiki, politično motivirani in v
                  službi trenutne oblasti. Tega ne morem sprejeti, ker ne verjamem, da je res.</p>
               <p>Omenjen je bil film Fahrenheit, ki je bil predvajan, čeprav očitate, da ni bil
                  oziroma da ni bil v določenem terminu. Tudi nek drug dokumentaren film nekoč ni
                  bil oziroma skorajda ne bi bil predvajan, ki je prikazal drugo resnico od tiste,
                  ki ste nam jo vsiljevali desetletja, o dogodkih, ki so pomembno prizadeli
                  slovenski narod in razdelili Slovence. Pa takrat niste vložili interpelacije proti
                  ministrici za kulturo, mislim, da je bila takrat ministrica, ker najbrž ni za to
                  odgovoren minister, ampak vodstvo javne televizije.</p>
               <p>In še en očitek, ki ga navajate v interpelaciji. Kar naprej poudarjamo pomen
                  Lipice in lipicanca in od najmlajših do najstarejših se radi hvalimo, da je
                  Slovenija domovina tega prekrasnega konja lipicanca, ampak ob tem bode dejstvo, da
                  je Lipica nazadovala v zadnjih desetletjih. Sprejeli ste zakon o Kobilarni Lipica,
                  ki je bil delno izvajan, v večini pa ne, prinesel pa ni bistveno izboljšanega
                  stanja.</p>
               <p>Ves čas je veliko govora o tem, da je potrebno kaj narediti, in to hitro, po drugi
                  strani pa mnogi strokovnjaki že leta in desetletja iščejo rešitve in očitno nič
                  pametnega niso našli. Videti je, kot da ne vemo, kaj bi z Lipico sploh počeli, kaj
                  hočemo z lipicancem. Nekoliko bolj resen pristop je pokazala sedanja Vlada in
                  Ministrstvo za kulturo, in to je očitno za nekatere problem, ker se stvari
                  izboljšujejo in se spreminjajo na bolje. In to mu predlagatelji očitajo kar na
                  devetih straneh, če vključimo tudi podatke o kadrovanju.</p>
               <p>Če je bil kader tako zelo dober, zakaj ni bilo rezultatov, zakaj se je potem
                  Lipica ves čas ukvarjala z dolgovi, redki obiskovalci pa so bili razočarani nad
                  ponudbo ali še bolje - nad neponudbo. Naj bi ti isti ljudje, ki so že leta in leta
                  v Lipici, pa ni bilo rezultatov, ostali tam še naprej. Kje bi potem iskali
                  odgovornost? Ponovno bi bil kriv minister, kriv je, če želi nekaj narediti in
                  nekaj naredi, še bolj bi bil pa kriv, če ne bi naredil nič in bi se ohranjale
                  razmere, ki so očitno nekomu in nekaterim ustrezale. Tako bi se v Lipici še vedno
                  ukvarjali z dolgovi, neurejenimi razmerami, namesto da bi bila Lipica lepa,
                  urejena, uspešna in zanimiva. Lipica, na katero bi bili Slovenci ponosni!
                  Interpelacija ob vseh očitkih, ki letijo vsevprek, poleg ministra še na
                  generalnega direktorja RTV, direktorja RTV, nekatere novinarje, predsednike,
                  sedanje in nekdanje funkcionarje, sploh ni osredotočena na tisto, kar želi doseči
                  in za kar ste verjetno vložili, ampak zato, da ponovno blatite vse in vsakogar, ki
                  v Sloveniji misli s svojo glavo in ne izhaja iz kroga vaših intelektualcev. Zato
                  interpelacije seveda ne bom podprla.</p>
            </sp>
            <sp xml:id="SDZ4-Redna-22-2006-11-29.sp89">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Kumer.</p>
            </sp>
            <sp xml:id="SDZ4-Redna-22-2006-11-29.sp90">

               <speaker>DUŠAN KUMER:</speaker>

               <p>Hvala za besedo. Spoštovani podpredsednik, spoštovana predstavnica vlade, kolegice
                  in kolegi! Tudi jaz sem bil na začetku te seje malo zmeden, ko sem poslušal
                  stališče poslanske skupine SDS, tako kot kolegica Jerajeva, ker preprosto nisem
                  vedel, ali je gospod Grims prav razumel interpelacijo, ker ni namenjena bila proti
                  njemu, ampak proti ministru Simonitiju. Potem sem se malo korigiral, pa sem rekel,
                  mogoče pa minister Simoniti ima dva priimka, Simoniti Grims, ampak potem se je
                  nekako stvar utekla in vedeli smo, pri čem smo. In zato se bom v svoji razpravi
                  osredotočil na eno zadevo, in to na Lipico, malo iz drugega zornega kota. Ampak na
                  začetku bi vseeno ponovil. Tisti, ki ste kritični danes do opozicije, dobro je, da
                  včasih preberete kakšen stavek ali pa kakšen magnetogram in poslušate vašega
                  sedanjega predsednika stranke SDS in predsednika Vlade, ki je v zadnji
                  interpelaciji, ki je bila proti Vladi v prejšnjem mandatu, na začetku zabičal vsem
                  v tej dvorani, da vsaka Vlada, vsak minister nima navade, da se hvali, in tudi
                  noro bi bilo, če bi se hvalil. Za to je opozicija, da to Vlado kritizira in
                  opozarja na napake, in zato je treba iz tega zornega kota vzeti takraten nastop
                  celotne opozicije. In tudi danes vam predlagam, da iz tega zornega kota, s tega
                  aspekta gledate tudi naše razprave. In ko je minister imel danes ustni uvod, če
                  ste ga dobro poslušali v odgovoru na interpelacijo, smo lahko kaj hitro ugotovili,
                  da je sam potrdil danes namige, da je Vlada zadnje dve leti predvsem temeljito
                  čistila hleve, in to ne samo v Lipici, ne samo v medijskih hišah, ampak vse povsod
                  tam, do kamor sežejo lovke Vlade oziroma države. In to se je skozi kasnejšo
                  diskusijo tudi lepo videlo. Začel bom pa pri svoji razpravi tam in na isti način,
                  kot je to storil sam interpeliranec, ki je v uvodu svojega zagovora začel. In jaz
                  začnem z istimi besedami, na tem mestu moram najprej izraziti svoje začudenje nad
                  neznanjem in nepoznavanjem aktov interpelacije tako ministra kot celotne njegove
                  ekipe in nepoznavanjem poteka nekaterih dosedanjih interpelacij. Če bi namreč vsaj
                  malo pobrskali po papirjih in nekaterih stenogramih, preden so zapisali vrednostno
                  sodbo in predlagatelje sedanje interpelacije obdolžili neznanja, bi kaj hitro
                  ugotovili, da so na 2. strani obrazložitve napisali veliko neumnost. Namreč,
                  minister je zapisal, da kljub temu, da so predlagatelji kršili Poslovnik, ko so v
                  predlog interpelacije zapisali tudi sklep o njegovi razrešitvi, temu ne bo
                  nasprotoval. Če bi minister s svojo ekipo imel vedenje o tem ali bi o tem
                  povprašal na primer predsednika Vlade, gospoda Janšo, bi hitro ugotovil, da je
                  identični sklep zapisal gospod Janša kot prvopodpisani davnega leta 1999 pod
                  interpelacijo, ki je bila proti tedanjemu finančnemu ministru, gospodu Gaspariju,
                  in da preberem, "takratni predlagatelji interpelacije so predlagali sklep: zaradi
                  nezakonitega, nenamenskega in negospodarnega financiranja javne porabe, zaradi
                  nezakonitosti in nepravilnosti pri postopku privatizacije državnih bank in
                  lastninjenja zavarovalnic, zaradi nezakonitega in negospodarnega upravljanja z
                  državnim premoženjem, zaradi vodenja škodljive politike javnih financ in zaradi
                  drugih ugotovljenih nepravilnosti se ministra Mitjo Gasparija razreši funkcije
                  ministra za finance". To se pravi, ne gre za nobeno pogruntavščino, nobeno
                  noviteto, nobeno kršenje Poslovnika predlagateljev pri tej interpelaciji. Že sam
                  začetek odgovora ministra na interpelacijo postavlja pod vprašaj verodostojnost
                  naslednjih odgovorov. Prav tako je že sam začetek poln cinizma, rekoč, da gre v
                  vsebini interpelacije le za skupek časopisnih člankov, da gre le za skupek
                  političnih očitkov, kar vse govori o tem, da interpeliranca ni zanimala vsebina
                  interpelacije, čeprav je to svoje nezanimanje in ne nazadnje tudi nerazumevanje
                  potem utemeljil na celih 50-ih straneh. Da preidem na tisto, kar sem rekel, na
                  Kobilarno Lipica, še malo iz drugega zornega kota, ne tako, kot so nekateri drugi
                  danes diskutirali. Pri tem bi za začetek, minister, vam povedal, da sem danes
                  dobil po elektronski pošti iz tega društva, ki ga vi ne marate, gre za to
                  Mednarodno združenje za Lipico, ne rečem, da so vsi strokovnjaki, ampak del
                  strokovnjakov pa sigurno tukaj notri je, ki decidirano zavračajo vse vaše
                  pavšalne, posplošene in zavajajoče, neresnične trditve na zadnji tiskovni
                  konferenci, ki ste jih danes tudi za tem mikrofonom ponovili v zvezi s samo
                  Lipico.</p>
               <p>Na koncu vam bom postavil iz tega, ker oni ne bodo imeli možnost, tudi 10 vprašanj
                  na samo Lipico, ampak za mene je seveda eden od nespornih, slabih in
                  politično-interesno motiviranih podvigov ministra in seveda kulturnega ministrstva
                  nedvoumno novela zakona o Lipici, ki smo ga sprejemali julija. Tu gre za
                  ilustrativen primer klientalizma, ki ima v tej Vladi prioritetno mesto in je
                  ilustrativen primer funkcioniranja sedanje Vlade na vseh ravneh, ne samo v tem
                  primeru. Ko so odločitve skreirane in sprejete nekje drugje, mi v Državnem zboru,
                  ne bom rekel opozicija, ampak večina koalicijskih strank pa je tista večina, ki da
                  tem kreiranim idejam legitimnost in legalnost s svojim neizpodbitnim, lepo
                  vzgojenim šolskim razredom, ko se seveda glasuje.</p>
               <p>Pri sprejemanju tega Zakona o Lipici je bilo storjenih nekaj napak, zato tudi
                  ustavna pritožba in reakcija Ustavnega sodišča, ki je pa začasno zadržalo
                  izvrševanje tega zakona. Tako kot smo opozarjali, veliko nas je bilo v sami
                  razpravi ob sprejetju tega zakona, je bila ena od neodpustljivih napak ta, da
                  ministrstvo sploh ni dopustilo javni razgrnitvi mnenj in da strokovna javnost ni
                  mogla povedati svojega mnenja v času kreiranja, nastajanja tega zakona. To samo
                  potrjuje očitno dejstvo, da je šlo res za uveljavljanje ozkih interesov in metodo
                  in način delovanja, ko je zaradi profita in dobrega počutja nekaj posameznikov
                  možno početi prav vse; in ker je bil ta interes danes že večkrat tudi povedan v
                  svojstvu golfa, je potrebno še enkrat povedati. Golf ni, golf ne bo in golf tudi
                  nikoli ne bo rešil Lipice. Minister v svojem odgovoru na interpelacijo se še vedno
                  spreneveda in zavaja javnost. V zvezi s tem štiri dokazi.</p>
               <p>Prvi dokaz, ko gre za zavajanje javnosti. Minister še vedno zavaja, ko v odgovoru
                  zapiše, da je bilo zakon potrebno sprejeti zaradi nove evropske perspektive in
                  vlaganja evropskega denarja v Lipico. Kobilarna Lipica, Vlada ali pa ministrstvo
                  bi lahko še vedno na osnovi sedanjega veljavnega zakona kandidiralo za ta
                  sredstva, kar dokazuje, da je minister Zver oziroma Ministrstvo za šolstvo in
                  šport konkurira na razpisu za pridobitev evropskih sredstev za ureditev golfa, za
                  ureditev pašnikov, saditev dreves itd. Res pa je, da po dosedanjem veljavnem
                  zakonu ni bilo mogoče trošiti proračunskih sredstev za golf, sedaj po tej noveli
                  pa je seveda to mogoče, ali povedano drugače, golf bo neke vrste
                  državno-protokolarni golf. Nekoč, v bližnji preteklosti smo poznali državna
                  lovišča, danes protokolarne objekte, danes pač bomo spoznali prvo golf igrišče, ki
                  bo temu namenjeno. Torej, minister in ministrstvo je nedvoumno zlorabilo Poslovnik
                  Državnega zbora, ko je Vlada predlagala, da se ta zakon zaradi tega argumenta mora
                  sprejeti po nujnem postopku, ker drugače ne bo možno črpati evropskih
                  sredstev.</p>
               <p>Drugi dokaz. Minister v odgovoru zatrjuje, da je bilo treba zakon spremeniti tudi
                  zato, ker je obstoječi zakon dopuščal, da se ustanovi gospodarska družba v okviru
                  zavoda, ki bi kasneje lahko izvedla privatizacijo dela zavoda. To preprosto ni
                  res. Zakon ni bilo treba spreminjati, da bi se konstituirala gospodarska družba.
                  Že obstoječi sklep Vlade je omogočal, da bi se znotraj zavoda lahko ustanovil
                  subjekt, ki bi opravljal turistično in gostinsko dejavnost. Res pa je, da je
                  prejšnji zakon državi nalagal, da je skrbela samo za konje in kulturno dediščino
                  in da se je za ta namen lahko trošil tudi denar, ki ga je država vlagala iz
                  proračunskih sredstev. Sedanja novela, če bo veljala, pa bo omogočala, da država s
                  proračunskimi sredstvi skrbi tudi za dopolnilne dejavnosti. In ena od teh
                  dopolnilnih dejavnosti je nedvomno golf. To je to in to je prava zgodba.</p>
               <p>Tretji dokaz. Strokovnjaki za kulturno dediščino, ki so na ministrstvu in okoli
                  ministra, so na podlagi političnih pritiskov - to je moje stališče - povsem
                  podlegli ozkim strankarskim interesom, kar dokazuje naslednji primer. V Ljubljani
                  je ta stroka okoli ministrstva onemogočila obnovo Plečnikovega stadiona za
                  Bežigradom, na drugi strani je v Lipici na veliko odprla vrata komercializaciji
                  znotraj zaščitenega kulturnega območja. Povsem nenavadna in nesprejemljiva poteza
                  kulturne administracije - če nisi z nami, si proti nam in moraš oditi. In danes je
                  že bilo rečeno, kdo je zaradi drugačnega strokovnega mnenja moral oditi.</p>
               <p>Četrti dokaz in ta je, bi lahko rekli, najpomembnejši. S tem zakonom je minister
                  izvedel neke vrste zaseg teritorija na območju občine Sežana, saj si je država
                  dovolila, da je brez sodelovanja in soodločanja občine vzela del teritorija v
                  svoje upravljanje. In tu ne gre le za lastnino občine, temveč tudi in predvsem za
                  lastnino državljanov. Skrajno nenavadno za današnji čas je, da je Državni zbor,
                  večina v tem Državnem zboru določila nek varstveni režim, vplivno območje, ki v
                  celoti ni bilo definirano. Hkrati pa ne lokalna skupnost in ne lastniki parcel še
                  danes ne vedo, kaj ta varstveni režim pomeni in kakšne bodo imeli omejitve na
                  svoji lastnini. S tem zakonom smo ljudi na nek način razlastili in o tem ti
                  ljudje, ki so razlaščeni, ničesar ne vedo. To so zgodbe iz nekih drugih časov. To
                  je praksa, ki je daleč od evropske prakse, na katero se sam minister tako rad
                  velikokrat izgovarja. V državah Evropske unije se varstvo narave kot kulturne
                  dediščine vedno in povsod ne določa brez sodelovanja lokalne skupnosti. Ne
                  nazadnje, pri konkuriranju za sredstva Evropske unije bo imela pomembno vlogo tudi
                  lokalna skupnost.</p>
               <p>Še na koncu, ko sem prej rekel, da bom zastavil teh 10 vprašanj, ker je tako
                  konkretno bilo, kaj vse je počiščenega, očiščenega, spremenjenega v Lipici, jaz pa
                  bom v imenu Mednarodnega združenja za Lipico postavil 10 vprašanj ministru.</p>
               <p>In sicer prvo vprašanje - v svetu Kobilarne ni zastopnika s področja konjeništva.
                  Ali to pomeni, da ga minister za kulturo, dr. Vasko Simoniti, ob samozadostnosti
                  dr. Mihe Brejca tudi ne potrebuje. Drugo vprašanje - direktor Matjaž Pust je bil
                  na to mesto nedavno imenovan, po lastnih izjavah nima pojma o Lipici in
                  lipicancih. Je to dejstvo sprejemljivo za ministra za kulturo? Tretje vprašanje -
                  lipicanec, cesarski konj, je oddan v živalski vrt. Je to ob tem, ko ga vsakdo
                  lahko občuduje v svojem izvornem okolju, poslovna poteza ali sramotna blamaža? Je
                  namenjati cesarskega konja Tržačanom za fjakarja po ministrovem mnenju nova
                  poslovna poteza teh menedžerjev? Peto vprašanje - ali minister za kulturo podpira
                  strokovnega vodjo, ki je v izjavi pred nedavnim dejal, da je privatna reja
                  pomembnejša od reje v Lipici? Sam ima doma lastno kobilarno, lipicance, za katere
                  meni, da so veliko boljši od lipiških. Šesto vprašanje - v.d. glavnega trenerja je
                  kazensko ovaden zaradi kršenja konkurenčne klavzule, zaradi tekmovanja v svetovnem
                  pokalu s svojim konjem na lipiške stroške. Ali je, minister, po vašem prav, da
                  Kobilarna Lipica zaposluje mlade jahače brez ustreznih kvalifikacij. In še zadnje
                  vprašanje, ali so vam, gospod minister, znani načrti, da se šolanje konj in
                  jahačev prepusti avstrijskemu trenerju in tako dokaže, da Slovenija za svoje konje
                  ne zna poskrbeti? Hvala lepa.</p>
            </sp>
            <sp xml:id="SDZ4-Redna-22-2006-11-29.sp91">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Petek.</p>
            </sp>
            <sp xml:id="SDZ4-Redna-22-2006-11-29.sp92">

               <speaker>MILAN PETEK:</speaker>

               <p>Hvala, podpredsednik. Sam sem se pravzaprav na nek način že dotaknil interpelacije
                  zoper ministra Simonitija v dveh mojih poslanskih vprašanjih, ki sem ju
                  postavljal, eno v letu 2005, drugo pa septembra 2006. To sta dve vprašanji, ki sta
                  bili vezani na zakon o nekaterih nujnih investicijah v kulturo, torej skrajšano mu
                  pravimo Zakon o kulturnem tolarju, šlo je pa seveda za Lutkovno gledališče v
                  Mariboru, ki je danes že bilo predmet očitkov in odgovora gospoda ministra. Kot
                  večina ali pa mnogo drugih poslancev sem sam dobil od ministra takrat vsaj po moji
                  oceni vzvišen, aroganten odgovor, pravim moja ocena, vendar moram reči, da so se
                  mi v tej oceni pridružili mnogi Mariborčani, okoličani, tudi ustvarjalci, ki so
                  ugotavljali in bili prizadeti in užaljeni, kako jih je v teh dveh odgovoril
                  odpravil minister. Odpravil jih je, prvič, z odgovorom, da mariborsko lutkovno
                  gledališče ni v prioriteti zaradi tega, ker je prioriteta ljubljanska investicija
                  zaradi predsedovanja EU-ju. To je bil en odgovor.</p>
               <p>Drugi odgovor, da so zamudili tisti vlak, pri katerem bi se lahko vključili, ker
                  so predolgo iskali lokacijo, predolgo vodili vse postopke, kar je tudi res. Vendar
                  je tudi res, da so vse te ljubljanske investicije, o katerih minister govori in
                  jim daje prioriteto, ravno tako zamujale, ravno tako so imele isto priliko
                  pripraviti dokumentacijo, speljati vse postopke, da bi lahko prišle na vrsto
                  takrat, ko je to po zakonu bilo možno. In po zakonu je to še vedno možno. Zaradi
                  tega, gospod minister, ste s svojimi odgovori takrat prizadeli, užalili tiste, ki
                  so pričakovali resnejši odgovor, ne pa takšnega, ki pravzaprav ni povedal nič.
                  Kasneje ste ga v mojem drugem vprašanju ali pa ste investitorja, to je lutkovno
                  gledališče, ki je zavod, ki ga je resnično ustanovila Mestna občina Maribor,
                  vendar dobro veste, da vi plačujete pa plače zaposlenim v tem zavodu, torej preko
                  ministrstva, torej ste v vlogi tudi tiste institucije, ki mora skrbeti za pogoje
                  dela. Tukaj ste pa rekli, naj torej to gledališče postane nekoč regionalno
                  gledališče, naj kandidira na evropska sredstva, tukaj bomo sicer malo pomagali,
                  vendar nas lutkovno gledališče, tako sem jaz to razumel, več ne zanima in očitno
                  vas res ne zanima, tako kažejo tudi vaše besede, ki ste jih povedali prej kolegom,
                  ki so o tem govorili.</p>
               <p>Vse te vaše odločitve vežete na neka dogajanja, na neke dogodke. Ker bo Ljubljana
                  prestolnica Evrope, je zaradi tega potrebno podpreti Ljubljano v teh investicijah.
                  Jaz to razumem, se strinjam in prav je tako. Vendar po tej logiki boste morebiti
                  čez nekaj mesecev, ko boste odločali o evropski prestolnici kulture, ugotovili,
                  Maribor pa nima lutkovnega gledališča, zaradi tega ne more biti evropska kulturna
                  prestolnica, slovenska seveda, in vas že sedaj pozivam, da ne naredite in storite
                  napake, da ne bi tudi vloge Maribora resno upoštevali in mislim, da ta Maribor s
                  svojim kulturnim potencialom, z vsemi svojimi objekti, z vsem svojim hotenjem
                  mora, prvič, kandidirati enakovredno v tej tekmi, po moji presoji mora celo to
                  tekmo dobiti, ker so to delale mnoge države, da se torej druga mesta v neki državi
                  proglasila ravno zaradi tega, da pridejo do pozicije oziroma do veljave na tem
                  področju, bolj kot je možno tako normalno, da torej dobi mesto ta status. Če
                  govorimo o tej investiciji, tukaj vaš odgovor ni bil verodostojen, ni bil takšen,
                  da bi zadovoljil. Kakšen dialog sta pa imela z gospodom Pivcem, ker je bilo
                  rečeno, žalostno je, in to bosta vidva razčistila verjetno ali pa mediji, upam, da
                  se bodo dokopali do prave resnice, kdo je v tej zgodbi lagal. Vi ste danes
                  povedali, da je lagal gospod Križman.</p>
               <p>Ko govorimo o tej investiciji, nekaterim je znano, nekaterim pa ne, torej država
                  bi morala participirati z 800 milijoni tolarjev sredstev pri tej investiciji.
                  Investicija je vmeščena v en zelo zelo pomemben del Maribora, žlahten, najstarejši
                  del Maribora, Lent, ki dobiva veljavo s tem, ko se postopno urejuje. Zaradi tega
                  je ta investicija tudi nekoliko dražja, vendar je Mestna občina Maribor planirala
                  tudi zaradi tega več sredstev in računala, da bo dobila tudi evropska sredstva.
                  Vendar če država potem ne participira, če država onemogoča posege v tak prostor,
                  ki pa je predmet nekega interesa, jaz upam, da kolegice vaše zraven vas, kulturne
                  dediščine, potem je to že odgovor, ki terja kje drugje prvi pogovor o odgovornosti
                  teh ljudi.</p>
               <p>Še eno vprašanje se mi poraja pri tej investiciji. Če ne morete sfinancirati 800
                  milijonov tolarjev, kako bo ta Vlada, upam, da ne boste predolgo vladali,
                  realiziralo resolucijo o razvoju Slovenije do leta 2023, kjer pa imate predvidene
                  nekatere mega projekte, virov pa pravzaprav zelo malo realnih, če torej to
                  primerjam z 800 milijoni, kako te silne ambicije in te silne projekte realizirati
                  v tako imenovani resoluciji.</p>
               <p>Gospod minister, drug vidik tega vašega odnosa do za kulturo pomembnih dobrin bi
                  rad še omenil. Bil je že omenjen Kmetijski zavod Maribor, ne kot zavod ampak kot
                  stavba. Bilo je rečeno, da je nekoč sodila v domeno upravljanja vašega
                  ministrstva, ker ima pač status kulturne dediščine, ker ima poseben tretma,
                  zaščito z vaše strani. Kot izgleda, ste se nezavedujoč se odrekli tega objekta, ga
                  prepustili v upravljanje in lastništvo Ministrstvu za šolstvo, ki pa mora
                  realizirati obljubo, ki jo je dala Škofiji Maribor, ki jo je dala Škofijski
                  gimnaziji, da bo na tej lokaciji zgradila Škofijsko gimnazijo in istočasno, tako
                  je pač izražalo željo, zadovoljila potrebe prej kmetijske, sedaj biološke srednje
                  šole. Torej ta šola naj bi se selila v to hišo, ki ima ta status, je pa pravzaprav
                  nesposobna sprejeti takšno število učencev oziroma dijakov srednje šole, kot jo ta
                  šola dejansko danes ima. To pomeni, da se mora korenito koreniti poseči v šolo. In
                  ne samo poseči v šolo, mora se dograditi nek tujek, ki v ta prostor dobesedno ne
                  sodi. In če to ni vaša obveza, da zaščitite tak prostor, da zaščitite tako stavbo,
                  potem tako ministrstvo za kulturo izgublja očitno en resor ali pa ta resor nič ne
                  velja, da uspe nekdo drug izpeljati ambicije, ki so drugemu resorju lastne.</p>
               <p>Da ne govorim o tem, da se, ko ste vi to šolo oziroma ta zavod ali ta objekt
                  prepustili, dogajajo razne mahinacije, da se podpisujejo neke najemne pogodbe, s
                  katerimi naj bi lastništvo kasneje prišlo v drugo inštitucijo, ampak to je že tema
                  za koga drugega, za kakšen organ, ki naj se s temi zadevami ukvarja, ne pa mi
                  tukaj v Državnem zboru.</p>
               <p>Nekako je kar nekaj razpravljavcev govorilo o aroganci oziroma ste vi najprej
                  govorili o aroganci in izvišenosti predlagateljev. Tako sem jaz to razumel. Jaz
                  sem prej govoril o vaši aroganci in vzvišenosti, k temu se je veselo pridružil še
                  gospod Grims. In to, gospod minister, vam ne govorim kot opozicijski poslanec. To
                  vam govorim kot človek, nekdo, ki se pač giblje tudi v okolju, v katerem se
                  giblje, in to splošno mnenje o vaši aroganci, ciničnosti, vzvišenosti in nadutosti
                  dejansko tudi velja. In zaradi tega že sam počasi kolebam, ali ne bi bilo pametno
                  uvesti neko enoto, mero za to aroganco, ciničnost, vzvišenost, nadutost. Sam
                  kolebam, ali bi se to imenovalo "en Grims" ali "en Simoniti". Bolj se nagibam k
                  temu, da bi to bil "en Grims", ker me je on v tem trenutku bolj prepričal, zaradi
                  tega vas postavljam v drugo vrsto te enote.</p>
               <p>Govorili ste o mnogo boljšem programu. Če je za vas boljši program to, da se
                  skoraj tedensko vrstijo pogovori s predsednikom Janšo in nekaterimi, ki bi morali
                  tudi kaj povedati, pa ne, če se torej proslave prenašajo kot po tekočem traku,
                  bolj kot v času totalitarnih ureditev, ki jih vi tako radi kritizirate, pa že
                  dobivajo vse neko podobno ikonografijo, torej, to se mi ne zdi, da je ravno tisto,
                  kar privlači gledalce. Ne rečem, da ne, vendar ne vsaka stvar in na vsak način. Če
                  govorite, da so maše tiste, ki so prinesle novo vsebino v informativne oddaje,
                  tudi mislim, da nihče ne more pritrditi. Vendar če že to delate zaradi tega, ker
                  so na teh mašah tudi kolegi iz SDS ali pa NSi, ne vsiljujte teh informativnih
                  oddaj slovenskemu gledalcu, saj ta plačuje naročnino. Če že hočete to vsiljevati,
                  naredite to naročnino brezplačno in si bomo lahko sami izbirali, ali bomo gledali
                  to ali bomo gledali tudi kakšne druge oddaje.</p>
               <p>Govora je bilo o osamosvojitvenih dnevnikih. Ustvarja se pač vtis, in tega žal pri
                  nekaterih ne boste in ne morete ovreči, da gre za to, da se gradijo postopno
                  spomeniki tistim, ki so stali v prvih vrstah, nekaterim zelo zasluženo, večini
                  zelo zasluženo, ni pa v tem trenutku zadeva še tako stara, da bi potrebovala
                  obujanje spominov, mislim, da je za to še dovolj časa.</p>
               <p>Da ste ukinili, ali pa da so vaši, tisti, ki ste jih tam imenovali oziroma
                  posredno imenovali v razne organe, v razne institucije TV dnevnika, ukinili Tarčo
                  oziroma jo prenašajo na drugi program. Ukinili ste oddajo Pod žarometi, kjer so se
                  pravzaprav soočali različno misleči strokovnjaki ali politiki in tako dalje. Vse
                  to so dejstva, ki jih je težko ovreči in mi smo vam jih dolžni tudi povedati, zato
                  da boste morda pa le spremenili mnenje o tem.</p>
               <p>Še nekaj sem se spomnil, ko sem poslušal gospoda Grimsa, kako je delil lekcije
                  nekaterim medijem, ki niso poročali z zasedanja Nata v Rigi. Jaz verjamem, da
                  morebiti kateri tega ni storil, sam nisem bil tisti dan dovolj pozoren na to ali
                  pa nisem spremljal in ne morem ocenjevati. Lahko pa ocenjujem njegov odnos do
                  enega organa, ki ga vodi v tem Državnem zboru, to je delegacija v Skupščini Nata.
                  Gospod Grims ni bil niti na zadnji skupščini v Quebecu, niti ni bil na predzadnji
                  skupščini v Parizu, ne udeležuje se večine sestankov. Naenkrat je pa tako velik
                  pozornež do neke institucije, torej do Nata, in tam pa je kompetenten, tam pa bi
                  moral biti zraven, tam pa bi moral predstavljati stališča, ga pa v glavnem ni. In
                  torej ta vtis slovenska delegacija zaradi tega ne dela dober. To sem ponazoril
                  samo zaradi tega, ker je govoril o tem, kako poročajo oziroma so poročali o
                  zasedanju Nata v Rigi.</p>
               <p>Gospod Simoniti, verjetno - mogoče da, mogoče ne - se pravzaprav ne zavedate, kako
                  na nek način z vsem, kar počenjate na Ministrstvu za kulturo, direktno ali pa
                  posredno vplivate na nekatere medije. Prej je bilo govora o delitvi sredstev za
                  medije, Sklad za provizacijo ali karkoli pač je, torej dejstvo je, da je tam bilo
                  nekaj čez 900 milijonov sredstev na razpolago in da ste imenovali eno komisijo, ki
                  je o teh sredstvih seveda odločala. Spomnil vas bom samo na dva, tri imena, ki pa
                  so, vsaj po moji presoji, direktno vplivala na določene postopke. Ne morem pa tega
                  zagotovo trditi. V komisiji je bila nesporno strokovnjakinja gospa Žiličeva,
                  priznam, strokovnjakinja, vendar ne dolgo od tega producentka, predvsem pa
                  najtesnejša sodelavka na eni mariborski komercialni televiziji, gospa Danica
                  Ozvaldič, finančnica, nekoč, nedolgo od tega, direktorica Krekove banke, istočasno
                  pa tretja kandidatka na listi kandidata za župana mesta Maribor Gregorja Pivca,
                  torej tretja na tej listi, istočasno pa seveda tudi v tej komisiji. Ta gospod
                  Pivec, direktor Mariborske bolnice, ki je to tudi ostal, pa je tudi člen
                  programskega sveta RTV. Ali to ne diši po nekem ali slučajno ali pa po mojem ne
                  slučajno ekipiranju ekipe, ki mora skrbeti za to, da nekateri lažje pridejo do
                  sredstev. Verjetno ni slučajno, da v tej volilni zgodbi, ki je za nami, ta program
                  RTV podpre listo in gospoda Pivca, ki je bil kandidat za župana, te dve gospe, o
                  katerih sem pa govoril, pa istočasno skrbita za to, da nekateri dobijo sredstva.
                  Ne morem trditi torej, da je ta sredstva RTV Slovenija dobila zaradi teh omenjenih
                  povezav. Dvom obstaja, sum obstaja in problem bo to ovreči, mogoče pa boste s čem
                  drugim to tudi dokazali. Dokazali boste pa težko, če ne dopustite, da se pri tem
                  razpisu opravijo vsi postopki tako, kot se delajo tudi v drugem delu vašega
                  ministrstva, kot se dela v Oddelku za umetnost, kot se dela v Oddelku za kulturno
                  dediščino, ko se objavi razpis na način, kot se javni razpisi morajo objaviti, da
                  se torej selekcija, izbor dela na način, kot se dela, da se seveda tudi pravni
                  poduki dajo, da se pošljejo odločbe. Tega za enkrat v tem primeru ni, če bo to
                  narejeno, bom jaz tudi seveda moje besede umaknil.</p>
               <p>Prej sem govoril o direktnem vplivanju, zdaj pa o posrednem vplivanju. Ne rečem
                  spet, da ne boste narobe razumeli, da je to vse stvar ministra za kulturo, vendar
                  posredno povzročate s temi ravnanji preko politike tudi vpliv, da nekateri
                  kulturniki padajo in se bojijo svoje eksistence. Primer. V tej volilni kampanji
                  smo imeli v Mariboru izrazito podporo enega izmed medijev, ki se imenuje Radio
                  City, Mariborčani so ga za ilustracijo že preimenovali že Radio Pivec. V tem Radiu
                  City so se očitno koncentrirali vsi sodelujoči, ki so sodelovali v tej zgodbi s
                  kandidatom za župana preko, da omenim firmo Mediapolisa. Ta firma Mediapolis je
                  ustanovljena in sta jo ustanovila dva člana uprave oziroma lastnika firme Spem. Ta
                  Mediapolis je zakupil večino oglaševalskega prostora in postaja velik akter na tem
                  zakupu oglaševalskih površin, vendar je ta isti lastnik tudi lastnik druge firme,
                  ki je v glavnem piarovska firma za večino podjetij, ki so v lasti države. V lasti
                  države je pa seveda tudi mnogo tistih uprav in pa tistih nadzornikov, ki so
                  politično kompatibilni. In ko se to začuti, ko se to vidi, ko se to dogaja, se
                  prenaša ta strah tudi na nekatere druge in tako se prenaša strah za medije, ki se
                  bojijo, da ne bodo dobili sponzorjev oziroma da ne bodo dobili oglaševalcev in se
                  prenaša ta strah na nekatere novinarje, ki, prvič, sami raje kaj ne napišejo, kar
                  bi bilo neprijetno, če pa že napišejo, pa se najdejo pravi uredniki, ki kašen
                  članek ali kakšen tekst cenzurirajo. In če boste vprašali novinarje Večera, ali
                  ostaja na Večeru kakšen boben, bodo rekli ja, obstaja boben cenzuriranih člankov,
                  ki je vedno bolj poln in se polni. In to je ta strah, ki ga niste povzročili vi s
                  svojim direktnim vplivom, ampak s posrednim vplivom, ki ga na področju, ki ga vi
                  pokrivate, tudi mediji čutijo, novinarji čutijo in tudi tisti, ki so posredno
                  zraven vključeni. Povzročili ste še eno situacijo, da so nekateri kulturniki, ali
                  direktorji ali celo ustvarjalci v položaju, da se bojijo za svojo eksistenco, da
                  se bojijo konfrontirati, da se bojijo pravzaprav včasih povedati vso resnico.
                  Spomnim se samo pritiskov, ponovno v tej volilni kampanji, ko ste, ne vi, ampak
                  nekateri iz druge in tretje jurišne vrste pozivali enega izmed rektorjev
                  mariborske ugledne inštitucije, kulturnih, da se pridruži gospodu Pivcu na enem
                  izmed soočanj na POP TV, v nasprotnem primeru bodo težave s pridobivanjem
                  sponzorskih sredstev, težave s financiranjem iz ministrstva. Pravim, niste tega
                  rekli vi, so pa rekli nekateri drugi in to je posledica tega, ker se pravzaprav
                  čutijo dovolj močne in se zavedo, da lahko s takšnimi grožnjami marsikoga
                  prestrašijo. O tem se boste, gospod minister, morali zamisliti, ko boste svoja
                  ravnanja v bodoče, ne verjamem, da bo interpelacija uspela, ker je koalicija
                  pretrdna, torej svoja ravnanja usmerjali, kako izboljšati kulturno politiko, za
                  vsa ravnanja na tem vašem področju, za katerega ste na koncu kljub temu, da vam ne
                  moremo zaradi neke stvari direktne in osebne krivde pripisati, pa objektivno
                  odgovorni. Hvala lepa.</p>
            </sp>
            <sp xml:id="SDZ4-Redna-22-2006-11-29.sp93">

               <speaker>PODPREDSEDNIK DR. MARKO PAVLIHA:</speaker>

               <p>Gospod Grims ima repliko.</p>
            </sp>
            <sp xml:id="SDZ4-Redna-22-2006-11-29.sp94">

               <speaker>MAG. BRANKO GRIMS:</speaker>

               <p>Hvala. Kolege iz LDS bi res zaprosil, da naj ravnajo dostojno temu Državnemu
                  zboru. Poglejte, ta interpelacija se pa v nečem res bistveno razlikuje od
                  interpelacij, ki smo jih vlagali v minulih mandatih. Kajti vedno, če pogledate
                  nazaj, smo ob razpravi o interpelaciji razgrnili tudi neke nove dokumente, neke
                  argumente, na katerih smo potem utemeljili naše predloge. Ta interpelacija, to
                  dogajanje danes, kdor jo je gledal ves čas, kdor je dosledno sledil, ni pokazala
                  enega samega novega argumenta, ničesar, na čemer bi bilo sploh utemeljeno tisto,
                  kar je zapisano v besedilu interpelacije. Še več, ko dokažeš z verodostojnimi
                  dokumenti, da je ena od trditev v interpelaciji dokazljivo in preverljivo
                  neresnična, se čez čas spet začne ponavljati, kot da se ni nič zgodilo. Skratka,
                  velikokrat ponovljena laž postane resnica. Taktika, ki jo v resnici, če smo
                  pošteni, LDS uporablja že leta in leta. In zato bi vas lepo prosil, če že nimate
                  nobenega novega argumenta, če ignorirate tudi verodostojne dokumente, ki vam jih
                  lahko pokažemo, kot sem recimo storil že na začetku, pa zdaj ponovim, za primer, o
                  katerem sem takrat govoril, če vse to ignorirate, čeprav so to javni dokumenti, so
                  to dosegljivi in preverljivi vsakomur, potem vsaj ne žalite ljudi, ljudje božji.
                  Ne zaradi nas tukaj, ampak zaradi tega, ker nas gledajo zdaj Slovenke in Slovenci
                  in predstavljajte si, kakšen vtis javnosti je potem o tem institutu, o parlamentu,
                  ki je vendarle temeljni institut demokracije, in bi vendar s svojim ravnanjem
                  morali prispevati k temu, da je tudi ugled v javnosti dostojen funkcije, ki jo
                  opravlja. Ko zato navajate tudi primere našega ravnanja, povejte potem vsaj
                  celotno resnico. Prej je bil omenjen Nato. Prvo, kar je bilo, je bilo narobe
                  omenjeno. Jaz sem nisem rekel, da se o Natu ni poročalo, povedal pa sem, da je
                  zelo nenavadno, da se o tem, da se neki romski družini tisti dan ni zgodilo nič
                  posebnega, poroča kot prvi novici, o Natu se pa poroča nekje veliko kasneje in
                  tudi v bistveno krajšem prispevku. Kar se pa tiče mojega vodenja komisije oziroma
                  naše delegacije v Parlamentarni skupščini Nata, zakaj se zadnjih dveh nisem mogel
                  udeležiti. Zato, ker so bile izjemno pomembne seje prav te institucije Državnega
                  zbora Republike Slovenije. Konkretno v zadnjem primeru, ko je bilo zasedanje v
                  Kanadi.</p>
            </sp>
            <sp xml:id="SDZ4-Redna-22-2006-11-29.sp95">

               <speaker>PODPREDSEDNIK DR. MARKO PAVLIHA:</speaker>

               <p>Gospod Grims, tri minute so potekle.</p>
            </sp>
            <sp xml:id="SDZ4-Redna-22-2006-11-29.sp96">

               <speaker>MAG. BRANKO GRIMS:</speaker>

               <p>... je bila tukaj izredna seja Državnega zbora, na kateri sta se sprejemala kar
                  dva proračuna za naslednji dve leti. Zato sem temu dal prednost, ker sem odgovoren
                  našim državljankam in državljanom in s svojimi dejanji pač skušam skrbeti za vse
                  to po najboljši možni meri in uresničevati svojo ustavno dolžnost. Hvala.</p>
            </sp>
            <sp xml:id="SDZ4-Redna-22-2006-11-29.sp97">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Prosim tiste, ki replicirate, da se poskušate držati omejitve treh minut po
                  Poslovniku. Hvala lepa. Gospod minister, imate besedo.</p>
            </sp>
            <sp xml:id="SDZ4-Redna-22-2006-11-29.sp98">

               <speaker>DR. VASKO SIMONITI:</speaker>

               <p>Spoštovanemu gospodu Petku bi rad odgovoril, potem bom pa tudi gospodu Kumerju,
                  samo da dobim materiale. Gospod Petek je spet odprl vprašanje Lutkovnega
                  gledališča. Jaz mislim, da smo prej dovolj jasno povedali ali pa da sem dovolj
                  jasno povedal, kako je bilo. Zdaj, če je potrebno, da se stalno ponavljamo, se pa
                  dajmo. Torej, v prvem Zakonu o kulturnem tolarju je bilo tudi Lutkovno gledališče,
                  v dopolnitvi leta 2002, so bile tudi druge zgradbe, med njimi pokrajinski muzej,
                  grad in dali ste prednost temu pred Lutkovnim gledališčem. In tako je prišlo do
                  realizacije druge zgradbe, tudi potrebne v Mariboru. Kot sem že povedal, tudi vi
                  gospod Petek, kljub neuspešnosti na volitvah vendarle ste človek, ki ste že celo
                  večnost svetnik v Mestni občini Maribor, gospod župan Sovič je tudi bil dva
                  mandata, gospod Križman je bil, in če bi ta volja bila, bi tudi ta ustrezna
                  sredstva zagotovili in tudi ministrstvo v preteklem času bi lahko to mirno
                  naredilo. Tako kot se je zgodilo, sem že pojasnil, ni bilo niti možnosti, da bi v
                  letošnjem letu zagotovili ustrezna sredstva za Lutkovno gledališče. Zdi se mi prav
                  ali pa ne zdi se mi prav, pravzaprav, da problematizirate in dajete primerjavo z
                  Ljubljano. Ljubljana, trdim, ne zaradi tega, ker sem Ljubljančan, ampak zaradi
                  tega, ker sem si ogledal tudi vaše prelepo mesto Maribor, ki je lepo urejeno s to
                  infrastrukturo, nekaj smo v zadnjem letu tudi pomagali še dodatno, da se je
                  zgodilo, z velikim veseljem, mislim z vso skrbnostjo in tudi mislim, da je bilo
                  popolnoma potrebno, niti ne želim o tem posebej govoriti, za katero stvar gre, pa
                  se mi zdi, da je bilo tako prav. Bi pa prosil, da priznate, če pa ne poznate, si
                  pojdite pa pogledat Moderno galerijo, Opero in še kakšne zgradbe, ki so tudi v tej
                  prioriteti, tudi v prvem delu, tudi Prirodoslovni muzej, ki nam manjka. Toliko
                  sredstev ni. Odločili smo se ali pa odločil sem se, če hočete, da se da prednost
                  Moderni galeriji, Operi, v letošnjem letu, ker so bile te stvari tako daleč
                  speljane. In mislim, da v Mariboru od teh glavnih infrastrukturnih zadev na
                  kulturnem področju je res, da manjka še Lutkovno gledališče. Željo smo imeli in
                  opozorili smo vas, da se skušajo pridobiti sredstva tudi iz evropskih fondov, če
                  se da. Vsekakor pa sem rekel, če se bo možnost pokazala, bomo šli tudi tej stvari
                  naproti. Moram pa po pravici povedati, da najboljši obeti za drugo leto pa
                  vendarle niso, lahko bodo pa v letu 2008. In lepo prosim, trdim, da se je pred
                  volitvami to zaostrilo prav v predvolilnem času in se je igralo s čustvi otrok in
                  pa staršev.</p>
               <p>Kar zadeva evropske prestolnice kulture, ki se sedaj skuša že nekako trasirati, da
                  se bo pa Mariboru to odreklo. To bo komisija, ki bo sestavljena tudi iz ljudi iz
                  Maribora, iz Ljubljane, iz Celja, ljudi, ki se s tem ukvarjajo tako na ekonomskem,
                  turističnem, umetnostno-zgodovinskem, splošno družbenem okolju. In tudi člani bodo
                  mednarodne komisije, tako da upam, da se bomo lahko izognili temu kibiciranju, da
                  bo res prišlo do odločitve, ki bo poštena in fer, katero mesto bo leta 2012
                  evropska kulturna prestolnica.</p>
               <p>Kar zadeva zgradbe, ki jo je Ministrstvo za kulturo odstopilo Ministrstvu za
                  šolstvo, vam kaj več, kot je bilo že povedano na eni od zadnjih parlamentarnih
                  sej, kjer je odgovarjal tudi minister Zver, ki je odgovoren zlasti za to, ker je
                  Ministrstvo za kulturo to zgradbo dalo temu ministrstvu. Verjamem, da bodo skrbeli
                  za tiste parametre, ki zahtevajo kulturno spomeniško zaščito, za ostale stvari pa
                  ne morem biti odgovoren.</p>
               <p>Kar zadeva očitkov - in mislim, da, ne vem, stalno ponavljam, lepo bi bilo, če bi
                  se izogibali temu, ker potem bomo prišli do nekih stvari, ko se lahko tudi v tem
                  parlamentu z veseljem zmerjamo - torej, da sem ciničen, vzvišen, nadut in
                  aroganten. Ne vem, ali je aroganca to, da vas opozorim, da je v letošnjem letu
                  izšla ena lepa knjiga, ki govori o tem, kako se ljudje sprenevedajo, ko se nekdo
                  vrne iz nekega drugega okolja, potem ko pade nek režim, in metaforično ali pa v
                  prenesenem pomenu bi lahko tudi na take stvari, kot jih vi govorite, to prenesli.
                  Priporočam vam, da to knjigo preberete. Naslov je Nevednost ali v originalu
                  Ignoranca, napisal jo je Milan Kundera.</p>
            </sp>
            <sp xml:id="SDZ4-Redna-22-2006-11-29.sp99">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Petek, predvidevam, da imate repliko. Prosim, gospod Gulič.
                  Verjetno pa kasneje kot predlagatelj? Prav, najprej gospod Petek, replika, tri
                  minute.</p>
            </sp>
            <sp xml:id="SDZ4-Redna-22-2006-11-29.sp100">

               <speaker>MILAN PETEK:</speaker>

               <p>Bo kratka. Minister mi hoče pripisati neko zelo pomembno vlogo pri postopkih
                  realizacije te investicije. Rad bi ministru samo povedal - in to so dejstva -, da
                  sem bil svetnik samo v tem mandatu, ki je zdaj mimo, torej štiri leta. In v tem
                  mandatu, ko sem bil svetnik, gospod minister, smo res našli rešitev za lutkovno
                  gledališče. Celoten mestni svet je soglasno odločil, da gre lutkovno gledališče na
                  lokacijo Lenta. In ta mestni svet je dal soglasje za pridobivanje gradbenega
                  dovoljenja in v letu 2005 je bilo gradbeno dovoljenje pridobljeno. In od takrat
                  dalje, gospod minister, trajajo vse te naše razprave, tudi moje poslansko
                  vprašanje, in samo zato se naprezam, da do tega vašega odgovora pridem. To
                  vprašanje sem postavljal krepko pred začetkom volitev, torej lansko leto. Je pa
                  res, da vi pravzaprav niste nič naredili in zaradi tega se je to drugo vprašanje
                  zgodilo septembra meseca, vendar nam pa tega ne boste zamerili. Toda tako velikega
                  vpliva pa takšno vprašanje spet nima. Za to je navsezadnje dokaz dr. Križman, ki
                  kljub temu, da je potenciral to vprašanje, ni prišel v mestni svet. Tu vzročne
                  povezave ni.</p>
               <p>Kar se tiče knjige, ne gre za to, da bi jaz želel prenesti samo svoje mnenje.
                  Povedal sem, kaj nekateri ljudje mislijo, in zaradi tega sem vam pač to enoto
                  skoraj pripisal, pa sem jo pripisal nekemu drugemu. Ne sekirajte se zaradi tega,
                  mogoče je pa to celo znak politika, ki ga nekdo opazi, pač v teh vrlinah, ki so
                  takšne, kot sem jih opisal.</p>
            </sp>
            <sp xml:id="SDZ4-Redna-22-2006-11-29.sp101">

               <speaker>PODPREDSEDNIK DR. MARKO PAVLIHA:</speaker>

               <p>Ja, lahko, gospod minister, potem bom dal pa predlagateljem besedo. Prosim.</p>
            </sp>
            <sp xml:id="SDZ4-Redna-22-2006-11-29.sp102">

               <speaker>DR. VASKO SIMONITI:</speaker>

               <p>Hvala lepa. Glejte, glede lutkovnega gledališča, to se je vrtelo že dolgo
                  desetletje. Kot veste sami, se je večkrat spreminjala tudi lokacija, bile so neke
                  improvizacije v zvezi s tem, ne bom natančno povedal, ali od leta 1992 ali 1994.
                  Takrat ste bili vsi prisotni, angažirani, ni bilo jasno, kje točno bo. Ko ste
                  določili to lokacijo, je bilo celo to, da finančna konstrukcija ni bila
                  zaključena. Zahtevalo se je še dodatnih 120 milijonov za obnovo kulturne dediščine
                  itd. Ni šlo tako, kot bi naj bilo predvideno, ampak se je zahtevalo seveda še več
                  denarja.</p>
               <p>Se opravičujem, ker sem prej pozabil, kar pa zadeva vse te vplive na teh medijih
                  in volilnih časih, jaz ne vem v detajlih teh zadev, jih ne poznam in se ne delam
                  nevednega, ampak ne vem, kdo je od koga odvisen, kateri medij. Ampak nekaj se je
                  pa pokazalo kljub vsemu temu strašnemu vplivu, o katerih govorijo, to je mogoče
                  tudi gospodu poslancu iz Tržiča, nekaj se je pa pokazalo, da gre to obvladovanje
                  medijev, o katerih trdite, to agresivno vplivanje oblasti na te medije, da gre
                  samo do ene stopnje, potem pa ne gre več, če je to res, kar pravite. Ali razumete?
                  Pri teh stvareh je potrebno biti malo premišljen in previden. Ne gre vse tako, kot
                  si mislite, da sedaj pa država pa hoče vse prijeti in držati vse v rokah in ne vem
                  kaj. Jaz mislim, da tega ne počne in da se dobro zavedate tudi vi in pa tudi mi
                  vsi, da take stvari lahko uspejo samo do določene mere in do določene stopnje in
                  volitve so to tudi pokazale.</p>
            </sp>
            <sp xml:id="SDZ4-Redna-22-2006-11-29.sp103">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Gulič v imenu predlagateljev.</p>
            </sp>
            <sp xml:id="SDZ4-Redna-22-2006-11-29.sp104">

               <speaker>ALEŠ GULIČ:</speaker>

               <p>Spoštovani, gospod predsedujoči, cenjeni gospod minister! Ko je bilo enkrat
                  postavljeno vprašanje, kaj je huje, nevednosti ali brezbrižnost, je Janezek
                  odgovoril, da ne ve in da ga čisto nič ne briga. Takšen je bil njegov odgovor.</p>
               <p>Jaz upam, da vaš odgovor na moje vprašanje, ki je zelo konkretno, ne bo takšno.
                  Hoteli ste v koaliciji, da razširimo zadevo, se pravi, da vprašamo še kaj več. Jaz
                  nisem mislil torpedirati te ladje, ker se mi zdi, da je pač gumenjak, za katerega
                  zadostuje šilo, ampak če je želja takšna, bomo pa tudi vprašali.</p>
               <p>Letos je Ministrstvo za kulturo za potrebe združenja fokularov dodelilo preko 11
                  milijonov tolarjev iz postavke ohranjevanja kulturne dediščine. To društvo je
                  seveda izrazito versko gibanje, ki se ukvarja samo z versko dejavnostjo in z
                  dediščino posebnega pomena nima ničesar. Po ustavnem določilu in seveda po
                  tolmačenju Ustavnega sodišča tovrstnih verskih dejavnosti ni dovoljeno
                  financirati. Prav zanima me, kakšen bo vaš odgovor, da financirate to društvo, ki
                  se je začelo leta 1943 tam v Trentu v Italiji po navedbah gospoda dr. Sieta,
                  tiskovnega predstavnika slovenske škofovske konference in je čisto ekumenska
                  zadeva.</p>
            </sp>
            <sp xml:id="SDZ4-Redna-22-2006-11-29.sp105">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Nadaljujemo s spiskom. Na vrsti je gospod Battelli. Se odpoveduje.
                  Potem pa, gospa Žgajner Tavš. Prosim.</p>
            </sp>
            <sp xml:id="SDZ4-Redna-22-2006-11-29.sp106">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Jaz bom vzela besede gospoda ministra Simonitija čisto
                  zares, pa bom tudi jaz nadaljevala tisto, kar je začetek o sprenevedanju. Veste,
                  spoštovani gospod minister, dobro je najprej pomesti pred svojim pragom in potem
                  pometati pred tujim pragom. To so besede, to je star slovenski pregovor, ki bi vam
                  moral seči do srca. Zakaj? Jaz bom naštela tri oziroma dve stvari. Prva stvar, ki
                  se še kako dotika vašega sprenevedanja, je mariborsko lutkovno gledališče. Moj
                  spoštovani poslanski kolega Boštjan Zagorac, takrat sicer še v vlogi mestnega
                  sveta mestne občine Maribor, je na vas, na vaše ministrstvo naslovil štiri
                  poslanska vprašanja glede izgradnje lutkovnega gledališča v Mariboru. Vi oziroma
                  vaše ministrstvo se je zavezalo, kljub Zakonu o kulturnem tolarju pa ste tisto
                  vašo zavezo razdrli. Danes se sprenevedate, zakaj ste jo razdrli. Zato, ker pač
                  mariborsko lutkovno gledališče ni bilo več prioriteta te Vlade. To je jasno črno
                  na belem zapisano v odgovorih na štiri poslanska vprašanja, vedno ena in ista,
                  vedno eni in isti odgovori. Zato, ker bo pač Slovenija predsedovala Evropski uniji
                  in ker so se prioritete kljub zakonski podlagi, kljub vaši zavezi, preselile iz
                  enega konca Slovenije na drugi konec Slovenije.</p>
               <p>In da se sprenevedate, v interpelaciji je seveda zapisan tudi očitek okoli
                  medijskega sklada. Danes smo že kar nekajkrat slišali, pristranska sestava
                  komisije za razdeljevanje sredstev iz tako imenovanega medijskega sklada,
                  posledično to pomeni tudi pristransko razdeljevanje sredstev. Jaz sem vas v
                  poslanskem vprašanju, takrat še sicer ni bilo uredbe, vladne uredbe, ki govori o
                  izvrševanju in razdeljevanju sredstev iz tako imenovanega medijskega sklada,
                  spraševala o kriterijih. Danes ste, spoštovani gospod Simoniti, odgovorili, da so
                  bili vsi poslanci za kriterije za razdeljevanje oziroma tako imenovani medijski
                  sklad. Veste, nekaj je medijski sklad, drugo pa so kriteriji, o katerih ste rekli
                  mimogrede, da ste bili mimogrede obveščeni. Ampak pod uredbo, kjer so zapisani
                  kriteriji, ste podpisani vi. Kako lahko potem v tem parlamentu rečete, da ste bili
                  samo mimogrede obveščeni o kriterijih. In ni res, da so vsi poslanci bili za to. O
                  tem govori uredba, uredba, ki jo sprejema Vlada mimo Državnega zbora. In na
                  podlagi te uredbe, spoštovani minister, so se, in to smo lahko brali, kajti z vaše
                  strani jaz odgovora še vedno nisem prejela. Na podlagi te uredbe je dejansko
                  prišlo do tega, da se je dobra milijarda slovenskih tolarjev porazdelila v
                  polovici katoliškim medijem. Jaz se ne sprenevedam v tem trenutku, ampak berem
                  tisto, kar so zapisali mediji. Upam, da se ne boste sprenevedali vi. Če hoteče,
                  vam povem številke, piše črno na belem, veliko bolj uspešni so bili katoliški
                  mediji: Radio Ognjišče je dobil 25,49 milijonov tolarjev, Založba Ognjišče 14,75
                  milijona, Družina 7,7 milijona slovenskih tolarjev, Društvo za pospeševanje
                  človeku prijazne uporabe elektronskih omrežij Vrnet, ki skrbi za spletišče RKC.si
                  pa 2,3 milijone slovenskih tolarjev. Skratka, skupaj več kot 50 milijonov
                  slovenskih tolarjev, kar je več kot polovica tistih sredstev, za katere ste
                  obljubljali, spoštovani minister, v razpravi v Državnem zboru, da se bodo
                  porazdelila za regijske oziroma lokalne medije, televizije, radijske postaje in
                  tudi časopis. Upam, da ne boste rekli, da se sprenevedam, ko berem konkretne
                  podatke. Z vaše strani pa jih jaz žal nisem prejela.</p>
            </sp>
            <sp xml:id="SDZ4-Redna-22-2006-11-29.sp107">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Nadaljujemo s prijavljenimi. Besedo ima gospod Školč.</p>
            </sp>
            <sp xml:id="SDZ4-Redna-22-2006-11-29.sp108">

               <speaker>JOŽEF ŠKOLČ:</speaker>

               <p>Hvala lepa. Torej v enem delu se bom vrnil k tistemu, kar je minister verjetno
                  predremal ali pa prespal. Odgovarjal je namreč čisto vsem, ki so ga karkoli
                  vprašali, ni pa odgovoril na tisto vprašanje glede strokovnjakov, ki so pisali
                  Zakon o RTV in glede laži, ki jih je on glede teh strokovnjakov svoj čas trosil.
                  Da ponovim. Gospod Grims je danes povedal, da je on napisal ta zakon v celoti, da
                  je po usklajevanju ostalo več kot 90% njegovega teksta. Ne mislim, da gospod Grims
                  ni strokovnjak za geologijo. To mu priznavam, o tem tudi težko z njim razpravljam,
                  ampak on recimo je dr. Rumhorsta označil kot tistega, ki je debelo lagal. Dr.
                  Splihala, ki velja za avtoriteto na tem področju, je odpravil takole: "Del stroke
                  zlorablja svoje akademske nazive in univerzo, ki ji pripadajo, zato da pod krinko
                  stroke podajo navadna politična sporočila in predsodke. Takih "strokovnjakov", v
                  navednicah, verjetno res ne mora Vlada vključiti v postopek izdelave novega
                  zakona." Minister Simoniti je vse te, ki so se s katedre in, bom rekel, iz
                  mednarodne strokovne javnosti v to diskusijo vključili odpravil takole: "Tisti, ki
                  so se oglasili do sedaj, so znali povedati samo psovke in nič drugega." Toliko o
                  kulturi dialoga in o politični kulturi. Ostane vprašanje o kulturi, ki jo ima
                  minister, ko v bistvu zavaja vesoljno slovensko javnost glede tega, kakšna stroka
                  je podprla zakon, ki ga je napisal gospod Grims. Če citira Kundero in Nevednost,
                  ne vem, iz katerega dela češke družbe so tisti, ki jim sam pripada. Ali iz teh, ki
                  so se ponovno vrnili, ali iz tistih, ki niso opazili, da se je na Češkem nekaj
                  spremenilo, če že moramo razpravljati o tem. Ampak minister, laž ima kratke noge.
                  Strokovnjakov do sedaj niste predstavili, o katerih ste govorili vse čas kampanje.
                  Razkrili so se sami, referenc na tem področju žal nimajo.</p>
               <p>Neko podobno sprenevedanje je na naslednji točki, ki jo bom odprl in to so
                  vprašanja, ki so povezana s položajem knjige v Sloveniji. Društvo slovenskih
                  pisateljev, literati, založniki in še marsikdo, so prek različnih peticij in pobud
                  uspeli Državni zbor nekako prepričati, da je takrat tudi proti volji Vlade v
                  programu za kulturo uveljavil poseben sklad za knjigo. Ta poseben sklad ima nekaj
                  namenskih postavk. In ta poseben sklad naj bi bil avtonomen, naj bi bil v nekem
                  smislu neodvisen od odločitev ministra in ministrovih, bom rekel, direktnih
                  sodelavcev in seveda tudi od politike. Tega sklada minister ni ustanovil, niti ga,
                  kot si upam ponovno trditi, ne želi ustanoviti. To, kar zapiše v svojem odzivnem
                  poročilu na interpelacijo, je, češ, rok se še ni iztekel. Resolucija velja do
                  2007. Minister, vsi dokumenti, ki bodo imeli finančne posledice in se nanašajo na
                  2007, so že sprejeti in v teh dokumentih tudi tega instrumenta, sklada za knjigo,
                  niste predvideli. Ali ste to spregledali, ali spet poskušate zavajati koga, ali
                  gre tudi tu za neko laž, za katero računate, da vas ne bo nihče vlekel za
                  jezik.</p>
               <p>V samem odzivu na očitke v interpelaciji tudi pravite, da ste vse te instrumente,
                  ki jih pač ta sklad predvideva, izvajali. In celo več, da ste uvedli nove
                  instrumente. Tam govorite o spremembi zakona o obveznem izvodu. Ampak posledica
                  zakona o obveznem izvodu je, da knjižnice, predvsem pa knjižnice, ki so izven
                  Ljubljane oziroma izven NUK-a in mariborske univerze, ne dobijo več obveznih
                  izvodov. Veliko število knjig pride zaradi vaše odločitve manj v regijske
                  študijske knjižnice. Vi seveda lahko odmahnete z roko, ker ste vsemogočni in ker
                  mislite, da mi ne razumemo, da so 4 izvodi manj od 16 izvodov, kot jih je bilo do
                  sedaj. Ne vem, koga boste v to prepričali. Pa vam koalicijska matematika seveda
                  omogoča, da izglasujete, da je 4 več od 16, v to ne dvomim, to tudi od vas
                  pričakujem, ker bi bil sicer del vaše samopodobe načet, če ne bi uspeli koalicije
                  prepričati, da je 4 več kot 16.</p>
               <p>Bolj problematične so druge številke. V vseh diskusijah, ki smo jih imeli z vami
                  na Odboru za kulturo, nikakor nismo uspeli priti do podatka, koliko denarja se
                  pobere iz naslova prodanih knjig ob obračunanem DDV. Ta podatek, vendar ne točen,
                  nek posreden, dobili z Ministrstva za finance. In kaj govorijo te številke?
                  Ministrstvo za finance pove to, kar smo vam mi ves čas dopovedovali, da oni tega
                  podatka nimajo, da pa uporabljajo oceno Statističnega urada. Ocena Statističnega
                  urada je, da se tega denarja nabere preko 3 milijarde. In kaj vi naredite v svojem
                  odgovoru? Poveste, da je za naslov teh petih nalog, ki jih predvideva Sklad za
                  knjigo, porabljenih dobra milijarda tolarjev. Ko pa hočete upravičiti, da sklad ni
                  potreben, pa rečete, da je še iz naslova knjižničarstva porabljena razlika, in
                  mislite, da tega ne bomo videli. Gospod minister, lahko da v koaliciji gledajo
                  stran, ko vas zagledajo. Lahko, da na ministrstvu uradniki nimajo več volje, da bi
                  z vami razpravljali o številkah, ker vedo, da niste pripravljeni razpravljati o
                  ničemer. Ne morete pa pričakovati od nas, da vam bomo kimali, ko poskušate s
                  prevaro prikazati, da ste ves denar v tem obsegu porabili za teh pet namenov.
                  Niste ga! Večino ga gre za nakupe knjig v knjižnicah. To so druge postavke in
                  drugi projekti. Gospod minister, tudi v tem odgovoru se skriva nekaj, kar ni
                  posebej dostojno. Da ne govorimo o tem, da v Poročilu o izvajanju NKP-ja
                  pravzaprav ni nobenih resnih podatkov o tem, ampak samo zavajajoča ocena, da se to
                  izvaja v večjem obsegu, kot bi bil pobran DDV na knjigo.</p>
               <p>Številke statističnega urada pokažejo, da gre za teh pet namenov bistveno manj
                  denarja in prav zanima me, kako boste utemeljili to vašo trditev, da gre za več
                  denarja. Hvala lepa.</p>
            </sp>
            <sp xml:id="SDZ4-Redna-22-2006-11-29.sp109">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Grims, ima repliko. Prosim.</p>
            </sp>
            <sp xml:id="SDZ4-Redna-22-2006-11-29.sp110">

               <speaker>MAG. BRANKO GRIMS:</speaker>

               <p>Hvala. Kadar gospod Školč mene citira, bi bilo lepo, če bi citiral tudi stvari
                  točno, na katere se nanaša, ne samo osebe, zato naj na vse odgovorim skupaj, da ne
                  bom predolg.</p>
               <p>Ko sem kritiziral določen del politično očitno angažiranje stroke, se je to
                  nanašalo natanko na tisto stroko, katere vidni predstavnik je na prvem soočanju o
                  tej problematiki na Televiziji Slovenija izjavil, dobesedno citiram: "da tedaj
                  veljavni Zakon o RTV Slovenije je LDS kot vladajoča stranka očitno povsem ukrojila
                  po svoji meri." In potem je mrtvo hladno dodal: "Torej ni nobenega razloga za to,
                  da bi ta zakon karkoli spremenili." Potem si pa kaj pomagajte s tako stroko, če si
                  morete.</p>
               <p>Še to, gospod Školč. Kadar dajete izobrazbo posameznika v nič, naj vas opozorim,
                  da seveda poleg tega, kar vi ves čas navajate, sem pač končal tudi znanstveni
                  magisterij na isti fakulteti kot vi, s povprečjem 9,9, kar je po izjavi dr.
                  Ferfile najvišje povprečje, ki ga je kdorkoli dosegel doslej na podiplomcu tam.
                  Kadar dajete mojo izobrazbo v nič, dajete tudi svojo lastno, ker sva končala isto
                  fakulteto. Zato vam lahko samo toliko povem, vaša nesramnost, gospod Školč, je
                  sorazmerna samo z neumnostjo besed, ki jih izgovorite. Hvala.</p>
            </sp>
            <sp xml:id="SDZ4-Redna-22-2006-11-29.sp111">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Jaz prosim poslance, da se ne zmerjajo in da pač poskušajo ohraniti
                  neki nivo kulturne debate. Gospod Školč, replike na repliko ni. Imate pa lahko
                  besedo kot predlagatelj. Prosim.</p>
            </sp>
            <sp xml:id="SDZ4-Redna-22-2006-11-29.sp112">

               <speaker>JOŽEF ŠKOLČ:</speaker>

               <p>Zelo kratek bom. Gospod podpredsednik, določene stvari se skrivajo v jeziku. Kadar
                  govorite, naj poslanci koga ne zmerjajo, potem bi v tem primeru morali povedati,
                  da naj poslanec pazi na svojo besedo. Jaz gospodu Grimsu pač priznavam in nikoli
                  nimam težav s to njegovo izobrazbo. Tudi vem, da je naredil magisterij z naslovom
                  Primerjava Senata v ZDA z Državnim svetom. Ampak tudi ta tema nima nobene veze s
                  strokovnimi vprašanji, ki jih ureja Zakon o RTV-ju. Razprava teče o tem, kateri
                  strokovnjaki so bili tisti, ki so bili v ozadju priprave Zakona o RTV-ju. Gospod
                  Grims, ti dve temi nimata s tem nobene zveze. Ampak to polemiko z gospodom Grimsom
                  bom končal z neko ugotovitvijo, da ministru, ki ima tako dobrega prijatelja, kot
                  je gospod Grims, človek ne more privoščiti niti sovražnika. In izgleda, da počasi
                  minister ne bo, če bo imel tako dobre prijatelje, rabil niti opozicije in niti
                  interpelacije. Pokopal ga bo minister v senci, gospod Grims sam.</p>
            </sp>
            <sp xml:id="SDZ4-Redna-22-2006-11-29.sp113">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Pukšič.</p>
            </sp>
            <sp xml:id="SDZ4-Redna-22-2006-11-29.sp114">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Kolegice in kolegi, gospod minister, državna
                  sekretarka. Nadaljeval bom tam, kjer je poslanski kolega gospod Školč končal, da
                  minister ne bi rabil niti interpelacije. To se jaz tudi s poslanskim kolegom
                  Školčem strinjam. Minister za kulturo, dr. Vasko Simoniti ne po mojem prepričanju,
                  ampak po reakciji marsikaterega tudi v tej dvorani in celo nekateri opozicijski
                  poslanci, so bili presenečeni, ko je bila vložena interpelacija prav dr. Vasku
                  Simonitiju. Sicer pa, gospod minister, ne sekirajte se, tudi interpelacija je
                  lahko v redu stvar, saj, kolikor se spomnim zadnjih nekaj mesecev, niste bili na
                  političnem barometru. In po današnji razpravi o interpelaciji sem skoraj
                  prepričan, da boste naslednji mesec na političnem barometru, če že ne daleč
                  visoko, pa vsaj tam nekje na zadnjih dveh mestih, kjer si tu pa tam izmenjava
                  mesto. Tudi sam sem bil kdaj tam, nekoliko več prostora, ko sem bil v opoziciji in
                  sem smel prihajati v medije, sedaj pa, ker koalicija to kontrolira, tudi jaz nisem
                  več v medijih in nimam več političnega vpliva na medije. Skratka, nekatere stvari
                  očitno ne gredo skupaj. In jaz mislim, da če kdo nima vpliva na politične medije,
                  potem Vasko Simoniti je sigurno eden od tistih ali naš minister, ki tega vpliva
                  nima. Zato pač, tako kot je že minister sam prej rekel, mediji seveda
                  funkcionirajo po svoje in prav je tako, da stvari tako tečejo.</p>
               <p>Kar se tiče veliko odgovorov, ki ste jih dali na interpelacijo, so po mojem dovolj
                  argumentirani, dovolj jasni, s številkami opredeljeni. Mogoče še na nekatere boste
                  tudi dali, tako da boste podkrepili te zadeve, lahko pa rečem sigurno, da je od 5
                  do 7% sigurno nekaj več kot pa nič. Toliko pa se sedaj s tega področja tudi
                  spoznam in glede na dvigovanje ali nedvigovanje naročnine je torej popolnoma
                  jasno, da ste to obljubo izvršili, ker se pač naročnina glede na povprečno plačo
                  ne spreminja že toliko in toliko časa. V odgovoru je zapisano, koliko se bi
                  približno 5%, če bi sledila samo inflaciji oziroma blizu 7%, če bi sledila enakemu
                  poviševanju, kot je to bilo prej. Kar se tiče izvajanja Zakona o kulturnem
                  tolarju. Spomnim se pravzaprav tiste razprave o Zakonu o kulturnem tolarju in že
                  takrat je bilo v tej hiši, torej v parlamentu, precej skepse ali bodo proračuni
                  vsako leto namenili dovolj sredstev za izvajanje tega zakona, kaj vse je bilo v ta
                  zakon dano, pa iz analize izhaja, da tega niso zagotovili proračuni in šele v letu
                  2008 bo nekje približno polovica teh sredstev iz proračuna namenjenih glede na
                  Zakon o kulturnem tolarju, kot bi moralo biti. Tako kot je bil Zakon o šolskem
                  tolarju, je tudi Zakon o kulturnem tolarju, so sigurno zakoni, ki si zaslužijo
                  našo posebno pozornost in v vseh vladah tudi, da jih realizirajo, tako kot so bili
                  zakoni sprejeti, ker drugače so samo črka na papirju in nimajo nobene vsebine.
                  Zaključujem ta del prav s konkretno zadevo, in sicer v zvezi z izvajanjem tega
                  zakona o financiranju oziroma o kulturnem tolarju. Tudi sam želim bistveno več, si
                  želim, da bi bilo teh sredstev na tej proračunski postavki tudi zaradi tega, da bi
                  eden od najlepših slovenskih baročnih gradov, to je Dornavski grad, vendar lahko
                  prišel na vrsto za temeljito sanacijo, ne samo za tisto, kar je bilo narejeno.
                  Hvala bogu, da je bilo vsaj to narejeno, pa vendarle, da bi lahko dobil neko
                  vsebino, ki bi se potem financirala oziroma iz tega naslova tudi bi se vzdrževalo
                  in delalo. Lahko rečem, da sem tako rekoč deset let v tem parlamentu in deset let
                  vse ministrice in ministri že popeljal tudi do tega najlepšega slovenskega
                  baročnega gradu. Tudi tega ministra Vaska Simonitija, takoj na začetku njegovega
                  prevzema resorja. Pa vendar si želim, da bi se intenziteta razrešitve tega
                  problema čim prej našla. Verjamem minister, da bo rešitev prišla tudi za Lutkovno
                  gledališče v Mariboru. Res pa je, da državljanke in državljani, od kar imajo
                  neposredni prenos iz te dvorane Državnega zbora, velikokrat lahko gledajo tudi
                  tukaj kakšni lutkovni spektakel, ne samo s strani poslancev s Štajerskega, ampak
                  tudi iz drugih delov naše prelepe domovine.</p>
               <p>In da zaključim. Minister, mojega glasa za podporo vaše razrešitve tokrat ne
                  bo.</p>
            </sp>
            <sp xml:id="SDZ4-Redna-22-2006-11-29.sp115">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi se je prijavila, bom prvo dal gospe Širci kot
                  predlagateljici. Prosim.</p>
            </sp>
            <sp xml:id="SDZ4-Redna-22-2006-11-29.sp116">

               <speaker>MAJDA ŠIRCA:</speaker>

               <p>Hvala lepa. Ker smo odprli temo izvajanja zakona o tako imenovanem kulturnem
                  tolarju in ker je že bilo povedano, minister je danes, pa tudi v odgovoru, pa tudi
                  sicer poudaril, da se bo ta zakon v prihodnosti krasno izvajal in bo dosegel
                  stopnje, ki so bile nekoč že dosežene nekaj časa, zadnja leta pa ne. Omenjeno je
                  bilo, da niso bile dosežene večkrat zaradi tega, ker ni bilo pripravljenosti, da
                  bi sodelovale in da bi imele projekte pripravljene tudi občine. Dober večer gospod
                  minister in gospod državni sekretar! Eks, pardon!</p>
               <p>Da je moj kolega gospod Pukšič zadovoljen z delom ministrstva je nedvoumno in
                  nedvomno in da je poskušal uveljaviti še en projekt danes, je tudi neizogibno
                  dejstvo. Naj pa povem, da je uspešen, ker konec koncev je dobil za svoj kulturni
                  dom v Desterniku kar dvakrat financirano, enkrat iz ministrove rezerve, mimogrede,
                  ta ni tako skromna, enkrat pa iz rednega financiranja. Skratka, 9 plus 2,5
                  milijonov se kar nekaj nabere, čeprav enkrat za novo gradnjo, enkrat za popravo
                  nove gradnje, kakorkoli že gre. Tako da tudi Dornova, predpostavljam, da bo šla.
                  Ampak to, kar je pomembno, gospod minister, je to,da pravite, da se z občinami
                  včasih težko dogovarjate, ker ne pripravijo programa. Katastrofalno je bilo, da v
                  enem projektu, ki je na prioritetnem mestu znotraj zakona o tako imenovanem
                  kulturnem tolarju in znotraj resolucije o NKP, ki za vas seveda nima zakonske
                  narave, ampak je najvišji pravni dokument na področju kulturne politike, stoji
                  postavka ustanovitve muzeja slovenskih filmskih igralcev v Divači. Občina je s
                  pokojnim županom in s svojim občinskim svetom zagotovila vse pogoje, od odkupa
                  zemljišč, do priprave projekta, da bi to, kar je zapisano v zakonih, seveda tudi
                  realizirala in lahko kandidirala za sredstva iz norveškega finančnega mehanizma.
                  Gospod minister, vaše ministrstvo ni izrazilo pripravljenosti in sodelovanja pri
                  tem, zaradi česar bodo po vsej verjetnosti ta sredstva šla po vodi. Govorim o
                  prioritetah in še o nečem. V odgovoru na interpelacijo pravite in priznate, da
                  resolucija nacionalnega programa za kulturo res da ni bila dovolj hitro
                  pripravljena, da ste zavlačevali z njo, a menite, da to pač ni hudo. Hudo pa je,
                  da temeljnemu aktu, kot je že rečeno, ne dajete statusa zakonske narave. S tem pa
                  tudi si dovolite, da določene prioritete prilagajate življenju, kot pravite vi. Vi
                  minister se temu življenju prilagajate tako daleč, ker pač zakonskih prioritet ne
                  upoštevate, da ustanovite muzej krščanstva na Slovenskem, ki ga v nacionalnem
                  programu za kulturo ni, je pa v osnutku programa za kulturo, ki ga je še
                  pripravljal gospod Šeligo, pa ni bil sprejet, pozabite pa, recimo, na ustanovitev
                  oziroma pripravo Muzeja sodobne umetnosti, ki pa je v resoluciji, ali na že prej
                  omenjen Muzej filmskih igralcev v Divači, ki sta pač določena kot prioriteti.
                  Ampak to, kar je pomembno, ne mislimo, da je narobe, če Slovenija dobi Muzej
                  krščanstva na Slovenskem, ne, ne oporekam temu. Oporekam pač skrbstvu za Muzej
                  krščanstva na način, ko postane vprašanje zelo jasno: ali boste prevzeli tudi
                  lastništvo, tako kot je pogoj povsod, da država lahko upravlja oziroma izvaja
                  javno službo. In hkrati sprašujem tudi o neki drugi dvoličnosti. Po eni strani ste
                  prevzeli ustanovitev tega javnega zavoda, po drugi strani pa ste, recimo, zavrnili
                  prošnjo islamske verske skupnosti za financiranje učenja slovenskega jezika, ki je
                  bila minimalna. Skratka, velike razlike so v vašem videnju prioritet, ne samo
                  tistih, ki so v zakonu, ampak tudi tistih, ki izhajajo iz javnih razpisov.
                  Hvala.</p>
            </sp>
            <sp xml:id="SDZ4-Redna-22-2006-11-29.sp117">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Najprej ima gospod Pukšič repliko, potem bom dal pa besedo gospodu
                  ministru. Gospod Pukšič, prosim.</p>
            </sp>
            <sp xml:id="SDZ4-Redna-22-2006-11-29.sp118">

               <speaker>FRANC PUKŠIČ:</speaker>

               <p>Hvala lepa. V obrazložitev tega, da ne bo ostalo kaj v zraku. Zelo ponosen sem in
                  vesel, da smo v osrednjih Slovenskih goricah poleg približno 60 kilometrov cest
                  naredili tudi lepo kulturno dvorano s 300 sedeži. Ta kulturna dvorana bo služila
                  širši skupnosti, ne samo občini, temveč celotnim Slovenskim goricam. In je bilo že
                  ob tistem prvem razpisu takrat z ministrico Rihterjevo dogovorjeno, namreč, ker je
                  bila sanacija stare dvorane, če se bo to tako dalo izpeljati, če ne, seveda
                  obstajajo še druge možnosti sofinanciranja izgradnje. In glede na to, da je bila
                  dvorana stara preko 70 let in ker smo naleteli na čudne zadeve, o katerih ne bi
                  govoril, smo to zadevo skupaj z ministrstvom izpeljali. In če je bil kam, potem je
                  bil v to sigurno dobro naložen denar. Res pa je, da ostajajo obveznosti še do
                  nekaterih drugih projektov, ki še niso zaključeni, in se bojim, da mi jih niti v
                  tem mandatu ne bo uspelo zaključiti. Sicer pa vse, kar naredimo, naredimo za
                  dobrobit krajank in krajanov, občank in občanov.</p>
            </sp>
            <sp xml:id="SDZ4-Redna-22-2006-11-29.sp119">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod minister.</p>
            </sp>
            <sp xml:id="SDZ4-Redna-22-2006-11-29.sp120">

               <speaker>DR. VASKO SIMONITI:</speaker>

               <p>Hvala lepa. Najprej bi rad odgovoril gospe poslanki Žgajner Tavš, ki je prav tako
                  govorila o izvedbi kulturnega tolarja. Rad bi povedal samo to, da v proračunu, ki
                  je bil sprejet v preteklih letih ali pa sedaj, je določen odstotek, koliko se bo
                  namenjalo za kulturni tolar kot tak. V okviru sredstev, ki so na voljo, se pač to
                  izvaja, kolikor se da izvesti - v zvezi z lutkovnim gledališčem.</p>
               <p>Glede medijskega sklada, še enkrat in vedno znova: to ni noben medijski sklad, to
                  je normalen razpis, ki obsega 995 milijonov tolarjev, to je celo manj kot tista
                  sredstva, ki so jih razdelili v prejšnji Vladi, ko so razdelili milijardo in pet
                  milijonov, pa ni bilo nobenega posebnega vetra. Če želite, pa lahko še enkrat
                  tako, kot smo v preteklih časih, preberemo vse komisije, ki so bile, in boste
                  videli to veliko neodvisnost, ampak to je obrobno. Pomembno je pa to, da je gospa
                  Tavševa rekla tudi, da gre pretežni del sredstev, kar polovica, za cerkvene
                  časnike in medije, vendar gre za 50 milijonov tolarjev, kar je od celotnih
                  sredstev komaj 5%, ne pa polovica.</p>
               <p>Kar zadeva gospoda poslanca Kumerja, ki mi je naslovil 10 vprašanj - če dovolite,
                  vam jih bom kar prebral, ker se nisem mogel drugače pripraviti. Glede zastopnika
                  konjeništva v svetu Lipice - gre za to, da je mesto za zastopnika konjeništva v
                  strokovnem svetu Kobilarne in ne v svetu Kobilarne Lipica. V njem imamo svoje
                  predstavnike resorji, torej odgovorni za Kobilarno Lipico, kmetijstvo, MOP,
                  ministrstvo za kulturo in drugi in pa predstavniki lokalne skupnosti in
                  zaposlenih. Torej, stroka je prisotna v tistem organu, ki je za to tudi najbolj
                  kompetenten. Drugič, strokovna usposobljenost direktorja Pusta, nekako se je
                  želelo povedati, da ni strokovnjak za to. Moram reči, da je izjemen strokovnjak za
                  poslovno vodenje te zaplete organizacije, kot je Kobilarna Lipica skupaj s
                  turizmom in gostinstvom, in moram pohvaliti v zadnjih 5-ih, 6-ih mesecih, ko smo
                  bili večkrat tam in glede na prvo stanje, se mi zdi, da je naredil izjemne korake
                  naprej. In kot sem že rekel, ne samo vse tisto, kar sem že naštel, ampak je
                  navezal stike s kobilarnami, ne po celi Evropi, ampak v nekaterih glavnih
                  kobilarnah, zlasti pa, kot sem rekel s Kobilarno Piber pri Dunaju, za strokovnega
                  vodjo pa je bil imenovan Marko Marc, ki je doktor znanosti in je veterinar po
                  poklicu. V živalski vrt je Kobilarna Lipica oddala konja, ki pa ni uporaben za
                  samo kobilarno, v živalskem vrtu pa bo lepo preživel preostanek svojega življenja,
                  da tako rečem. Ne pa sedaj, ko so bili eno leto in pol ti konji, 17 ali 18 konj, v
                  boksih, brez da bi jih kdajkoli spustili na pašo. Ko bi videli tiste konje, jaz
                  sem jih videl, torej saj so kar lepo zgledali, samo nekako tragično so
                  izgledali.</p>
               <p>V zvezi s tem, da bodo lipicanci za "fijakerje" Tržačanom - ne vem, mislim, da je
                  gospod direktor Pust napeljal zelo dobre stike z županom Trsta, medsebojno sta se
                  obiskala, najprej je bil pri njem gospod Pust, tudi gospod župan Dipjaca je prišel
                  v Trst in ne glede na te ideološke ali kakršnekoli podtone mislim, da gre za
                  iskreno sodelovanje, ki bo rodilo to, da bodo v Lipico prihajali boljši gosti, ki
                  bodo zlasti gosti iz tistih turističnih kruzerjev, ki pridejo v Trst in seveda se
                  bo vkomponiralo poleg Lipice, Škocjanske jame, Postojnske jame seveda tudi to. Jaz
                  mislim, da je to samo dobro in da ni nič slabega.</p>
               <p>Sobotna izjava dr. Marca govori o dejstvu, da je število lipicancev v zasebni reji
                  večje od števila teh konj v Lipici. Gre za to, da so zasebniki, ki imajo tudi
                  svoje društvo rejcev, imajo okoli 600 konj, medtem ko je v Lipici okoli 400 konj,
                  nekaj manj.</p>
               <p>Glede tega, da je nekdo ovaden v zvezi z delom. Zaposleni so seznanjeni s pravili
                  delovanja v Kobilarni Lipici. V preteklosti je vse prevečkrat prihajalo do zlorabe
                  službenih sredstev in službenega časa. Popolnoma je bilo namreč neurejeno tudi
                  vprašanje prihoda, odhoda z službenega delovnega mesta, celo vrsto takih
                  "vsakdanjih" prekrškov, ki so kazali na popolno razpuščenost. To je gospod Pust
                  kot novi direktor zelo kvalitetno uredil ali pa poskuša še vedno urejati z eno
                  stalno prisotnostjo. To je tudi človek, ki praktično vsako jutro obhodi posestvo
                  in tudi hleve, vse.</p>
               <p>Glede izobraževanja jahačev. Torej vemo, da za jahače lipiške šole jahanja ne
                  obstajajo posebni izobraževalni programi, zato so v Kobilarni vedno sprejemali
                  tudi mlade jahače brez ustrezne izobrazbe in jim tako dali priložnost, da se
                  usposobijo. Sedaj so programi pripravljeni tudi s tem, da bodo posamezne ekipe teh
                  mlajših jahačev pošiljali na seminarje ali pa na večtedenska izobraževanja jahanja
                  v samo šolo, tudi na Dunaj, kar se mi zdi tudi samo po sebi zelo dobro in
                  sprejemljivo.</p>
               <p>Glede sodelovanja tujih trenerjev. Jaz mislim, da je to zelo dober znak, če
                  prihajajo ljudje, ki so strokovnjaki, iz španske jahalne šole. To se navezuje na
                  prejšnje vprašanje in da bodo ti mladi jahači tudi na licu mesta, v sami Lipici,
                  ne samo da bodo hodili tja na daljše šolske dni, ampak da bodo tudi trenerji v
                  sami Lipici.</p>
               <p>Glede programa; sprašujete, kakšen program naj bi zagovarjal. Zagovarjam Program
                  varstva in razvoja Kobilarne Lipice, ki ga je sprejela Vlada, ki govori o razvoju
                  in ohranjanju kulturne dediščine in govori o razvoju konjereje. Ta program govori
                  o ukrepih za izboljšanje gospodarjenja, v zvezi s turizmom, z obnovo hotelov.
                  Sedaj že kaže Lipica tisti obraz, ko je vredno, da se jo tudi promocijsko bolje
                  uveljavlja in povezuje v tem majhnem prostoru in relativno zanimivem, kraškem, da
                  se dejansko povežejo, recimo, Škocjanske jame, Postojna, Lipica in obmorski del,
                  zlasti Piran in Portorož, ki sta turistično zanimiva. To je glede tega.</p>
               <p>Potem bi odgovoril še gospodu Školču, ki govori o skladu za knjigo in obveznem
                  izvodu. Zakon o obveznem izvodu je bil izbran in potrjen v parlamentu. S tem so se
                  strinjali založniki, s tem se je strinjala tudi Narodna in univerzitetna knjižnica
                  in mislim, da ni s tem nič narobe. Veliko se izgovarjamo na stroko - sedaj pa ne
                  vem, ali sedaj pa ni prava stroka. Pri RTV zakonu ni, sedaj pa tudi ni prava
                  stroka zato, ker so podprli zakon. Zagotovilo za nadomestilo tistih 16 izvodov, ki
                  jih je sedaj manj, razen tiste knjige, 16 izvodov, ki so subvencionirane, ostalo
                  se je znižalo na 4. To razliko, ta finančna sredstva je ministrstvo zagotovilo za
                  nakup knjižničnega gradiva.</p>
               <p>Kar zadeva davke na dodano vrednost in govor o skladu za knjigo, bi rad povedal,
                  da je v prejšnjem obdobju Ministrstvo za kulturo zahtevalo že leta 2004
                  informacije od Ministrstva za finance, koliko država letno pobere DDV-ja in tudi v
                  zvezi z ustanovitvijo sklada, pa je Ministrstvo za finance jim odgovorilo, da ne
                  vedo te številke in da je tudi nesmiselno ustanavljati ta sklad. Enako se je
                  zgodilo tudi leta 2004, 10. maja, ko je državna sekretarka - se mi zdi, da je
                  bila, gospa Helena Kamnar - pisala pismo gospodu Jožefu Školču, da se isto davek
                  na dodano vrednost ne da ugotoviti v zvezi s knjigo, da teh podatkov nimajo in da
                  ravno tako sklad za knjigo naj ne bi bil umesten, ta proračunski sklad za
                  knjigo.</p>
               <p>Ko je prišla nova Vlada, smo skušali večkrat pridobiti tudi mi to informacijo,
                  koliko je tega davka na dodano vrednost za knjigo. Sedaj je že številka - prej je
                  bila, ne vem, od gospoda 3 milijarde, ali se je nanašala na to, ali na kaj
                  drugega, sedaj pozabil, ampak vendarle mi smo pridobili te podatke od Ministrstva
                  za finance in Statističnega urada in natančno piše, da je bilo leta 2002 pobrano,
                  da je ocena, ki je kolikor toliko oprijemljiva, leta 2002 - milijardo 43
                  milijonov, 2003 - milijardo 82 milijonov, 2004 - milijardo 83 milijonov. Skratka,
                  to se je ugotovilo in dalo tisto podlago, ki bo ministrstvu za kulturo tudi
                  omogočalo, da bo nadaljnje korake izpeljalo v zvezi tudi s formiranjem tega sklada
                  za knjigo. Treba se bo samo še odločiti, torej ali gre za javni sklad ali naredimo
                  proračunski sklad. Tukaj je potrebno natančno premisliti, gre pa za to, da smo na
                  podlagi tega izračunali, tudi s pomočjo drugih podatkov, tudi koliko je celotna
                  vrednost od prodaje knjige, koliko je potem DDV od celotne vrednosti in koliko
                  ministrstvo za kulturo daje in koliko davka, seveda tistega vhodnega in izhodnega
                  pri tem dejansko založniki plačajo, koliko ga pa dobijo nazaj. In od tega davka
                  prispevajo založniki po naših predvidevanjih okoli 750 milijonov tolarjev. To pa
                  pomeni, da Ministrstvo za kulturo za knjige, za subvencije in za vse te stvari
                  krepko presega sredstva. To je pa tudi eden od pogojev, bi človek rekel, in
                  podlaga za možnost ustanovitve sklada za knjigo. Torej, sredstva proračunskega
                  sklada ne smejo biti manjša od višine sredstev, zbranih od davka na dodano
                  vrednost na knjigo za preteklo leto. In skušali bomo pripraviti ta sklad za knjigo
                  in upam, da nam bo v naslednjem letu uspelo, in vsi tisti, ki ste se tako
                  zavzemali, verjamem, da boste v polnem številu podprli to našo odločitev. Mislim,
                  da se bo dalo dejansko ustanoviti sklad za knjigo. V kolikor, pa opozarjam, bomo
                  videli, če bodo vsi tisti, ki so tako vehementno zahtevali v lanskem letu in
                  decidirano večkrat, da je treba ta sklad ustanoviti, če bodo še za. Trdim sam, da
                  danes v tem trenutku večino stvari, ki so predvidene v skladu za knjigo, že
                  ministrstvo dejansko to funkcijo opravlja. Ampak to je že druga debata v detajle,
                  ki bo tudi verjetno prišla še v javno razpravo in bo še mnogo o tem
                  povedanega.</p>
               <p>Glede Škrafenove domačije oziroma muzeja filmskih delavcev v Divači, je pa tako.
                  Tudi ta investicija sodi v tako imenovani kulturni tolar, ampak sem že prej
                  omenil, da gre za dve tranši, ena s konca 90-ih let in ena iz začetka leta 2000.
                  To ne sodi v tisti prvi del in sam se nagibam k temu, da je treba zadostiti tistim
                  stvarem, ki so v prvem delu. Ne da se vsega storiti, tudi minister, mislim, da ima
                  lahko določene prioritete, vendar so v tem primeru prioritete predvsem tiste, s
                  katerimi se zadosti tistim upravičencem in tistim, ki pripravijo vse zadeve, iz
                  prve tranše tega kulturnega tolarja, da se to čim prej zgodi. To ne pomeni, da
                  odrekamo drugim, da do tega ne bi prišlo.</p>
               <p>Kar se tiče pa glavnega in vrhovnega zakona, ki govori o kulturi, pa to vsekakor
                  ni Nacionalni program za kulturo, ki ni zakon, ampak je zgolj resolucija,
                  programska usmeritev. Glavni, osnovni zakon je pa tako imenovani Zakon o
                  uresničevanju javnega interesa v kulturi. No, ampak to pravzaprav ni tako važno,
                  vendar ker se stalno govori, da je Nacionalni program za kulturo vrhovni
                  zavezujoči dokument in da ima zakonsko veljavo - je nima.</p>
               <p>Kar zadeva Muzeja krščanstva na Slovenskem, oprostite, ne vem, kaj je s tem
                  narobe. Zakaj pa ne bi mogel biti Muzej krščanstva na Slovenskem? To je muzej v
                  Stični, v eni najstarejših cistercijanskih samostanov v Evropi, če hočete, torej
                  zgodovinsko zelo pomembno. Ima 17.000 eksponatov, 30 zbirk, ima vso ekipo, 20.000
                  obiskovalcev na leto in ne vem, zakaj se, če se pa govori o krščanstvu, da je pa
                  zdaj to spet kaj narobe - ne vem, katolicizem, Rimskokatoliška cerkev in te
                  prenapete zadeve. Ne, to je naša kulturna dediščina, zelo pomembna, in naklonili
                  smo ji to, da postane Muzej krščanstva na Slovenskem tudi del tega
                  institucionalnega sveta ali pa okolja muzejev. Hvala lepa.</p>
            </sp>
            <sp xml:id="SDZ4-Redna-22-2006-11-29.sp121">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Prva ima repliko gospa Žgajner Tavš, potem pa gospod Školč.
                  Prosim.</p>
            </sp>
            <sp xml:id="SDZ4-Redna-22-2006-11-29.sp122">

               <speaker>BARBARA ŽGAJNER TAVŠ:</speaker>

               <p>Hvala lepa. No, pa bodimo pozorni, spoštovani minister, na našo kulturno
                  dediščino. V tem kontekstu vas sprašujem. 20. oktobra letos so porušili Jelenov
                  žleb. Gre za partizanski spomenik, del naše zgodovine. Sprašujem, zakaj, minister.
                  Tudi za ta del naše zgodovine, kulturne dediščine, če hočete, ste odgovorni vi. Ne
                  veste? Žalostno, minister.</p>
               <p>Omenjali ste sofinanciranje oziroma tisti javni razpis, ki sem ga poimenovala v
                  sklopu "tako imenovanega medijskega sklada". Zakaj sem dejala "tako imenovani"
                  medijski sklad - zato, ker ste ob razpravi v okviru Zakona o RTV v Državnem zboru
                  in naknadno v okviru Zakona o medijih obljubljali medijski sklad. Tako imenovani
                  medijski sklad - pa upam, da boste zdaj razumeli, v čem je poanta - je delil
                  sredstva po sporni politični poti. Tako sporna je bila tudi sestava komisije,
                  spoštovani minister. V komisiji, ki je delila sredstva za medije na podlagi
                  razpisa, iz tako imenovanega medijskega sklada, sta sedela kar dva avtorja založbe
                  Nova revija, Andrej Aplenc in Matjaž Tomšič, čeprav po Zakonu o medijih osebe, ki
                  imajo kot zunanji sodelavci sklenjeno pogodbeno razmerje z izdajateljem medija ali
                  z oglaševalsko organizacijo, ne morejo biti člani komisije. In, veste, tudi Nova
                  revija je na podlagi tega razpisa dobila zelo velika finančna sredstva. Dobila naj
                  bi - pa mi dovolite, bom prebrala - 15 milijonov slovenskih tolarjev. Čeprav je
                  letos od kulturnega ministrstva dobila že 70 milijonov slovenskih tolarjev. Jaz
                  sem vam zastavila vprašanje in vas opozorila na domnevne nepravilnosti. Kajti, kot
                  sem že dejala, odgovora z vaše strani na moje poslansko vprašanje nisem prejela.
                  In glede na to, da se v medijih, v javnosti in tudi danes v okviru interpelacije
                  pojavljajo številni dvomi oziroma celo dokaj utemeljene zadeve o tem, da pa nekaj
                  res "ne štima" okrog podeljevanja sredstev iz tega sklada oziroma na podlagi
                  razpisa, bi bilo smiselno minister, ne zgolj zavajati, ampak povedati resnična
                  dejstva...</p>
            </sp>
            <sp xml:id="SDZ4-Redna-22-2006-11-29.sp123">

               <speaker>PODPREDSEDNIK DR. MARKO PAVLIHA:</speaker>

               <p>Tri minute. Hvala lepa za uvidevnost. Gospod Školč, replika ali predlagatelj?
                  Replika, prosim.</p>
            </sp>
            <sp xml:id="SDZ4-Redna-22-2006-11-29.sp124">

               <speaker>JOŽEF ŠKOLČ:</speaker>

               <p>Poglejte, ko je na Madžarskem prišlo na dan, da je premier lagal glede
                  gospodarskih kazalcev, se je nabrala množica ljudi in zahtevala njegovo
                  odstavitev. Trdnost madžarske Vlade in pa ugled se je precej zamajal. Minister
                  zagotovo v drugem poskusu, ko je odgovarjal, ni preslišal vprašanja in zagotovo mu
                  bo mogoče vsakič znova očitati, da je vesoljno slovensko javnost zavajal in ji
                  lagal glede tega, kdo so strokovnjaki, ki so pisali zakon o RTV. Meni je zelo
                  nerodno, da se bo ministra za kulturo oprijel bolj ali manj neprijeten
                  vzdevek.</p>
               <p>Kar se tiče sklada za knjigo. Gospod minister, vi ste v svojem poročilu napisali,
                  da je po razpoložljivih podatkih bila državna podpora knjigi višja od sredstev, ki
                  jih država pobere z naslova DDV. To ni res. Z naslova DDV - po podatkih, ki jih
                  imava oba in jih je zagotovil statistični urad - se je nabralo - bom govoril samo
                  za 2005 - 3 milijarde 520 milijonov sit. Za namen, ki ga predvideva sklad za
                  knjigo, pa je šlo dobro milijardo sredstev. Torej je to 34% sredstev, ki bi jih
                  moral sicer koristiti sklad za pet namenov. Vi ste pripisali, zato da ste prišli
                  do 3.600.000.000, še vse programe iz knjižničarstva; in tu spet zavajate javnost.
                  Pomen skladov pa ni samo v količini denarja, ampak tudi v njihovi relativni
                  samostojnosti. In ko je vaš predhodnik, tako kot sam in predhodnica se je temu
                  malenkost upirala, ko smo vsi zagovarjali ta sklad, smo računali, da bodo dolgi
                  prsti ministra stran od delitve subvencij. In v tem je smisel sklada. Tega pa,
                  dokler ni ustanovljen in dokler mu ni zagotovljena relativna samostojnost, ni
                  mogoče. In ko smo že pri tem in ko razpravljamo o subvencijah, ki jih dajete in
                  imate tu kolega ministra Rupla, me zanima, če je šel mogoče del denarja iz naslova
                  subvencij Novi reviji tudi za plačilo računa, ki ga je povzročil gospod minister
                  Rupel s tem, ko je pač se udeležil...</p>
            </sp>
            <sp xml:id="SDZ4-Redna-22-2006-11-29.sp125">

               <speaker>PODPREDSEDNIK DR. MARKO PAVLIHA:</speaker>

               <p>... minute, gospod Školč.</p>
            </sp>
            <sp xml:id="SDZ4-Redna-22-2006-11-29.sp126">

               <speaker>JOŽEF ŠKOLČ:</speaker>

               <p>Zbora za republiko, ki ste ga vodili vi...</p>
            </sp>
            <sp xml:id="SDZ4-Redna-22-2006-11-29.sp127">

               <speaker>PODPREDSEDNIK DR. MARKO PAVLIHA:</speaker>

               <p>Gospod Školč...</p>
            </sp>
            <sp xml:id="SDZ4-Redna-22-2006-11-29.sp128">

               <speaker>JOŽEF ŠKOLČ:</speaker>

               <p>... in ste tudi tako soodgovorni za plačilo računa. Sicer pa povejte, kako boste
                  denar za ta račun zbrali.</p>
            </sp>
            <sp xml:id="SDZ4-Redna-22-2006-11-29.sp129">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Lepo prosim, da ne vpletate drugih ministrov v debato, ker pač sama
                  prisotnost gospoda Rupla še ne daje pravice, da replicira. Gospod minister ima
                  besedo zdaj, prosim.</p>
            </sp>
            <sp xml:id="SDZ4-Redna-22-2006-11-29.sp130">

               <speaker>DR. VASKO SIMONITI:</speaker>

               <p>Gospe Tavševi bi samo to odgovoril, da gospod Aplenc in Tomšič nimata pogodb z
                  omenjenimi revijami. Res je revija, ampak je dobila 15 milijonov v tem skladu, to
                  je odločila komisija, kot sem že povedal, je to javno objavljeno na spletnih
                  straneh, vse pritožbe so možne, vsi protiargumenti so možni, sam pa ocenjujem,
                  čeprav nisem o tem odločal, pa poznam Novo revijo, saj tudi ta krog mi je blizu,
                  ampak vendarle smatram, da ta revija je upravičena, da je dobila - ne vem, ali so
                  to dovolj primerna - ampak je dobila ta sredstva. Mislim, da v ničemer ne zavajam,
                  z ničemer, kar je gospa povedala.</p>
               <p>Kar gospod Školč rad obtožuje, da zavajam, pa lažem, pa dolgi prsti, skratka to je
                  stvar nivoja, ki ga obvlada. Lahko bi pa rekel, da glede DDV-ja, jaz ne vem, od
                  kje ima gospod Školč te podatke. Jaz imam druge podatke, imam tiste, kot sem
                  rekel, od DDV-ja leta 2004 naj bi bilo za knjige pobrano - za knjige seveda, in za
                  to tudi gre - milijardo 300 milijonov, vendar pa, kot sem rekel, ko se odbijejo
                  vhodne in izhodne davčne osnove, se vrne založnikom skorajda polovica teh sredstev
                  nazaj, polovica je pa tista, ki jo državi založniki plačajo. In v odnosu do tega,
                  kar plačajo, v odnosu do sredstev, ki jih Ministrstvo za kulturo namenja za
                  knjige, če bi pa vsa ostala ministrstva seveda vključili, ki tudi knjige
                  subvencionirajo, pride pa čez dve milijarde teh sredstev. Ampak to je že druga
                  debata. Jaz pač te podatke imam, s temi operiram, seveda, če obstajajo kakšni
                  drugi podatki, zdaj, ne vem, jaz mislim, da ne lažem, morda pa kdo drug in si
                  izmišljuje, jaz te podatke imam, s temi operiram, in na podlagi teh podatkov sem
                  povedal tisto, kar sem mislil. Seveda, če se bo pokazalo, da so podatki drugačni,
                  napačni, bom skušal ukrepati tam, kjer je treba ukrepati, in temu prilagodil
                  politiko v odnosu do oblikovanja sklada za knjigo. Hvala lepa.</p>
            </sp>
            <sp xml:id="SDZ4-Redna-22-2006-11-29.sp131">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi se je prijavil gospod Gulič kot predlagatelj. Prosim.</p>
            </sp>
            <sp xml:id="SDZ4-Redna-22-2006-11-29.sp132">

               <speaker>ALEŠ GULIČ:</speaker>

               <p>Kar nekaj odgovorov mislim, da je treba še dati meni, gospod minister niste
                  odgovorili na vprašanje o fokolarih, to ste pač preslišali in čeprav smo začeli z
                  nevednostjo in brezbrižnostjo, se pravi, so stvari, ki očitno nočete slišati.
                  Vprašanje pa je bilo postavljeno na zahtevo koalicije, da naj vprašamo kaj novega,
                  da bi izvedeli tudi kaj novega. Se pravi, za te fokulare lahko zadevo tudi
                  ponovim, 11 milijonov tolarjev iz postavke ohranjevanja kulturne dediščine, čeprav
                  ne gre za gibanje, ki bi se ukvarjalo na kakršenkoli način s kulturno dediščino.
                  Seveda financiranje tovrstnih dejavnosti pa ni v skladu z ločitvijo verskih
                  skupnosti od države in tudi po tolmačenju Ustavnega sodišča takih zadev ne smemo
                  financirati. Tudi ta "Flugzeug škandal" še ni razčiščen, kar je spraševal gospod
                  Školč. No, če bo pa potreba, bomo pa še kakšno šilo porinili v ta gumenjak. Hvala
                  lepa.</p>
            </sp>
            <sp xml:id="SDZ4-Redna-22-2006-11-29.sp133">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister, prosim. Beseda je vaša.</p>
            </sp>
            <sp xml:id="SDZ4-Redna-22-2006-11-29.sp134">

               <speaker>DR. VASKO SIMONITI:</speaker>

               <p>Gospod poslanec Gulič, resnično se opravičujem, ampak res nisem prej odgovoril na
                  vprašanje v zvezi s honorarji in tudi sedaj v popolnosti, se opravičujem, nisem
                  razumel tega vprašanja. Če ste toliko ljubeznivi, če ga ponovite, in če bom vedel,
                  bom odgovoril, sicer pa pač ne. Se opravičujem.</p>
            </sp>
            <sp xml:id="SDZ4-Redna-22-2006-11-29.sp135">

               <speaker>PODPREDSEDNIK DR. MARKO PAVLIHA:</speaker>

               <p>Gospod Gulič.</p>
            </sp>
            <sp xml:id="SDZ4-Redna-22-2006-11-29.sp136">

               <speaker>ALEŠ GULIČ:</speaker>

               <p>V redu, jaz mislim, da je take stvari treba razčistiti. Seveda gre za društvo, ki
                  je ekumenskega značaja in je dobilo 11 milijonov tolarjev. Gre za neko Marijino
                  družbo fokolari, fogolari, ki se je začelo tam od 1943. leta v Trenu, in sicer iz
                  duhovne izkušnje Chiare Lubich. To ste verjetno dobili kot utemeljitev, ki si je
                  izbrala življenje po evangeliju. Iz tega se je razvil in razširil življenjski
                  slog, ki je pritegnil in tudi danes prednjači mnoge ljudi različnih ras, verstev,
                  kultur po svetu itn. Gre za izrazito versko dejavnost in temu za potrebe združenja
                  je letos Ministrstvo za kulturo dodelilo nekaj več kot 11 milijonov tolarjev iz
                  postavke Ohranjevanje kulturne dediščine.</p>
               <p>Mene zanima, na kakšen način je do tega prišlo, in tudi, kakšni so bili kriteriji,
                  da se je to zgodilo. Vprašanje upam, da je sedaj razumljivo. Hvala lepa.</p>
            </sp>
            <sp xml:id="SDZ4-Redna-22-2006-11-29.sp137">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-22-2006-11-29.sp138">

               <speaker>DR. VASKO SIMONITI:</speaker>

               <p>Spoštovani gospod poslanec! Torej prvič slišim. Jaz sem bil pripravljen na
                  interpelacijo. Mislim, da tega v interpelaciji ni. To naj ne bo opravičilo, se bom
                  pa vsekakor o tem pozanimal in vas bomo natančno obvestil.</p>
            </sp>
            <sp xml:id="SDZ4-Redna-22-2006-11-29.sp139">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kar dolga je bila pot med poslancem Pukšičem in gospodom Potrčem.
                  Gospod Potrč, končno je vaša beseda.</p>
            </sp>
            <sp xml:id="SDZ4-Redna-22-2006-11-29.sp140">

               <speaker>MIRAN POTRČ:</speaker>

               <p>Hvala lepa, gospod podpredsednik, gospod minister, gospa državna sekretarka. Čakal
                  sem in prišel na vrsto. Jaz ne bi niti razglabljal niti sodil o dejanskemu vplivu
                  gospoda ministra za kulturo v Vladi. Vem, da je minister, in to spoštujem, in vem,
                  da so kolegice in kolegi iz Liberalne demokracije vložili zoper njega
                  interpelacijo. In jaz bi rad nekaj svojih mnenj in razlogov, zakaj bom to
                  interpelacijo ob predlogu, da se glasuje za razrešitev na koncu, če bo takšen
                  predlog podan tudi ustno, kot je pisno dan, glasoval.</p>
               <p>Gospod minister naj najprej povem, da ne razumem vaših vprašanj in vaših ugovorov
                  na vsebino interpelacije.</p>
               <p>Namreč, ko ste govorili o tem, da ni konkretna, da je v nasprotju s poslovnikom,
                  da ne navaja, kje ste kršili zakone in podobno - ne razumem, ker to ni problem, ki
                  bi ga bilo treba postaviti. Namreč, vi niste obtoženi za nezakonito ali
                  protiustavno ravnanje pred Ustavnim sodiščem, ampak je zoper vas vložena
                  interpelacija in ne gre za nezakonito, ampak tudi za ustrezno ali neustrezno
                  politično ravnanje kot ministra. Tukaj imamo pač poslanke in poslanci pravico
                  soditi, ali neka politična ravnanja štejemo za ustrezna ali ne, in to šteti za
                  kriterij, na podlagi tega se opredeljujemo za ali proti interpelaciji. Mislim, da
                  bi bilo, bi rekel, dobro to razčistiti, ker nisem v tem pogledu vaših ugovorov
                  razumel.</p>
               <p>Drugo, kar bi uvodoma rad povedal. Ni mi bilo všeč, ko ste poskušali pomen in
                  verodostojnost interpelacije zmanjševati z diskreditacijo prvopodpisanih pod
                  interpelacijo, to ni lepo, to ni vljudno, to tudi ni dostojno ravnanje ministra za
                  kulturo, ne glede na to, ali ima ali ne vsak od nas tudi kakšen mladež, bi rekel,
                  na svojem dosedanjem ravnanju in značaju. Poslanke in poslanci imamo pravico
                  interpelacijo vložiti in odgovornost ministra je, da čim bolj korektno odgovarja
                  na trditve, ki so, utemeljene ali ne, v interpelaciji postavljene.</p>
               <p>Tretje. Sedaj nekaj o vsebini. Moj temeljni razlog, da bom podprl interpelacijo
                  oziroma predlog za glasovanje o razrešitvi, je tudi povezan s sprejemanjem Zakona
                  o RTV. Pa mi ne vi niti kolegice in kolegi poslanci iz koalicije očitati, da ne
                  vem, da je zakon Državni zbor sprejel - vem. Da ne vem, da je bil potrjen z
                  minimalno večino na referendumu, pa tudi, če bi ta večina bila samo eden glas -
                  bil je potrjen, tudi to vem. Vendar imam pravico soditi o ravnanjih vas in še
                  katerega v času, ko smo se z različnih izhodiščih zavzemali, da bi ta zakon s tako
                  vsebino bil sprejet ali ne, in v tem pogledu osebno menim, da so tudi vaša
                  politična ravnanja bila do državljank in državljanov, ki so na referendumu
                  odločali, zavajajoča. Zaradi tega menim, da niste korektno ravnali in ste sokrivi
                  za vsebino zakona zaradi tega, ker ste ga tudi napačno, po moji predstavi,
                  predstavljali in je sedaj sprejet takšen, kot je, ki meni osebno ne daje
                  zagotovila, da uveljavlja javno RTV v interesu vseh državljank in državljanov
                  Slovenije.</p>
               <p>Danes je že bilo govora o naročnini. Ne bom ponavljal tistega, kar ste povedali,
                  ker se najbrž še spominjamo, vam bom pa povedal, da je vaš minister, vaš
                  ministrski kolega na isto vprašanje, ali s tem, ko se realna vrednost povečuje,
                  nastaja tudi problem ali ne za tiste, ki so do določenih sredstev upravičeni, imel
                  točno diametralno nasprotno stališče kot vi, to je bil mag. Drobnič, ko smo
                  govorili o Zakonu o socialnih transferjih. On je dokazoval, da ni nobenega
                  problema za prejemnike socialnih transferjev, če se socialni transferji
                  ugotavljajo enkrat letno, ker se zaradi tega še vedno ohranja enak odstotek, ne
                  glede na to, da vemo vsi, da v tem času je - vi ste konkreten podatek navedli -,
                  recimo, bila 2,5% inflacija in da bodo na koncu leta ti prejemniki socialnih
                  transferjev po vaših trditvah realno dobili 2,5% manj. In jaz z vami soglašam.
                  Realno bodo dobili tudi ti prejemniki socialnih transferjev konec leta 2,5% manj
                  ali pa še več, ker se bo to stopničasto prelivalo. In meni ni všeč, kadar ista
                  Vlada skozi usta dveh ministrov za svoj političen interes uporablja različne
                  kriterije.</p>
               <p>In k temu bi rad povedal samo še to. Vsaj kar lahko z vso gotovostjo trdim, ker
                  sem tudi z vami skupaj bil na javnih predstavitvah različnih pogledov tega zakona,
                  preciznost o zmanjšanju naročnine RTV iz vaših ust ni bila takšna, da bi lahko
                  kdorkoli razumel, da boste to trditev uveljavljali tako, da boste absolutno višino
                  naročnine RTV primerjali enkrat s plačo, ki jo posameznik je oziroma bo dobil,
                  oziroma primerjali z realno vrednostjo. To je pač zdaj nastalo, je pa pomembno
                  zame zato, ker smo mi, drugi nasprotniki, trdili, da se najbrž sklicevati na to,
                  da se bo najemnina - in takrat smo pa govorili - znižala, znižanje najemnine pa za
                  mene, in ne znam drugače slovensko, pomeni z višine 100 na višino 95, to je
                  znižanje, drugače je neko relativno razmerje. Vsi smo tako razumeli in pač šteli,
                  da niste bili korektni do državljank in državljanov.</p>
               <p>Drugič. Kot minister ste morali vedeti, kako je z možnostjo realizacije tretjega
                  programa RTV in prenosov sej. Če niste vedeli, je bila to, brez zamere, vaša
                  ignoranca, pri čemer vam tega ne želim očitati. Vedeli ste. In danes se
                  izgovarjati, da je vprašanje realizacije tretjega programa, ne glede na to, ali
                  jaz mislim, da je tretji program idealna rešitev, da ljudje uživajo, ko nas
                  gledajo, da smo duhoviti, da imamo zadostne polemike ali ne, ne glede na to, je
                  stvar odgovornosti tudi izvedbe Zakona o RTV, ker je to bila ena od pridobitev
                  novega zakona. In danes se izgovarjati, saj smo vsi vedeli, da se tega ne da
                  realizirati zelo kmalu, ker je treba narediti drugo, tretje, četrto, ni korekten
                  izgovor. To je bila ena od trditev, ki ni realizirana.</p>
               <p>In tretjič. Govorili ste o tem, upravičeno ali ne, kakšen je bil v prejšnjem
                  Zakonu o RTV političen vpliv, in zagotavljali, zdaj po novem več političnega
                  vpliva ne bo. V tem delu niste govorili resnice. Tudi če je prej bil, pa napačen,
                  v novem Zakonu o RTV je sistemsko vgrajen prek sestave sveta RTV, prek
                  programskega sveta RTV, prek njegovih pristojnosti in prek dejanskih volitev,
                  kakor smo jih v Mandatno-volilni komisiji in v Državnem zboru upravljali, vključno
                  s tistim listkom, kako naj koalicija glasuje, ki smo ga pač dobili. In reči, da
                  prek sestave sveta, ki ima potem vse pristojnosti za imenovanje direktorja,
                  direktor pa naprej do urednikov in podobno, ni zagotovljen politični vpliv,
                  enostavno ni res. Vi ste na teh treh točkah govorili najmanj polresnice in zato je
                  za mene to zadosten razlog že sam po sebi, da menim, da smo sprejeli zakon o
                  RTV-ju, ki ni koristen, ker bi se lahko našle boljše rešitve, tudi ob večjem
                  sodelovanju opozicije, stroke in podobno, civilne družbe, ki ste jo tud
                  ignorirali, pa na žalost do tega ni prišlo.</p>
               <p>Zavestno nisem omenil 4. točke, ki ste jo zelo zelo poudarjali, ker vem, da je
                  tukaj tudi vprašanje o ceni in okusu. Namreč, zelo ste poudarjali program bo
                  kvalitetnejši. In jaz vam povem, jaz osebno mislim sicer drugače, ampak to se mi
                  lahko mirno reče, da je to tudi stvar mojega okusa. Zaradi tega o tem ne želim
                  govoriti, ker za marsikoga je kvalitetnejši, ker si je predstavljal kaj drugega in
                  ker jaz predvsem spremljam tudi politični del programa v večji meri kot šport,
                  kulturo, zgodovino in podobne stvari, najbrž razumete, zakaj, tudi zato, ker
                  veliko časa za vse drugo nimam.</p>
               <p>Bi pa rad v zvezi s programom in v zvezi s pristojnostmi programskega sveta, za
                  katere jaz vsebinsko sicer nisem bil najbolj navdušen, so pa zapisane v 16. člen
                  in pravijo: "...redno obravnava uresničevanje sprejete programske zasnove in
                  produkcijskega načrta ter daje generalnemu direktorju navodila v zvezi z
                  odpravljanjem pomanjkljivosti na teh področjih", naslednja alineja, "obravnava
                  uresničevanje sprejete programske zasnove", kar je sicer zelo podobno, je pa
                  posebej napisano, naslednja alineja, "obravnava pripombe in predloge gledalcev in
                  poslušalcev programov RTV Slovenije ter se do njih opredeli pri določanju
                  programske politike in pri utemeljenih primerih da navodila generalnemu direktorju
                  glede sprememb, ki morajo biti uvedene v programih". In sklicujoč se na te
                  pristojnosti, ki jih ima programski svet, bi rad izrazil svoje veliko
                  zadovoljstvo, da so novinarji informativnega programa, da je skupina članov
                  programskega sveta RTV in še kdo izrazil svoj protest nad vsebino, kar je danes že
                  bilo omenjeno, Piramide s prejšnjega torka z zahtevo, da naj se oceni, ali takšna
                  vsebina ustreza programskim izhodiščem javne RTV ali pa je takšna, da spodbuja
                  tudi sovražni govor in morda še kaj več. Jaz resnično sodim, predlagam, menim,
                  čeprav nerad govorim o sami vsebini nekih oddaj, da pristojni v RTV v programskem
                  svetu ocenijo to stanje in da se opredelijo v skladu s 16. členom zakona, tako kot
                  sem ga prebral.</p>
               <p>In zadnje zaradi česar menim, da vaše ravnanje zasluži interpelacijo, kar ne
                  pomeni spoštovanje zakona, je vaš odnos in tudi vaša razlaga do konkretnega
                  problema sklenitve ustrezne pogodbe z rimskokatoliškim župniščem na Bledu v zvezi
                  s sprejeto odločitvijo na Vrhovnem sodišču. Jaz namreč sodim, da vaša razlaga, da
                  na podlagi te odločbe in zato ker je sprožen ustavni spor, da niste dolžni
                  skleniti pogodbe, ni točna. Odločitev Vrhovnega sodišča je pravnomočna in
                  izvršljiva. In če bi vi želeli bi lahko in morali zaradi varovanja interesa
                  države, ker gre za javno in kulturno dobro, in zaradi tega, da bi si država preko
                  sklenitve ustrezne pogodbe zagotavljala tudi potrebna materialna sredstva - in če
                  hočete še zlobno pripombo - sanirala odločitev, ki je bila sprejeta leta 1992 v
                  času Demosove Vlade pod ministrovanjem dr. Capudra, ki je - mislim, da dva ali tri
                  mesece zatem ko je bila vložena zahteva za denacionalizacijo, že ocenil, kot da je
                  upravičena in pravzaprav v posest kompleten blejski otok podelil rimskokatoliškemu
                  župnišču na Bledu, kar se je, razen kar zadeva cerkve Marijinega nebovzetja, z
                  zadnjo odločitvijo Vrhovnega sodišča pokazalo kot neutemeljeno. Mislim, da je prav
                  in čas, da se ta obveznost, ki jo ima država do spoštovanja te odločbe, realizira,
                  in gospod minister trdim, da bi vaše sklicevanje na ustavno odločbo bilo
                  utemeljeno samo, če bi Ustavno sodišče zadržalo izvrševanje, ker pa tega - vsaj po
                  mojem vedenju - ni, bi bil vi dolžni kot minister, da odločbo Vrhovnega sodišča,
                  ki je - poudarjam še enkrat - pravnomočna in izvršljiva, izvršite. In si dovolim
                  oceno, da tega niste storili zato, ker to ni bilo v vašem interesu, ker ste želeli
                  tudi na tej točki - to pa ni edina, ko tako ravna ta država - zagotavljati poseben
                  privilegij in posebne pravice Rimskokatoliški cerkvi. Hvala.</p>
            </sp>
            <sp xml:id="SDZ4-Redna-22-2006-11-29.sp141">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Rop.</p>
            </sp>
            <sp xml:id="SDZ4-Redna-22-2006-11-29.sp142">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci, gospod minister! V poslanskem klubu LDS
                  smo pripravili interpelacijo o vašem delu tudi zato, da opozorimo širšo slovensko
                  javnost na nekatere nedvoumne nepravilnosti, napake in verjamemo tudi slabo delo
                  in verjamemo, da bo to pokazala tudi ta diskusija na vašem ministrstvu.</p>
               <p>Ne glede na to, kako in na kakšen način se bo končalo glasovanje o tej
                  interpelaciji, sem prepričan, da smo v pomembnem delu z njo že uspeli. V
                  dosedanjih devetih urah smo praktično vsi, poslanke in poslanci celotne opozicije,
                  ne samo ene politične stranke, treh političnih strank, in moram reči, tudi
                  nekatere poslanke in poslanci iz pozicije, ugotavljali številne slabosti in
                  napake. Tisto, kar bi si jaz želel, pa je to verjetno iluzija, pa je, da bi
                  vendarle nekatere od teh stvari tudi vi sami spoznali, se morda ob kakšni
                  povprašali in ne vedno in v vsakem primeru samo zamahnili z roko in ugotavljali,
                  da je interpelacija brezpredmetna, da je brez argumentov in da je navaden prosti
                  spis. Prepričan sem, da smo v teh devetih urah še kako veliko stvari povedali,
                  ugotovili, in da so tudi odgovori bili tako splošni, nekateri tudi tako zelo blizu
                  in očitno neresnici, da bomo lahko o njih še govorili. In verjamem, da se bo v
                  nadaljevanju še marsikaj od tega, kar je bilo danes zatrjevano, pokazalo kot
                  neresnica.</p>
               <p>Govorili smo o marsikateri stvari, na primer, o lutkovnem gledališču v Mariboru.
                  Zelo zanimive trditve. V enem dnevu smo slišali na eni strani, da ste ponovno
                  zagotavljali, da je nekdo drug, ki je bil včasih župan mesta Maribor in je
                  opravljal še marsikatero funkcijo v Mariboru, govoril neresnice, govoril laži.
                  Taisti je danes govoril, da to vi počnete. In danes, moram reči, nismo dobili
                  odgovora na to vprašanje. Sam seveda srčno upam, da bomo v nadaljevanju dobili
                  odgovor. Ne nazadnje, če je odgovor takšen, da ima bivši župan Maribora prav,
                  potem gre v tem primeru nedvomno za očiten, jasen primer politične korupcije.</p>
               <p>Poslušali smo tudi o Lipici. V zvezi z Lipico smo se leta in leta trudili, da bi
                  rešili situacijo. Priznam, da ne vedno najbolj uspešno, vendar so bili napori
                  številni. Bili so napori s strani ministrov za kulturo, številnih dosedanjih, in
                  verjamem, da ste v delu morda tudi vi najprej na tem področju menili kaj narediti,
                  pa tudi ministrov na področju kmetijstva. Rešitev, ki jo ponujate, seveda ni
                  rešitev Lipice, je pa divja privatizacija Lipice in neka svojevrstna korupcija,
                  kot je še nismo poznali v Sloveniji.</p>
               <p>Moram pa reči, da mene osebno in tudi nas v poslanskem klubu LDS najbolj skrbi
                  tisto, kar počnete, kar delate, kar govorite in kar tudi sedaj branite na področju
                  medijev, na področju RTV Slovenija. Kljub vsem izrečenim besedam, dokazom, če
                  hočete, pismom in javnim pozivom smo danes slišali, da vi ne vidite, da bi vaše
                  obljube ne bile izpolnjene. Ne vidite, da se situacija na tem področju v Sloveniji
                  vidno in jasno slabša, pač pa celo zatrjujete, da se je situacija izboljšala in je
                  boljša. Ne glede na to, da je bil sprejet nov zakon z vsem pompom in navdušenjem
                  nekaterih in nekateri ste še vedno ponosni na ta zakon in da ste zamenjali
                  direktorja RTV, direktorja televizije, direktorja radia, da je bila zamenjana
                  direktorica informativnega programa, direktor razvedrilnega programa na Televiziji
                  Slovenija, da so bili zamenjani uredniki informativnega programa, urednik I.
                  programa radia, urednica II. programa radia, teh rezultatov ni. Moram reči, da se
                  takoj podpišem pod obljube, ki ste jih vi dajali pred sprejetjem zakona o RTV.
                  Tudi sam bi glasoval za ta zakon, v kolikor bi takrat verjel tem obljubljam. V
                  kolikor bi takrat verjel, da boste to dejansko tudi storili. V kolikor bi verjel,
                  da bo posledica tega zakona bolj pester, bolj kvaliteten program javne
                  radiotelevizije. Jaz ga ne vidim, jaz moram reči, da ne vidim bolj pestrega in
                  bolj kvalitetnega programa in če bi danes vprašali gledalke in gledalce, ki danes
                  to gledajo, pa še marsikaj drugega, ne verjamem, da bi se strinjali, da je program
                  Televizije Slovenija kaj boljši, da bo ta zakon zagotavljal pravice novinarjev do
                  svobodnega poročanja, dajte vprašati gospo Vido Petrovčič, ali se strinja, da je
                  ta zakon pripeljal do pravice do svobodnega poročanja. Morda je celo ta ista
                  novinarka glasovala za ta zakon, pa jo danes vprašajte, če je ta zakon res
                  pripeljal do pravice do svobodnega odločanja. Ali je ta zakon res zagotovil tisto,
                  kar ste tolikokrat trdili na javnih tribunah, da bo ta zakon na koncu lahko
                  zagotovil, da bodo novinarji svobodni, pokončni in neodvisni? Prvi novinar, ki je
                  bil takšen, je bil kaznovan, je bil izločen in sankcioniran in danes seveda to
                  razlaga, ker je pokončna, tudi širši slovenski javnosti; in prav je tako, edino na
                  ta način lahko stvari spreminjamo.</p>
               <p>Rekli ste, za bolj varčno poslovanje in za manjši RTV prispevek. Normalno, tudi
                  sam bi se takoj podpisal pod takšno rešitev in bi vam zaploskal, jaz moram reči,
                  da bolj varčnega poslovanja ne vidim. Plača direktorja, sejnine, pa tudi stroški,
                  ki so, so še vedno tako visoki oziroma precej oziroma višji, kot smo poslušali
                  poslanca Kumra. Moram seveda tudi povedati, da varčevanje na tistem delu, kjer ste
                  ukinjali nekatere programske sheme ali pa ste ukinili prenašanje "Euro Lige".
                  Torej tistih shem, ki imajo največ gledalcev - ni nobeno varčevanje, ampak je
                  oškodovanje tistih, ki plačujejo RTV prispevek. Rekli ste, za več kulture, dobre
                  zabave in več kvalitetnih informacij - takoj se podpišem pod to, kadarkoli. Pa je
                  bila včerajšnja Piramida več kulture in dobre zabave? Je spodbujanje nestrpnosti
                  in ksenofobije to, kar ste obljubljali? Danes ste dobili dopis, podpisan s strani
                  novinarjev RTV Slovenija, ki vam govorijo, kaj se dogaja in kaj se je zgodilo.</p>
               <p>In ne nazadnje, gospod minister, ne samo, da so to očitni dokazi. Tudi tisto, kar
                  se da izmeriti, sami ste govorili, da niste nobenih dokazov videli za to, kar
                  počnete slabega in to kar je bilo zgrešenega. Meritve gledanosti RTV-ja jasno
                  kažejo, da je gledanost RTV Slovenija padla. Saj to so preverljivi podatki in tudi
                  to, boste rekli, da je pot na boljše. Ali pa upad zaupanja gledalcev v medijih, ki
                  je bil izmerjen in ki je res povezan ne samo s primerom RTV Slovenija, ampak tudi
                  političnim prevzemom časopisa dela in vseh tistih kolobocij, ki ste jih počeli in
                  so jih počeli v pisarni predsednika Vlade ob prevzemanju časopisnega podjetja
                  Delo. Jaz vam zelo odkrito verjamem, tukaj vam pa verjamem, za razliko od drugih
                  navedb, ki ste jih danes tukaj razlagali. Danes ste rekli, da ste pa sedaj res
                  bistveno bolj zadovoljni s časopisom Delo. Seveda da verjamem, da ste! Zelo
                  verjamem, ker sedaj lahko odločilno vplivate verjetno na vsebino časopisa Dela,
                  vam je naklonjen, vam je prijazen, je manj neodvisen, je manj nepristranski.
                  Seveda, to je takšno Delo, kot ga želite. To je takšno Delo, kot ga želite. In
                  podobno se dogaja tudi na RTV Slovenija. Seveda pa gledalci in gledalke, bralci in
                  bralke niso naivni in to se vidi po gledanosti RTV-ja in se vidi tudi po čitanosti
                  časopisnega podjetja Delo. Gospod minister, ob sprejetju ste vehementno
                  zatrjevali, sedaj vas bom citiral, sicer ne na nacionalni televiziji, ampak na
                  komercialni, ste citirali: "Nov zakon postavlja zelo jasno odgovornost, iz katere
                  bodo izhajale tudi boljše programske možnosti, in mislim, da bo televizija s to
                  odgovornostjo, transparentnostjo in javnim delom upravljavske strukture postala
                  resnična javna televizija." To ste povedali na javnem soočenju. To je citat tega,
                  kar ste vi govorili, obljubljali in na osnovi česa so se premnogokateri odločili,
                  da so podprli ta zakon in takšno ureditev. Tudi jaz bi podprl ta zakon in takšno
                  ureditev, če bi vam verjel, pa vam nisem verjel in mislim, da sem imel prav, da
                  vam nisem verjel. Kajti televizija ni ne boljša, še zlasti pa ni več javna, zato
                  ker posledica zakona, ki ste ga sprejemali in na koncu tudi sprejeli, je - jaz sem
                  to večkrat že povedal - državna, je vladna televizija, ki jo vi sami upravljate,
                  kontrolirate, nadzirate in rezultati so tukaj, merljivi in javni. Sami ste
                  zagotavljali, vi in drugi, ki ste branili zakon, sedaj bodo zakon in sistem in
                  shema upravljanja televizije takšni, da bo hierarhija pregledna in transparentna
                  in bo torej jasna odgovornost. In odgovornost bo šla vse do Vlade in tudi do
                  političnih strank, ki bodo edine, same odločali o tem, kdo bo kje sedal in kdo bo
                  upravljal s to televizijo. Jaz sedaj računam, da boste to odgovornost vzeli na
                  sebe. Obljubljali ste večjo odgovornost in prosim, vsaj na tem področju se držite
                  te obljube, ki ste jo tukaj dejali.</p>
               <p>Seveda bi vas opozoril še na eno zanimivo zadevo. Te dni sem gledal, kaj ste
                  predlagali, politične stranke, ki ste tukaj, v proceduro v Državnem zboru. Morda
                  pa ste kaj takšnega predlagali, kar bi mi morali sedaj predlagati, morda dati tudi
                  na referendum, morda tudi vprašati slovenske državljanke in državljane, ali se
                  strinjajo s takšno ureditvijo. Če velja, in ta razmislek bomo mi naredili, da ta
                  televizija ni več javna, da je vladna, potem velja tudi razmislek o tem, kdo in na
                  kakšen način bo plačeval v Sloveniji RTV naročnino - ne glede na to, ali je
                  naročnina padla ali ne, ali se igramo z deflacijo, inflacijo ali realnimi
                  velikostmi. Če ste že tako ponosni, da vstopamo v evro območje, potem si
                  preračunajte RTV naročnino v evre in boste ugotovili, da je v evrih RTV naročnina
                  ostala, seveda, da nespremenjena. Mi imamo v Sloveniji fiksen tečaj evra od leta
                  2004, od junija, in ga bomo s 1. januarjem sploh imeli in se ne spreminja več. In
                  v evrih je RTV naročnina konstantna. Kaj pravi zakon, ki ste ga vložili 13. maja
                  2004? Prvopodpisani France Cukjati, drugopodpisani Janez Janša. 13. maja 2004 sta
                  ta dva gospoda, eden je danes predsednik Vlade, drugi predsednik Državnega zbora,
                  predlagala: Zavezanec za plačilo prispevka po tem zakonu pa ni oseba, ki poda
                  izjavo, da sprejemnika, mislila sta televizijski sprejemnik in radijski, ne
                  uporablja za poslušanje oziroma gledanje radijskih in televizijskih programov RTV
                  Slovenija. Torej, v tem zakonu sta Janez Janša in France Cukjati predlagala, da
                  vsi tisti, ki v Sloveniji izjavijo, da televizije in radia ne uporabljajo za
                  poslušanje oziroma gledanje programa RTV Slovenija, so oproščeni plačevanja RTV
                  prispevka. Morda pa je to dober predlog, da potem, ko smo imeli več kot eno leto
                  izkušnje z vašim predlogom, predlagamo kaj takšnega. Bomo videli, kaj bodo rekle
                  državljanke in državljani Slovenije, če jih bomo kaj takšnega vprašali. Ali se
                  bodo strinjali, ali se ne bodo. Tudi mi bomo razmislili, ali bomo s takšnim
                  predlogom šli ali ne. Ali bomo šli s takšnim predlogom ali ne, je tudi odvisno od
                  tega, kako se bo danes Državni zbor tukaj in sedaj odločil? Ali bo prekinil to
                  prakso, ki se sedaj dogaja? Ali bo stopil na stran neodvisnega novinarstva? Ali pa
                  se bo priklonil? Danes se bo priklonil volji nekoga in kljub temu, da je več ali
                  manj jasno in očitno, da so bile kršene obljube in program in zaveze, izglasoval
                  zavrnitev razrešitve ministra. Ali pa bo morda le razmislek šel v to smer, da se
                  ta praksa spremeni, da skupaj ugotovimo, da v preteklosti, da ni bilo vse v redu,
                  tudi mi lahko svoj del priznamo, ni nobenega problema, da ugotovimo, da tudi sedaj
                  ni vse v redu in da poiščemo kakšen boljši sistem, ki bo pripeljal do javne
                  Radiotelevizije Slovenije, morda, kot nekateri ponujajo, po vzoru britanskega
                  BBC-ja, ali pa kakšne druge primerljive ureditve, katere bistveni cilj bi moral
                  predvsem biti, da v Sloveniji ne bi več imeli primerov Vide Petrovčič. Hvala.</p>
            </sp>
            <sp xml:id="SDZ4-Redna-22-2006-11-29.sp143">

               <speaker>PODPREDSEDNIK SAŠO PEČE:</speaker>

               <p>Hvala vam. Hvala tudi kolegu Pavlihi za popoldansko vodenje seje. Besedo ima
                  poslanski kolega Miro Petek.</p>
            </sp>
            <sp xml:id="SDZ4-Redna-22-2006-11-29.sp144">

               <speaker>MIRO PETEK:</speaker>

               <p>Hvala lepa za besedo, gospod predsednik. Pozdravljeni vsi skupaj v tej dvorani.
                  Mislim, da je interpelacija LDS zoper ministra za kulturo ena velika intelektualna
                  črna gradnja. S črnimi gradnjami pa vemo, kako je, ali jih legaliziramo ali pa jih
                  rušimo. Če bi to črno gradnjo legalizirali, bi seveda stopili nazaj v prejšnjo
                  tisočletje, lahko pa jo rušimo. Rušijo pa jo volivci in volivci, so pred dvema
                  letoma in na teh zadnjih lokalnih volitvah že povedali svoje mnenje. Iz tega
                  spisa, ki je nam priložen, se seveda vidi, da so interpelacijo pisali frustrirani
                  postkomunisti.</p>
               <p>Z zadovoljstvom pa sem prebral odgovor gospoda Vaska Simonitija, ki je bil luciden
                  in z to interpelacijo ni obračunaval z levo roko, ampak z argumenti. Vesel sem, da
                  imamo po Rudiju Šeligi končno na mestu ministra za kulturo ponovno intelektualca,
                  ne kakšnega vaškega uradnika ali vaške uradnice. Žal pa mi je, da mora minister
                  Simoniti poslušati vso to godljo in držati hrbet, da izlivajo nanj vso to
                  gnojnico. Nemara bi lahko ta današnji dan izkoristil bolj koristno. Če pogledate
                  na Cobiss, koliko znanstvenih del je gospod minister Simoniti napisal, boste
                  prišli do ugotovitve, da jih je napisal precej več, kot jih je pa marsikdo v tem
                  parlamentu prebral v času svojega življenja. 60 tisoč prodanih izvodov gospoda
                  Simonitija je seveda rezultat, ki ga bo v tej državi redko kdo dosegel. Dobro,
                  minister Simoniti se je pač odločil, da bo minister, mi smo ga tukaj potrdili in
                  pač mora požreti tudi to.</p>
               <p>Slovenska kulturna javnost je bila nad interpelacijo zoper ministra - mnogi so
                  govorili, da gre za interpelacijo zoper kulturo - večkratno presenečena. Tudi
                  Drago Jančar je bil nad tem začuden in nekje pravi, danes je bilo tukaj veliko
                  citatov, se bom poslužil še citiranja jaz. Drago Jančar pravi, "kako se ljudje, ki
                  jim je bila kultura vedno deveta skrb, o umetnosti pa niso vedeli nič, izbrali
                  kulturo za prizorišče političnega boja! Seveda vse skupaj je tukaj ciljano na RTV,
                  na Zakon o RTV-ju, izgubljen referendum, kar je za vladajočo, bivšo vladajočo
                  elito velika bol. Mnogi pa priznavajo, da na RTV-ju ne gre nič kaj več za kakšen
                  politični vpliv, kot je pa šlo v preteklosti, in to priznavajo celo tisti, ki
                  gledajo novinarjem in delu na nacionalni RTV kar krepko pod prste.</p>
               <p>Res pa je to težje doumeti vsem tistim, ki so navajeni znane matrice "dragi Tone -
                  dragi Borut", ali če si spet sposodim Draga Jančarja, "hudo je tistim, ki so bili
                  navajeni iz strankarskih pisarn kar po telefonu urejati časopise in TV oddaje".
                  Mene je presenetilo, ker je v tem spisu tudi priložen dokument, to so izpisi iz
                  forumov. Bil sem presenečen in seveda razočaran, ker mislim, da se v zgodovini
                  slovenskega parlamentarizma, v zgodovini interpelacij kaj takega še ni zgodilo.
                  Graditi interpelacijo na izpisih anonimnih piscev si seveda lahko razlagamo le
                  tako, da predlagatelji niso imeli dovolj tehtnih argumentov in so se poslužili
                  internetnih forumov. Tu piše v teh forumih, so izrazi, kot so: "TV Vatikan,
                  janševistični medijski sklad, šalabajzerski mediji." Ne vem, če si mi zaslužimo
                  tukaj v parlamentu, da razpravljamo o takih dokumentih. Meni je resnično žal.</p>
               <p>Glede na to, da zelo radi moji kolegi iz opozicije citirajo, govorijo o evropskih
                  institucijah, je tudi institucija "World Press Freedom Committee", ki je leta 2002
                  v Dunajski izjavi zapisala, to je 4. členu, da je potrebno ločiti med vestmi in
                  novicami, in se je postavila za kulturo dialoga, seveda hkrati se je zavzemala za
                  svobodo na medmrežju, vendar je poudarjalo kulturo dialoga, o čemer smo nenazadnje
                  govorili tudi včeraj, ko smo razpravljali o Poročilu varuha človekovih pravic.</p>
               <p>Mogoče še nekaj okrog cenzure, o kateri se je danes tukaj veliko govorilo. Treba
                  je ločiti cenzuro, to je pritisk politike, lastnika, pritisk urednikov na medije,
                  na novinarje in seveda nekakovostno delo novinarjev. Tu je seveda izjema, cenjena
                  kolegica Vida Petrovčič, ki je zagotovo ena od boljših slovenskih novinark, res pa
                  je, da hodijo okrog mladi pisci, ki govorijo o nekakšnih cenzurah v slovenskem
                  tisku in na nacionalki. Ta cenzura je vprašljiva. Rekel bi prej, da gre za skromno
                  žurnalistično znanje, velikokrat za mešanje novinarskih zvrsti, kar pa seveda ni
                  mogoče zaviti v celofan in prodajati kot cenzura. Gre za vprašanje profesije.
                  Novinarstvo v slovenskem prostoru žal ni profesija, kot je to medicina ali pravo,
                  vendar je to že druga zgodba. Hvala.</p>
            </sp>
            <sp xml:id="SDZ4-Redna-22-2006-11-29.sp145">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec dr. Pavel Gantar. Izvolite.</p>
            </sp>
            <sp xml:id="SDZ4-Redna-22-2006-11-29.sp146">

               <speaker>DR. PAVEL GANTAR:</speaker>

               <p>Hvala lepa. Zelo dobro je, da je pred mano govoril spoštovani kolega Miro Petek,
                  ki je govoril o interpelaciji kot nekakšni črni gradnji. Me prav zanima, s
                  kakšnimi sredstvi bo to interpelacijo rušil - nas bo kuril, sežigal ali bo samo
                  pritiskal na sivo tipko? In če bo ta interpelacija padla, tako kot v drugih
                  primerih, bo prisilno odpeljal tudi njihove avtorje v begunski center v Postojno?
                  Sicer pa sem se prijavil nekoliko pozneje k besedi, da bi pravzaprav poslušal
                  razpravo in tudi ministra, kaj nam bo povedal. Kajti, resnici na ljubo, pisni
                  odgovor na interpelacijo je mešanica nekih birokratskih odgovorov, nekih floskul.
                  In danes žal po vsem tem, kar je bilo rečeno z njegove strani, nisem nič kaj bolj
                  zadovoljen z njegovim odgovorom. Več kot to, rad bi mu povedal - ni ga tu, kako
                  značilno, ko govorimo ministru, govorimo zraku oziroma zraku, ki ga diha, seveda
                  njegovo sodelavko puščam tu ob strani. Vendar bi mu rad povedal - ali zraku, ki ga
                  je dihal -, ga predvsem seznanil s svojim pogledom na stanje v slovenski kulturni
                  politiki v zadnjih letih, odkar on vodi to ministrstvo.</p>
               <p>Na vseh področjih kulture in medijske politike, kjer se je lotil urejanja stvari,
                  gre na slabše. Odstopa se, in to radikalno, od že uveljavljenih kod kulturne
                  politike, od načel tolerantnosti, dopuščanja različnih in estetskih praks,
                  netoleriranja politično pristranskih projektov, odpiranja in spodbujanja medijske
                  pluralnosti, se razgrajuje institucije, se odstavlja in menja ljudi. Razvija se
                  kultura molka. Mogoče nekateri ne vedo - sam o tem sicer ne želim preveč govoriti
                  -, bil sem precej dolgo časa predsednik ŠKUC foruma v 80. letih. Veliko ljudi, ki
                  so takrat začeli na robu kulturne margine, je danes uveljavljenih in priznanih
                  umetnikov z vsemi možnimi nagradami. Veliko ljudi, ki jih srečam, mi povedo in
                  potarnajo nad stanjem, ki se dogaja danes v slovenski kulturi. Čisto drugačna je v
                  njihovih očeh. In ko jim rečem, naj to sprožijo, rečejo, ne, ne, ni še čas,
                  počakajmo še malo. Bojijo se - kultura strahu in kultura molka. In kadar je
                  možnost, da bi se v tej slabi situaciji vendarle lahko izbiralo med slabim in še
                  slabšim, minister direktno izbere vedno slabšo možnost. Ni izbire. In ko se zdi,
                  da slabše ne more iti, ali pa se pokaže kakšna šibka možnost, da bi lahko bilo
                  nekoliko bolje ali drugače, ne, to je prazno upanje, vedno je lahko le še slabše.
                  Minister Simoniti ne dopušča upanja za odprto kulturno politiko, čeprav je teh
                  fraz vajen in o tem veliko govori. Najprej in najbolj, in na to sem bil danes
                  pozoren, na ravni govora o kulturi. Njegove sodbe so brezprizivne in dokončne,
                  izreka jih na nekakšen, rekel bi, vzvišen in malomaren način, samozadosten način,
                  kot neko končno stanje. In recimo to resnico Potokar-Ravnikarjevem biroju izreka,
                  ne da bi trenil z očmi. V odgovoru na interpelacijo se ne loti očitkov, ampak
                  tistih, ki ga interpelirajo.</p>
               <p>Sicer pa smo že slišali in pričakovali za to Vlado že obvezen molitveni in
                  zalotitveni obrazec "če je kaj narobe v kulturi, so za to krive prejšnje vlade".
                  Mi smo tisti, nam govori minister, namreč njegova Vlada, ki te napake popravljamo,
                  ki smo se, kot je rekel, z vso resnostjo lotili urejanja. In res, resno so se
                  lotili urejanja Kobilarne Lipica in glej ga, nastaja novo igrišče za golf. In več
                  kot to, kupi gnoja, o katerih je govoril minister, kupi gnoja pred štalami so
                  izginili v nezavarovane kraške vrtače in ogrožajo vodne vire. Minister se pohvali,
                  da je jeseni kostanjem odpadlo listje in kmalu si bo naš minister vrstil zasluge,
                  da zjutraj vzhaja sonce, in krivil svoje kritike, da zvečer zahaja. In resno se je
                  tudi ta vlada, če gremo naprej, lotila urejanja romske problematike in poglejte,
                  imamo izseljene prebivalce in pretepene državljane. Resno so se lotili urejanja
                  razmer na RTV in imamo programe, ki jih gleda vse manj ljudi. Sam bi rad opozoril
                  na nekaj značilnih primerov. Tretji program, v razpravi o zakonu o RTV sem
                  opozoril, da minister obljublja nekaj, kar ne bo mogel uresničiti. Opozoril sem na
                  pomanjkanje frekvenc in infrastrukture za zagotavljanje pokritosti 90% teritorija
                  države. Opozoril sem tudi, da obstoječa infrastruktura oddajnikov zaradi
                  fizikalnih zakonitosti ni ustrezna za zagotovitev pokritosti. Povedal sem tudi
                  ocene, da bi takšna mreža stala približno milijardo tolarjev. Mi niste odgovoril,
                  da je frekvenc dovolj, da jih je treba samo prerazporediti; in v odgovoru na
                  interpelacijo pa vendarle priznava, da jih ni. To je moral vedeti tudi tedaj,
                  zavestno je zavajal. Sicer nerad citiram sam sebe, pa vendar se bom, ob tem zakonu
                  sem nekoč izjavil, da je minister za kulturo specialist za srednji vek, v katerem
                  še ni bilo televizije, ga pa to ne opravičuje, da je poslal v Državni zbor
                  srednjeveški Zakon o RTV. Danes se moram opravičiti, danes se moram opravičiti,
                  opravičiti se moram srednjemu veku. Ta je bil mnogo bolj odprt in svoboden, kot je
                  politični horizont sedanje kulturne politike in ministra. Frustracija, kot
                  nekateri govorijo, nas, LDS-vcev, češ da smo izgubili TVS. Ne vem, zakaj bi bili
                  frustrirani nad nečem, da bi izgubili nekaj, česar pravzaprav nikoli nismo imeli.
                  Direktorji RTV-ja so bili, še enkrat opozarjam: Janez Jerovšek, Žarko Petan, Janez
                  Čadež, Aleks Štakul. Nobeden od teh niti blizu približno ni bil blizu LDS vseh teh
                  15 let.</p>
               <p>Kobilarna Lipica. Minister je kot predstavnik Vlade predlagal in zagovarjal Zakon
                  o Kobilarni Lipica. Vladajoča koalicija ga je kljub našemu nasprotovanju sprejela.
                  Ustavno sodišče ga je v delu, ki se nanaša na urejanje prostorskih zadev, zadržalo
                  in programe varstva razvoja je zadržalo. Jasno, v Evropi že od srednjega veka
                  naprej velja, da je urejanje prostora ubranizem v javni domeni, kar pa pomeni, da
                  se v ureditvah mora izreči javnost, še posebej pa se morajo izreči prizadeti,
                  mejaši in lastniki sosednjih parcel, ki bi jih poseg utegnil prizadeti. Zakon
                  namenimo in izrecno negira to tradicijo urejanja prostora, in kaj takega seveda ne
                  more priti skozi v kolikor toliko normalni državi. Leto in pol je bilo, pravi
                  minister, 17 konj v boksih, se pravi v času, ko vi vodite to Vlado in ko ste vi
                  prevzeli ingerence, in po mailu so mi tudi sporočili, da prav danes, v teh dneh
                  pravzaprav ni nič drugače. Veliko se govori o vplivanju na medije, urednike in
                  novinarje. Jaz bi rekel tako, politiki tako kot tudi nekateri drugi izpostavljeni
                  poklici želijo vplivati na to, kako bodo drugi poročali o njih. Drugo pa je, kadar
                  politiki zlorabijo javno moč, oblast in moč, ki mu jo dajejo položaji predsednika
                  Vlade, ministra in tako naprej, in odstranijo novinarje, če ocenijo, da poročajo
                  tako, da ne ustreza njihovi politiki. To se je na RTV zgodilo z Vido Petrovčič, ki
                  je bila že omenjena, pa tudi v primerih, kjer gre za apolitične zadeve, kot je
                  Tistega nedeljskega popoldneva, izjemno sposoben organizator, urednik, avtor
                  oddaje Bojan Kranjc je odšel, je bil prisiljen oditi s televizije, na jasno,
                  komercialni kanal. Pa ne samo on, cela ekipa je šla z njim, ker se tam ne da več
                  delati. In programski svet je recimo imel neko razpravo o tem, o programskih
                  standardih, in eden od teh standardov, naj bi določal, da novinarji ne smejo
                  naklonjeno poročati o nedemokratičnih režimih. To sicer ni bilo sprejeto, to
                  navodilo so zavrgli, ampak bizarno je že to, da se o tem razmišlja, da bi
                  kvalificirali poročanje o državah, o katerih državah se poroča naklonjeno, o
                  katerih se poroča nenaklonjeno. Ali recimo direktor TV Slovenija, gospod Možina,
                  ki je ob zapletu na Hotizi zahteval, kot se temu reče, patriotsko poročanje - to
                  pomeni poročanje v korist Vlade, ki naj "kao" zagovarja nacionalni interes,
                  namesto da bi kot vsaka javna televizija ali javni medij poročal o vseh vidikih
                  zapleta, o različnih stališčih in iz različnih zornih kotov gledanja. Zanimivo.
                  Tudi soočanj med ministri in recimo predstavniki opozicije tako rekoč ni več.
                  Tukaj in tam je še kakšen, zadnji je bil mogoče prav z ministrom. Ampak sicer pa
                  so sedanji uredniki na široko zaščitili ministre in predstavnike Vlade pred
                  neprijetnimi vprašanji in kritiko opozicije. Pravijo in hvalijo se tudi naši
                  kolegi, da politiki te Vlade ne telefonirajo urednikom. To seveda ni res, vemo.
                  Povedo nam ti novinarji, da to ni res. Res pa je, da jim verjetno ni treba več
                  veliko telefonirati, saj so postavili urednike, ki uganejo želje svojih
                  gospodarjev, še preden jih ti izrečejo, in to so pravi uredniki. Pravi urednik je
                  tisti, ki poroča po vaši podobi tako, da mu tega sploh ni treba naročiti, in to se
                  je danes seveda zgodilo. Še veliko bi lahko govoril, pa vendar bi rekel predvsem
                  to, da minister ni odgovoren za vsak članek, ki je napisan, ni odgovoren za vsako
                  oddajo in vsako besedo, ki jo izrečejo povabljeni gostje, odgovoren pa je za
                  stanje medijskega prostora in kulturnega prostora v celoti. Za njegovo regulacijo,
                  za to, ali je pluralen, odprt, ali omogoča svobodo, pa hkrati tudi onemogoča tiste
                  oblike govora, ki dejansko povzročajo nemir, nestrpnost in sovražnost. In ta zakon
                  je postavil takšen programski svet, ki ste ga tu izvolili. Iz vladajoče večne je
                  postavil takšne urednike in direktorje in ti uredniki so postavili takšne oddaje
                  in to, kar se je zgodilo, je v tem smislu zasluga in kompetenca in pristojnost
                  tega ministra. Ne morete povzročiti nekih dogodkov, potem se pa obrniti stran in
                  reči, to je za mene španska vas. S tem se jaz ne ukvarjam, to ni ministrov posel.
                  Vi ste predlagali "Grimsov zakon", če smem tako reči. Vladajoča koalicija ga je
                  sprejela in ta programski svet je potrdil in imenoval te urednike in vi se ne
                  morete obrniti stran od tega. To je vaša odgovornost in to je tudi vaša
                  pristojnost. Hvala lepa.</p>
            </sp>
            <sp xml:id="SDZ4-Redna-22-2006-11-29.sp147">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Bojan Kontič.</p>
            </sp>
            <sp xml:id="SDZ4-Redna-22-2006-11-29.sp148">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani gospod minister s sodelavko, kolegice
                  in kolegi! Pravo naključje je, da interpelacijo obravnavamo danes, ko v Velenju
                  odpiramo prenovljen kulturni dom, in če bi sklepal po podatkih, ki so bili tu
                  izrečeni o dogodkih oziroma načrtovanjih v Mariboru, bi lahko rekel, da smo imeli
                  presneto srečo, da smo knjižnico končali v prejšnjem mandatu in da smo kulturni
                  dom končali do današnjega dne. Ni dvoma, minister bo ostal minister, razen če se
                  bo sam odločil, da ne bo več minister, ali pa mogoče predsednik Vlade, podobno kot
                  pri Drobniču. Ampak tu ni upanja na uspeh. Ta minister bo ostal še naprej
                  minister, je pa to priložnost, da spregovorimo nekoliko o tem, kar se je dogajalo
                  v preteklih dveh letih. In ko primerjate interpelacijo s črno gradnjo, naj povem,
                  da sem v prejšnjem mandatu zelo natančno prisluhnil vašim interpelacijam, ko ste
                  jih vlagali. In če v tej črni gradnji razmišljamo, ali je potrebno legalizirati
                  ali odstraniti, bi se vaše morale sesuti same vase takrat, ko ste jih vlagali, pa
                  žal temu ni bilo tako. Cilj je bil znan in lahko celo ugotovim, da so vam uspele,
                  čeprav takrat niso bile izglasovane, se je to kasneje v volilnih rezultatih
                  vsekakor odražalo, pa je bilo veliko demagogije. Bile so tudi laži, ampak dobro,
                  to je bilo v preteklem mandatu.</p>
               <p>Naj povem, da sem tudi sam eden tistih, ki ni razumel ministra ali pa ne razume
                  ministra, ko govori o znižanju RTV prispevka. Sam menim, če nekaj znižaš, je za to
                  potreben aktiven pristop, aktiven poseg v RTV prispevek. Torej, morali bi ga
                  znižati za določen odstotek ali za določeno višino tolarjev še v tem trenutku, v
                  naslednjem letu boste lahko znižali za nekaj evrov, če ste imeli resen namen.
                  Zgolj čakanje na to, da bo inflacija storila svoje, verjetno ni zadosti. Kaj pa,
                  če bi imeli deflacijo? Kaj pa, če bi plače ne rasle v Sloveniji? Kako bi potem
                  svoje napovedano znižanje RTV prispevka uresničili? Bi že našli izgovor, kot ste
                  ga našli sedaj, ko je zakon v veljavi, ko je referendum mimo. Za potrebe
                  referenduma je bilo pa treba povedati kaj več, in to ste seveda tudi počeli. Pa ne
                  samo, da ste rekli, da bo prispevek nižji, rekli ste tudi, da bo red na tem
                  področju plačevanja RTV prispevka. Pa tudi danes tega reda ni. Na vas sem naslovil
                  poslansko vprašanje in tudi dobil odgovor. Pri meni v poslanski pisarni se je
                  zglasil gospod, ki za isti sprejemnik plačuje dva RTV prispevka že kar nekaj časa,
                  enega preko trajnika, drugega pa mu preko pokojnine, s pomočjo odtegljajev v
                  pokojnini... /Oglašanje v dvorani./ Gospod Jerovšek, umirite se, imate priložnost
                  govoriti. Govorite vedno, tako da ne bo težav. Bi pa včasih bilo dobro tudi, če bi
                  molčali. Torej, na tem področju reda ni in bo treba nekaj storiti. Seveda lahko
                  rečete, da ni v pristojnosti Ministrstva za kulturo, ampak RTV je javni zavod, RTV
                  je zavod, kjer politika vsekakor ima vpliv, če ne drugače, takrat, ko ste
                  postavljali člane v odbor. Vemo, kako ste jih postavljali, vemo tudi za - moj
                  kolega je takrat rekel - "plonk" listke, kako se glasuje, da dobiš ljudi, ki ti
                  potem v tem zavodu ustrezajo.</p>
               <p>Zgodba o 3% ima že dejansko dolgo brado. Naj tudi tokrat spomnim, da sem bil
                  prvopodpisani pod amandma, ki je določil 3% za lokalne, regionalne in študentske
                  radijske in televizijske postaje posebnega pomena. Takrat sem bil deležen kritike
                  ministrstva, čeprav ga je vodila sočlanica stranke, pa tudi v lastnih vrstah nisem
                  imel ravno podpore za tisti amandma. Sem jo pa, zanimivo, takrat dobil v
                  opozicijskih vrstah, kjer so sedeli današnji koalicijski poslanci. No, in tudi
                  tista sredstva, ko se je RTV prispevek dvignil, potem niso bila porabljena za to,
                  za kar bi morala biti. Toda takrat smo govorili o tem, da bodo imeli status. Se
                  pravi, tisti, ki bodo imeli status, bodo ta sredstva dobili. Danes se sredstva
                  delijo na podlagi razpisa, na podlagi programov; kako se delijo, je druga stvar.
                  Morda bi bila smiselna ena dobra analiza o tem, kdo je dobil ta sredstva, in potem
                  malo tudi križati te rezultate. Mislim, da bi dobili zanimive rezultate in
                  zanimive podatke. Pravite, da je RTV popolnoma samostojna, in da če razmišljamo,
                  kaj šele govorimo drugače, žalimo vodstvo RTV. Kako pa je bilo potem mogoče
                  napovedovati izboljšanje programa, če na to nimate nikakršnega vpliva. Takrat je
                  bilo tudi celo na panojih glede ponovitev oddaj, da ponovitev ne bo več. Ponovitve
                  so, sedaj se da že točno napovedati, če gledaš televizijo v petek, si lahko v
                  nedeljo na sprehodu, če gledaš samo Televizijo Slovenija, ker se v nedeljo v
                  določenem času ponavlja oddaja, ki se predvaja v petek. Torej, tudi to ne drži,
                  tudi to je ostalo, torej ponovitve so. Tretji parlamentarni program, koliko besed
                  je bilo izrečenih v preteklem mandatu o tem, da je potrebno prenašati seje
                  Državnega zbora, da je to v interesu demokracije, da je to v interesu volivk in
                  volivcev, ki se potem lažje odločajo o tem, komu zaupati glas na naslednjih
                  volitvah, in da je to tudi nadzor izvršilne veje oblasti s strani volivk in
                  volivcev. Pa smo ostali na pol poti. Na pol poti smo ostali zato, ker smo natančno
                  vedeli, da ta projekt ni enostaven in da ga ni enostavno prenesti v prakso; pa še
                  takrat, ko imamo možnost, se v Državnem zboru odločamo drugače. Naj navedem
                  primer, zasedali smo v eni izmed sob tukaj na Šubičevi, Odbor za lokalno
                  samoupravo in regionalni razvoj, dvorana na Tomšičevi, od koder je omogočen
                  neposredni prenos Televizije Slovenija, je samevala, predlog, da se preselimo v to
                  dvorano, je bil gladko zavrnjen s strani večine, koalicijske večine. Torej,
                  naenkrat vam je interes za prenos sej splahnel na minimum in tako se je zgodilo
                  tudi takrat, ko smo predlagali, da izkoristimo to priložnost in da o Zakonu o
                  financiranju občin, ki je zelo pomemben zakon, spregovorimo tako, da to slišijo
                  tudi prebivalke in prebivalci Slovenije in na ta način ocenijo kvaliteto tega
                  zakona. Ampak to že ni več stvar ministra, to so odnosi znotraj parlamenta oziroma
                  tudi vodstva parlamenta. Če govorimo o izgubi, če rečemo, da imajo na RTV izgubo,
                  in če še upoštevamo sestavo koalicije, je povsem normalno, da nekatere športne
                  dogodke zamenja tudi kakšno ustoličenje. To je cenejše, zanesljivo, za to ni treba
                  plačati, pa verjetno si kdaj kasneje za to še nagrajen.</p>
               <p>Glede blejskega otoka in vaše argumentacije v odgovoru na interpelacijo pa moram
                  tudi sam ugotoviti, da ni težava v Ustavnem sodišču, da ni težava v odločitvi, v
                  odločbi, da je težava v bistvu v tem, si upam trditi, da bi vam bolj ustrezala
                  rešitev, ki je bila že leta 1992 sprejeta, in da zato tudi ne hitite, v upanju da
                  vam morda tega celo ne bi bilo potrebno storiti, namreč razpisa, da bi blejski
                  otok dali v upravljanje, ker morda še vedno po tihem upate, da bo ostal v lasti
                  Rimskokatoliške cerkve. Hvala lepa.</p>
            </sp>
            <sp xml:id="SDZ4-Redna-22-2006-11-29.sp149">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanka Darja Lavtižar Bebler. Izvolite.</p>
            </sp>
            <sp xml:id="SDZ4-Redna-22-2006-11-29.sp150">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik. Spoštovani zbor!</p>
               <p>Spomnim se, da se je kmalu zatem, ko smo vložili interpelacijo zoper ministra
                  Simonitija, na tiskovni konferenci oglasil predsednik Vlade, gospod Janša, in
                  zagotavljal, da je ta interpelacija pravno povsem neutemeljena, da torej ni
                  nikakršne pravne podlage zanjo. To danes tukaj "papagajsko" ponavljata, izraz ni
                  moj, je premierjev. Torej, minister Simoniti in cenjen kolega Grims "papagajsko"
                  ponavljata za predsednikom Vlade. Interpelacijo je možno vložiti v skladu z
                  zakonom le zaradi kršitve Ustave ali zakonodaje. Kolega Grims je celo že nadvse
                  strokovno zatrjeval, da, citiram: "Interpelacija v ožjem pravnem pomenu mora
                  temeljiti na dokazanih trditvah, argumentih in dejstvih, da je minister kršil
                  bodisi Ustavo bodisi zakon." - konec citata. Pa ni tako, o tem vas je danes že
                  poučil gospod Potrč in povedal, da to, o čemer vsi trije govorite, velja za
                  ustavno obtožbo. Pri interpelaciji pa gre za posebno obliko uveljavljanja zlasti
                  politične odgovornosti Vlade oziroma ministra in gre za javno vprašanje, ki ga
                  sproži najmanj 10 poslancev Državnega zbora. Postopek ustavne obtožbe pa se po
                  posebej zapleteni proceduri končna na Ustavnem sodiščum ne zgolj tukaj v
                  parlamentu. Ampak ker je že ob vložitvi interpelacije predsednik Vlade trdil
                  drugače, bo že držalo, pač v pameti poslancev koalicije ni tega čipa, da bi
                  predsednik Vlade česa enostavno ne vedel ali da ne bi tega imel prav.</p>
               <p>Zabavno je bilo poslušati danes tudi kolega Grimsa, ki se je iz govornice skromno
                  pohvalil, da je prav on glavni avtor Zakona o RTV Slovenija. Sedaj seveda tudi
                  bolje razumem vse tisto, kar se je dogajalo v zvezi z obravnavo predloga zakona v
                  strokovni javnosti, v zvezi z zanikanjem strokovnosti tako nekaterih slovenskih
                  strokovnjakov kot strokovnjakov Sveta Evrope in drugih uveljavljenih in uglednih
                  oseb s področja medijev iz Evrope. Le kdo sta napram Grimsu direktor za medije iz
                  Norveške, Sigve Gramstad in svetovalka za pravna vprašanja s področja medijev Eve
                  Salmon iz Velike Britanije, le kaj napram Grimsu predstavlja predsednik Odbora
                  Sveta Evrope za medije, Karol Jakubovič - nič, prav nič. Glavni ekspert za medije
                  v Sloveniji ali pa kar ekspert vedenja o medijih pri nas, gospod Grims, je ocenil,
                  da so ta strokovna mnenja v bistvu nestrokovna in da sem jih sama kot vodja
                  delegacije Državnega zbora v parlamentarni skupščini Sveta Evrope pridobila z
                  zvijačo. Še hujše, vodja Sektorja za medije pri Svetu Evrope, Jan Malinovski, je
                  to strokovno mnenje o Zakonu o RTV Slovenija, sicer izdelano na temelju preučitve
                  z vidika sporazuma Evropske konvencije glede čezmejne televizije, Evropske
                  konvencije o človekovih pravicah, z vidika priporočila Sveta Evrope glede
                  zagotavljanja neodvisnosti javnih radiotelevizij in z vidika evropskih dobrih
                  praks objavil na spletnih straneh Sveta Evrope. No, to, hvala bogu, ni dolgo
                  trajalo, saj je Svet Evrope zelo kmalu dobil pismo Ministrstva za zunanje zadeve
                  Slovenije, ki je zahtevalo, da se omenjeno strokovno mnenje umakne s spletnih
                  strani Sveta Evrope. Toliko o spoštovanju in upoštevanju stroke, še posebej glede
                  na današnje trditve ministra Simonitija, da gre za tipično podtikanje s strani
                  LDS, ko trdimo, da so bili ob sprejemanju zakona preslišani argumenti in pomisleki
                  strokovne domače in tuje javnosti.</p>
               <p>Zanimivo, kako alergična je aktualna oblast na vse, kar je kritično, argumentirano
                  kritično, pa ne prihaja iz doline Šentflorjanske, ki jo sicer ta aktualna oblast
                  zaenkrat še obvladuje. Sporno in nestrokovno je mnenje ekspertov Sveta Evrope,
                  nerazumno in neodgovorno je informiranje komisarja Sveta za človekove pravice s
                  strani našega Varuha človekovih pravic o razmerah v zvezi z Ambrusom. Sam komisar
                  Hammaberg pravzaprav menda sploh ni vedel, kam prihaja. Predsinočnjim je
                  predsednik Janša celo trdil, da komisar Hammaberg sploh ni vedel, da gre za
                  nelegalno gradnjo domovanja družine Strojanovih. Pa vam zatrjujem, da seveda temu
                  ni tako. Mimogrede, Stane Granda, tej oblasti dopadljiv in z njeno voljo
                  ustoličeni predsednik programskega sveta RTV, je nedavno na 9. Sušnikovih dnevih
                  2006 o obisku komisarja Sveta Evrope bojda, tako so mi rekli, dejal: "Ciganski
                  minister iz EU naj raje ureja stvari doma, ne pa tu." Politična kultura, to pa
                  to!</p>
               <p>Še tole, gospod minister. Kaj se dogaja s Forumom slovanskih kultur, ki naj bi na
                  področju kulture povezoval vse slovanske države? Ali ste se mu res odrekli in s
                  tem tudi 30 milijonom SIT ali pa vam nemara ni povšeči, da je na njegovem čelu za
                  vas morda neprimerna oseba? Pa tako lepo je bilo poslušati vladno delegacijo, ko
                  je obiskala Rusijo, in potem predstavnike naše Vlade ob Ruski kapelici, ki so
                  zatrjevali, kako lepo je to, da imamo skupne slovanske korenine in da jih bo prav
                  ta Forum lepo negoval tudi v bodoče.</p>
               <p>Še nekaj, pravzaprav precej osebne narave, sama sem bila v 70. letih, pravite v
                  tistih svinčenih letih, kar nekaj let, mlada sicer, novinarka na TV dnevniku in še
                  danes imam v spominu takratne urednike, nekatere pokončne in pogumne, nekatere
                  prestrašene in ubogljive, prestrašene tudi že na zalogo. Verjemite mi, da take
                  spoznam in prepoznam tudi še danes. In ko danes pridem včasih v prostore RTV in
                  hočem s kom kar tako vljudnostno izmenjati nekaj mnenj, se sogovorniki praviloma
                  začnejo ozirati naokoli, češ ali nas kdo posluša in nam prisluškuje, ali nas morda
                  kdo vidi, da se pogovarjamo. Skratka, obnašajo se v slogu "sedaj imamo
                  demokracijo, paziti moramo, kaj in s kom govorimo". Hočeš nočeš, gospod minister,
                  ne glede na to, kdo je dejanski in pretežni avtor Zakona o RTV Slovenija, prav pod
                  vašim ministrovanjem in z vašo neposredno aktivno vlogo in zavajanjem je ta zakon
                  vzpostavil neke mehanizme in standarde, ki jih je mogoče prepoznati na daleč,
                  ampak zagotovo ne vodijo v demokratično in neodvisno javno RTV. Ampak to zaslugo
                  pa si le pripišite, ta zasluga vam nedvomno gre, pa odgovornost seveda tudi.
                  Hvala.</p>
            </sp>
            <sp xml:id="SDZ4-Redna-22-2006-11-29.sp151">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanka Marjetka Uhan.</p>
            </sp>
            <sp xml:id="SDZ4-Redna-22-2006-11-29.sp152">

               <speaker>MARJETKA UHAN:</speaker>

               <p>Hvala lepa, gospod podpredsednik. Spoštovani minister! Poslanke in poslanci, lepo
                  pozdravljeni! Pa smo jo dočakali, interpelacijo. Tudi ta nas je presenetila,
                  predvsem zato, ker so mediji leto ali več napovedovali vsem drugim ministrom prej
                  kot vam, prav ti mediji, ki bi jih naj vi nadzirali, minister, predvsem pa so
                  napovedovali ministrom Nove Slovenije. No, pa ne sekirajte, se minister, čez dva
                  dni pride na vrsto tudi minister Nove Slovenije, za katerega je vložil
                  interpelacijo kar sam predsednik Vlade, in tista je verjetno bolj verjetna kot
                  vaša, da bo uspela. Če bi bila "žleht", bi rekla po slovensko: Če nam krava crkne,
                  pa naj še vam. Pa vendar bom povedala, da ne bom glasovala za interpelacijo, ker
                  smo dve leti sodelovali pri sprejemanju zakonodaje v parlamentu. In slovenski
                  pregovor pravi: Tisti, ki drži vrečo, je prav tako kriv kot tisti, ki vanjo baše.
                  Nismo bili prva violina, niti avtorji zakonov, smo pa želeli prispevati k
                  izboljšavi zakonov in tudi aktivno sodelovali pri referendumski kampanji za javno
                  RTV. Vendar pa moram povedati, da nobeden od Nove Slovenije ni govoril o nižjem
                  RTV prispevku, nismo bili tako naivni.</p>
               <p>Res pa je, da smo bili povoženi, ko smo predlagali na koalicijskem usklajevanju,
                  da bi plačevali RTV prispevek zgolj tisti, ki imajo radijski sprejemnik, in ne
                  tisti, ki imajo električni števec. Zavedamo se tudi, da je za malo denarja malo
                  muzike, in kakšen je program in kakšne so vsebine, je odvisno predvsem od
                  sposobnosti vodilnih in novinarjev.</p>
               <p>Sprejeti zakon je bil potrjen na referendumu, mi pa že od lanskega leta oziroma od
                  sprejetja tega zakona poslušamo, kako je slab, kako je zanič in tako naprej.
                  Skratka, ta interpelacija za nas ni nič novega, pa verjetno tudi za ministra ne.
                  Menimo pa, da je zakonu dana zakonska možnost za neodvisno javno RTV. Za nas je
                  bilo pomembno, da se obljube izpolnijo, tudi ta, da se v Zakonu o medijih uredi
                  financiranje medijev posebnega pomena, lokalnega, regionalnega kot tudi študentski
                  radio. Nekdaj so bili to trije procenti iz prispevka za javno RTV, kar pa je bilo
                  ustavno sporno. To se je tudi uredilo v Zakonu o medijih, vendar vas zdaj precej
                  moti strokovnost komisije pa tudi način oziroma podeljevanja denarja ob nepravem
                  času in nepravim ljudem. Pa bi vas vprašala, kolegi iz opozicije, če se spomnite
                  časov, ko je bila sestavljena komisija, ko ji je predsedovala predsednica
                  komisije, ki je bila tudi lastnica medija in je tudi prosila za ta sredstva, se
                  takrat vam ni zdelo to nič sporno. V Novi Sloveniji zavračamo kritike
                  predlagateljev interpelacije, kako je vse drugače v medijih, odkar je minister
                  Simoniti, kako da je vse pokadrovano, zamenjano, suspendirano, pocenzurirano,
                  seveda na račun vladne koalicije. Naj povem, da v Novi Sloveniji nimamo takega
                  občutka, da se je karkoli spremenilo v odnosu medijev do Nove Slovenije. Lahko bi
                  rekli, kot da še vedno vlada prejšnja opcija. Torej, nimamo političnega vpliva,
                  kar je tudi prav, in jih ne oviramo pri avtonomnosti, neodvisnosti, strokovnosti,
                  profesionalnosti.</p>
               <p>En vzrok interpelacije so tudi verske vsebine. In za primer dajete posvetitev
                  škofov v Sloveniji, češ da je na ta račun izpadla športna tekma. Me zanima, če ste
                  naredili kakšne ankete, kakšna je bila gledanost tistih oddaj, in ali že na osnovi
                  teh vsebin veste, da je več verskih vsebin, ali pa zgolj trosite nestrpnost do
                  ljudi, ki tudi take dogodke spremljajo? Da ni romskih vsebin, pravijo in vam
                  očitajo, minister za kulturo. Da ni romskih programov - ali se heca ta opozicija?
                  En mesec in pol, ko prižgeš televizijo, so vse oddaje same romske vsebine. Celo
                  Piramida včeraj, razvedrilna oddaja, je prilila olja na ta ogenj. Res, tudi sami
                  smo si predstavljali, da bodo romske vsebine drugačne.</p>
               <p>Kar se tiče tretjega programa, smo zagovarjali tretji parlamentarni program. Namen
                  tega programa pa naj bi bil prenos sej Državnega zbora, delovnih teles in v
                  glavnem se to kar izvaja. Ali je to tretji program ali v okviru teh programov, ne
                  vem, vendar prenosi več ali manj potekajo; mogoče pa je to zgolj začetek.</p>
               <p>Sicer pa današnja interpelacija ni nič kaj takega in stališča opozicije že dve
                  leti poslušamo, kako vladajoča koalicija vzbuja strah, kadruje, zamenjuje,
                  cenzurira, prevzema oblast, ustrahuje, da je to padec svobode medijev, Vlada
                  paralizira, zadaja morilske udarce, je nasilna, je to konec pravne države,
                  demokracije in tako dalje. Pri vsem tem pa nas moti tudi to, da kogarkoli se
                  nastavi oziroma je izvoljen v svet, v nadzorni odbor ali kamorkoli na vodilno
                  funkcijo, da jim oporekate celo izobrazbo in njihove priznane sposobnosti. Moram
                  reči, da ste tu res pristranski, in ker je to interpelacija proti ministru za
                  kulturo, tudi nekulturni. Da pa ste tako zelo kulturi nenaklonjeni, pa ste
                  pokazali tudi sinoči, ko ste namenoma zavlekli sejo Državnega zbora, da se
                  poslanci s Primorske niso mogli udeležiti proslave ob 100-letnici smrti Simona
                  Gregorčiča. Avtorica te interpelacije, ministrica v senci pa nič. Hvala lepa. </p>
            </sp>
            <sp xml:id="SDZ4-Redna-22-2006-11-29.sp153">

               <speaker>PODPREDSEDNIK SAŠO PEČE:</speaker>

               <p>Hvala vam. S tega mesta sem vas dolžan opozoriti, da je delo poslancev v Državnem
                  zboru v okviru zakonodajnega postopka in šele v drugi fazi spremljanje in
                  udeleževanje proslav.</p>
               <p>Nadaljujemo. Na podlagi seznama prijavljenih ima besedo poslanec Boštjan Zagorac.
                  Izvolite.</p>
            </sp>
            <sp xml:id="SDZ4-Redna-22-2006-11-29.sp154">

               <speaker>BOŠTJAN ZAGORAC:</speaker>

               <p>Hvala lepa, spoštovani predsedujoči. Moram reči, da sem že zbegan. Imamo
                  ministrico v senci pa kvazi ministra pa, ne vem, koga še vse v tej hiši, ampak
                  mislim, da interpelacija poteka samo proti enemu - upam, da se s tem strinjate
                  tudi kolegi iz NSi -, danes proti spoštovanemu ministru Simonitiju, v petek pa
                  proti vašemu kolegu Drobniču. Verjamem, da bo ta interpelacija padla, ona bo šla
                  pa skozi. To je bistvena razlika med dvema interpelacijama.</p>
               <p>Minister, čisto konkretno na vas. V svojem bahaškem nastopu na začetku ste dejali,
                  končno je prišla na TV Slovenija demokracija. Takrat sem pogledal gospoda Grimsa
                  in je skoraj počil od nasmeška, ampak dajte mi povedati eno stvar. Včerajšnja
                  oddaja je bila omenjena tudi s strani moje predhodnice. In ta oddaja je dobila
                  prepoved ponavljanja in njen zmagovalec se ne sme več pojavljati v tej oddaji
                  kljub temu, da je zmagovalec. Recite mi, ali gre za demokracijo ali za cenzuro? To
                  je vprašanje za 1. razred osnovne šole. In vsi prvošolci bodo odgovorili: Veste,
                  to je pa cenzura, to pa ni več demokracija, to je vaša izbira, kaj se lahko in
                  česa se ne sme.</p>
               <p>Gremo naprej, vpliv Vlade na nacionalno televizijo. Romski program je včeraj
                  dobil, minister, popravite me, če se motim, približno 10 milijonov dodatnih
                  sredstev, da se bo lahko razvijal. Ne otroški program, ne mladinski program in ne
                  program za slušno prizadete. Romski! Kaj boste pa razvijali v njihovem programu?
                  Kaj boste dali, ne vem, Petra Klepca, da ga bodo razumeli, in vpliv NSi, ki ga
                  nima na politiko in na politiko RTV Slovenije. Kaj ni vaš minister zapisal v
                  strategiji rodnosti, kaj se bo lahko predvajalo in kaj se ne bo smelo predvajati
                  na nacionalni televiziji? Kolikor sem jaz prebral strategijo, tam piše - od sedaj
                  naprej se bo lahko predvajala na nacionalni televiziji samo lepa realnost
                  življenja. Se pravi, vse tisto, kar prikazuje realnost te države pod vašo
                  vladavino, bo treba skriti. Tiste slovenske družine, ki živijo na robu preživetja,
                  se bodo skrivale, mi bomo pa kazali lepo realnost. Eno lepo gospo, ki gre v
                  nedeljo z vozičkom in z velikim trebuhom, ker spodbujamo rodnost, v nedeljo ob
                  7-ih zjutraj k maši, bo pa to to, verjetno, ampak nimate vpliva. Tako kot trdite,
                  nimate vpliva. In res ga nimate. To se kaže tudi v tej strategiji. Tega vpliva pač
                  vi nimate.</p>
               <p>In spoštovani gospod minister, kar nekaj mojih predhodnikov je omenjalo Lutkovno
                  gledališče v Mariboru. Veste, če ste lahko "farbali", oprostite izrazu, ampak je
                  čisto štajerski, ta Državni zbor in gledalce takrat, ko ste nastopali, mene ne
                  morete. Jaz sem imel to čast, da sem lahko bil predsednik Odbora za kulturo pri
                  Mestni občini Maribor, in na vas sem naslovil šest poslanskih vprašanj o Lutkovnem
                  gledališču v Mariboru. Odgovor je bil vedno enak. Lutkovnega gledališča v Mariboru
                  ne bo oziroma ne bomo spoštovali Zakona o kulturnem tolarju zaradi tega, ker
                  Slovenija predseduje EU leta 2008 in bomo denar namenili rekonstrukciji
                  ljubljanske Drame, da bo Ljubljana lahko lepa, krasna, čudovita, ko se bodo
                  veljaki vozili iz Brnika v Ljubljano in bodo lahko pogledali opero in bodo rekli,
                  uh, Slovenja je pa krasna. Bog ne daj, da bi jih peljali v Maribor, ker tam jim ne
                  bi imeli kaj pokazati, odkar ste vi na oblasti. Veste, to so vaši odgovori, ki jih
                  imam pred seboj. Mogoče sem jih malo posplošil, ampak če potegnemo ven bistvo, je
                  to to. Spoštovani minister, to je to, kakorkoli boste obrnili. Zato ni lutkovnega
                  gledališča, ker ste vi na oblasti in ker predsedujemo EU, in zato sprašujem, komu
                  ste vi zaprisegli. Sloveniji? Kolikor jaz vem, ja, ne pa EU. Sloveniji ste
                  zaprisegli. In da vas spomnim, Maribor je v Sloveniji, če tega ne veste. Maribor
                  in ljudje, ki živijo v tisti okolici, so v Sloveniji. Mogoče je to za vas
                  ugotovitev. Če je to za vas ugotovitev, potem, prosim, imamo še več razlogov, da
                  odstopite.</p>
               <p>In pa še ena zadeva, kar se tiče denacionalizacije na področju Štajerske ali
                  Maribora, ker od tam prihajam. Nedolgo tega sem vam postavil poslansko vprašanje v
                  zvezi s stavbo na Vinarski ulici 14. Takrat ste vehementno in pametno ugotovili,
                  da obstajajo samo tri take stavbe, da gre za kulturni spomenik pod vladavino
                  drugega ministra, je bil za to tudi opredeljen kot kulturni spomenik, in ko ste
                  prišli vi na oblast, ste rekli, ne, to pa ni več kulturni spomenik, tega bomo pa
                  dali sedaj v uporabo ministru za šolstvo, pa naj dela z njim kar hoče, ali je
                  primeren ali ni primeren. Tako ste se obnašali do nepremičnin na Štajerskem. Bomo
                  ga pa dali. Nekdo je pač rekel, vi ste imeli dobro jutro in ste rekli "sedaj ga pa
                  dam". Čeprav ni primeren. Gre za kulturni spomenik, spoštovani minister. Vi ste se
                  odpovedali kulturnemu spomeniku. Pa niste vi minister za kulturo, ki bi naj te
                  kulturne spomenike branili. Ne, vi ste se ga odpovedali. To ni več kulturno, to
                  dajmo odstraniti. Ampak komu ste ga pa dali? To je pa najbolj zanimivo. Prvi, ki
                  je stopil v ta objekt, ni bil minister za šolstvo, da bi pogledal, ali je objekt
                  primeren za uporabo šolskega sistema ali pa za srednjo kmetijsko šolo, kot
                  navajate v odboru. Ampak ne, to so bili cerkveni dostojanstveniki, ki so prišli in
                  rekli: "A ha, tukaj gor bo pa slika", pa ne kogarkoli, ampak njega osebno. Pa
                  nisem misli vas, minister, enega drugega. Ne vidim, kje je tukaj vzor, kje je
                  tukaj čuvanje kulturne dediščine. Tukaj je pač neka vaša intenca in neko vaše
                  maslo. In če ste lahko zavajali še pred tem kogarkoli tukaj, pač mene ne morete.
                  Tudi glede Lutkovnega gledališča v Mariboru me ne morete. Pa ste denar namenili
                  nekam drugam. Tam, kjer ste doma. In to ni samo korupcija, to je še kaj drugega.
                  Hvala.</p>
            </sp>
            <sp xml:id="SDZ4-Redna-22-2006-11-29.sp155">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec mag. Franc Žnidaršič. Izvolite.</p>
            </sp>
            <sp xml:id="SDZ4-Redna-22-2006-11-29.sp156">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod predsedujoči. Spoštovani minister s sodelavko, kolegice in
                  kolegi! Prav gotovo je interpelacija opozicije proti ministru za kulturo odraz
                  pogleda opozicije na njegovo ravnanje. Pri tem mislim, da ta interpelacija nima
                  možnosti, da bi uspela, ker pač preprosto ne bo mogoče zbrati dovolj glasov, tudi
                  če bi se recimo DeSUS priključil tej interpelaciji. Vseeno pa bi želel povedati in
                  poudariti, da mi ne vidimo stvari tako zelo črno-belo, kot se poskuša to danes v
                  razpravi prikazati. Na eni strani opozicija, ki vidi vse črno, in seveda na drugi
                  strani kolegi iz pozicije, ki vidijo vse briljantno. Torej, to zagotovo ni tako.
                  Prav gotovo je koristno, da se pogovarjamo danes o vsebini delovanja ministrstva
                  za kulturo, kajti brez dvoma Zakon o RTV ni briljanten, prav tako ni dober Zakon o
                  Lipici, kajti če bi to bilo tako, ne bi bilo nič odmeva s strani Ustavnega sodišča
                  in ne bi bilo na primer tako hudih očitkov, kot jih danes lahko beremo s strani
                  Mednarodnega odbora za Lipico, ki v svojem pismu kar 10-krat našteje, da minister
                  ne govorice resnice, ko navaja podrobnosti glede tega kulturnega spomenika. Upam,
                  da bo v tem smislu minister ukrepal in poskušal malo za ušesa potipati tiste, če
                  nimajo dokazov, da resnično laže oziroma navaja neresnične podatke. Toliko o tem.
                  Prav gotovo je tudi program RTV slab, tukaj ni nobenega dvoma, za obljubljeno manj
                  denarja smo dobili tudi slabši program, pa četudi ni bilo dramatičnega znižanja
                  naročnine. Obljubljeno je bilo, da bo znižana naročnina, pa ni bila. In
                  obljubljeno je bilo, da bo sijajen program, ki ga ni. Program je slab, mimogrede
                  povem, da nisem niti približno v sorodstvu z gospo Žnidaršičevo, ki vodi oddajo
                  oziroma program Piramide, da ne bi bilo kakšnih nesporazumov, ker so nekateri v
                  državi povezovali oziroma celo rekli, da naj bi bila moji hči. Zagotovo ni in
                  nisem zato nič žalosten, da se razumemo. Moram reči, da je prav gotovo dobro, da
                  je ta razprava, ker bo minister za kulturo moral razmisliti o svojem delu v
                  bodoče, in pričakujem, da bo pazil na to, da ne bi doživel podobnih očitkov, kot
                  jih lahko poslušamo danes v tej razpravi. In iz tega vidika želim povedati, da smo
                  tudi mi pri Zakonu o Lipici imeli pripombe, ki pa niso bile upoštevane, kakor
                  praviloma niso upoštevane naše pripombe, zato smo takrat tudi diferentno
                  glasovali. Mi lahko imamo tako večino, da lahko sprejme vsak zakon, za katerega ni
                  potrebna kvalificirana večina, tudi brez nas. Zaradi tega toliko lažje kakšnikrat
                  razmišljamo po svoje in tudi poskušamo povedati to, in enako je tudi danes. Ni
                  briljantno delovanje ministrstva, niso krasni zakoni, ni boljšega programa na RTV,
                  ne dogaja se vse v redu z Lipico. To je resnica, to moramo kot koalicija, ki je te
                  zakone spravila skozi, vzeti na znanje in ne razmišljati o tem, da ne bi podobno
                  ravnali v bodoče, ko bomo odločali o tako pomembnih stvareh. In nobenega dvoma ni,
                  da smo z zakonom olastninili RTVS. Glede tega jaz nimam nobenih težav, da to
                  priznam, in v tem smislu ni dobro, da poskušamo prikazati kaj drugega. Hvala lepa.
               </p>
            </sp>
            <sp xml:id="SDZ4-Redna-22-2006-11-29.sp157">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi se je prijavil minister. Izvolite.</p>
            </sp>
            <sp xml:id="SDZ4-Redna-22-2006-11-29.sp158">

               <speaker>DR. VASKO SIMONITI:</speaker>

               <p>Hvala lepa. Jaz bi na nekaj vprašanj, ki so se pojavila, skušal kratko odgovoriti.
                  Gospe poslanski Tavševi glede Jelenovega Žleba, kot sem pridobil informacije,
                  letos Ministrstvo za kulturo financira naslednje spomenike NOB v Gonjačah v Brdih,
                  v Žirovnici na Gorenjskem in v občini Radlje. Če bo občina ali kdo drugi prijavil
                  na razpis za obnovo Jelenovega Žleba, ne dvomim, da bo projekt podprt. Torej, kot
                  je gospa Tavševa ugotavljala, da se je v Jelenovem Žlebu zgodila nesreča oziroma
                  da ta spomenik propada, vendar nismo dobili ustrezne prijave, na podlagi katere bi
                  to obravnavali, in verjamem, da bi temu spomeniku, za katerega vsi vemo njegov
                  pomen, ne naklonili ustrezna ali pa vsaj primerna sredstva.</p>
               <p>Gospodu Guliču v zvezi z društvom Marijine družbe. Torej, gre za to, da se je
                  lastnik spomenika furmanske postaje Planina 3 prijavila. To društvo se je
                  prijavilo na razpis in seveda glede na to so se odobrila sredstva za obnovo tega
                  spomenika. Pri razpisu se Ministrstvo za kulturo, kako bi rekel, ozira na to,
                  kakšne provenience je tisti, ki prosi za obnovo tega spomenika.</p>
               <p>Gospodu poslancu Potrču, ki je problematiziral moj uvod v zvezi z mojim odgovorom
                  na interpelacijo. Jaz bi samo to povedal, da v poslovniku zelo jasno piše, da mora
                  biti interpelacijsko vprašanje jasno in nedvoumno zastavljeno. To sem
                  problematiziral. To, da je pa interpelacija legitimna, kaj takega tega pa nisem
                  postavljal pod vprašaj.</p>
               <p>Poslanke Širca nisem diskreditiral, le navedel sem odločbo Komisije za boj prot
                  korupciji, ki je ugotovila tisto, kar sem seveda naštel. V zvezi s tem, ker
                  smatram, da je mnogo stvari v interpelaciji neverodostojnih, sem hotel samo
                  ilustrirati, da je seveda podlaga, ki je to interpelacijo oblikovala, tudi seveda
                  do določene mere, vsaj za mene, neverodostojna.</p>
               <p>Glede RTV prispevka gospoda poslanca Potrča v zvezi s socialnimi transferji. Gre
                  za to, da se RTV prispevek seveda ni že dve leti in pol zvišal, in to si je
                  potrebno zapomniti. In to je velika razlika od prej, ko se je vsako leto
                  povečeval, včasih tudi dvakrat na leto. Socialni transferji se pa redno
                  usklajujejo in te teh stvari ne da seveda primerjati.</p>
               <p>Glede Blejskega otoka, kar je od več poslancev bilo problematizirano, tudi gospoda
                  Potrča. Gre za to, da smo pogodbo o upravljanju Blejskega otoka podaljšali do
                  odločitve Ustavnega sodišča, potem pa bo dan razpis in najboljšemu ponudniku bomo
                  seveda oddali v upravljanje ta otok.</p>
               <p>Gospoda Kontiča, ki je dejal, da v Velenju danes odpirajo kulturni dom, če sem ga
                  prav razumel, in da je sreča, da se je to zgodilo v prejšnjem mandatu. Bi rad
                  povedal, da glede na to, da mi pripisujete tako izredno moč in samovoljo, torej v
                  letu 2003 je bilo 17 milijonov, v letu 2004 30 milijonov za kulturni dom in v letu
                  2005 68 milijonov namenjenih za otvoritev kulturnega doma v Velenju.</p>
               <p>Tudi problematiziral v zvezi s prispevkom, še enkrat bom, ne mislim ponavljati,
                  kaj pomeni realno znižanje. Mislim, da se vsi malo sprenevedate glede tega in se
                  to zelo jasno ve. Še enkrat, zamrznite plače za dve leti, pa boste videli, če je
                  realno vaš dohodek kaj padel. Pozabljate pa to, in to bom vedno znova povedal,
                  zakon, ki smo ga sprejeli o RTV-ju, omogoča, da socialno ogroženi ne plačujejo
                  prispevka. In teh je, kot sem rekel, 500 družin v Sloveniji, ki ne plačujejo. To
                  se dostikrat pozablja.</p>
               <p>Glede 3% programov posebnega pomena, da bo treba narediti novo ali pa dobro
                  analizo tega. Ja, vedno je predvideno, da se naredi analize za preteklo leto in na
                  podlagi te se ugotavlja primernost kandidatov, ki vlagajo prošnje za
                  subvencioniranje oziroma za sredstva. Upam, da bo narejena tudi ta analiza.</p>
               <p>Gospa poslanka Beblerjeva je govorila o velikih strokovnjakih iz tujine. Čudim se
                  tem velikim strokovnjakom, ki so samo uradniki pač določenega ranga v EU, tudi
                  gospod Jakubovič. Tudi pri nas na ministrstvu imamo kar nekaj ljudi, ki
                  kompetentno sodelujejo kot visoki uradniki, torej v določenih telesih. Nič manjši
                  po rangu Jakuboviča, samo v drugih odborih. To je, kako bi rekel, človek, ki je
                  hotel s svojim kolegom, ki sta bila tudi pri meni na obisku in sem ju sprejel,
                  predvsem vsiliti njihovo videnje, kako naj bi izgledalo. Medtem ko gospod v domači
                  Poljski, ki je po rejtingu svobode tiska na globokem mestu, ne bom povedal
                  katerem, ampak čez 50, tam je bil verjetno marljiv, poslušen gospod, ki si ni
                  nikoli drznil objaviti kakšnega zakona o RTV na spletnih straneh Sveta Evrope. Še
                  to bi rad povedal, da ni nič narobe, če so objavili zakon na spletu Evrope. Narobe
                  je to, da so objavili nepravo verzijo ti veliki strokovnjaki. To je problem,
                  nepravo verzijo, napačno. To je bil njihov problem.</p>
               <p>Glede Foruma slovanskih kultur. Forum slovanskih kultur je sprejelo v svoje
                  okrilje Ministrstvo za zunanje zadeve.</p>
               <p>Gospod Zagorac, ki je govoril o Lutkovnem gledališču, da ga ne morem naplahtati in
                  če vem, kje je Maribor. Mislim, da sem do Maribora pokazal določeno naklonjenost,
                  tudi osebno zelo spoštujem umetniške potenciale, ki so tam. Mislim, da so res
                  imenitni in dobri in da ministra naravnost sili v to, da te stvari tudi sam, če
                  ima toliko moči, pomaga, da se kar najbolje realizirajo. Glede Lutkovnega
                  gledališča smo že, ne vem, petkrat, šestkrat povedali isto. Ne vem, če je še vedno
                  potrebno. Treba pa je vedeti, da je tudi Ljubljana v Sloveniji in da ne gre za
                  nobeno koruptivnost ministra, ker minister od tega nima nič, ampak ogromno
                  zapletov in težav, da se sploh premaknejo in začnejo kakšne obnove, tudi s pomočjo
                  nekaterih lobijev, ki imajo logiko čim slabše tem boljše, da ja ne bi uspelo,
                  kljub temu, da gre za škodo v javnem interesu. O teh stvareh bomo še tudi morda
                  kdaj javno govorili, o tej logiki: čim slabše tem boljše.</p>
               <p>Torej, v Ljubljani, lepo prosim, spoštovani gospod poslanec, če greste v Moderno
                  galerijo in si jo natančno ogledate, pogledate tudi Opero, boste videli, v kakšnih
                  razmerah delajo. Ne gre pa za to, da bi ne spoštovali Zakona o kulturnem tolarju,
                  toda v tem kulturnem tolarju so tudi vse tiste naštete institucije, ki sem jih
                  omenil, pa še mnoge druge, ki sploh ne morejo priti na vrsto. In ni nobene
                  averzije do lutkovnega gledališča. Vztrajam pa pri isti tezi, da tisti ljudje, ki
                  so delali največ težav in največ govorili o lutkovnem gledališču, za to lutkovno
                  gledališče, trdim, v zadnjih desetih letih, ko so imeli škarje in platno tako
                  rekoč v rokah, niso naredili dovolj. Z njihovo energijo, z njihovo pomočjo in s
                  pravimi prioritetami, tudi gospod župan, ki je vladal dva mandata, bi lahko
                  izpeljali to prepotrebno obnovo lutkovnega gledališča.</p>
               <p>Glede Lipice. Gospod Žnidaršič je govoril o tem mednarodnem združenju, za katerega
                  nikoli ne moremo izvedeti, koliko članov ima - nič hudega, lahko so tudi samo
                  trije, vendar, kot sem že omenil, med njimi je tudi gospod Edbin Tavčar, v
                  katerega dobronamernost močno dvomim. Bil je mnogo let v službi v Kobilarni
                  Lipica. Kobilarna Lipica je bila v tistih časih marsikje na tistih področjih, za
                  katera je bil on zadolžen, v obupnem stanju. Poznam nek pamflet - ne vem, ali
                  govoriva o isti stvari -, ki kroži in je poln podtikanj in neresnic in se da z
                  lahkoto nanj odgovoriti. Vendar na pamflet, ki kroži, ne bomo odgovarjali, če bo
                  pa v javnosti, bomo pa z veseljem. Mislim pa, da se držijo tistega pravila, o
                  katerem sem govoril tudi v svojem uvodnem polurnem prispevku, kjer sem omenil, da
                  so dovoljene - v nekem tedniku je pisalo - za spodbujanje demokracije, kar je
                  nenavadno, torej, da je dovoljeno tudi plasiranje neresničnih in približnih
                  informacij, s čimer se pa seveda ne morem strinjati. In zlasti v zvezi s Kobilarno
                  Lipica so se ti ljudje posluževali plasiranja neresničnih in približnih
                  informacij. In proti temu vsekakor sem. Hvala lepa.</p>
            </sp>
            <sp xml:id="SDZ4-Redna-22-2006-11-29.sp159">

               <speaker>PODPREDSEDNIK SAŠO PEČE:</speaker>

               <p>Minister, hvala tudi vam za odgovore. Vaši odgovori pa so sprožili kar nekaj
                  replik. K prvi se je prijavila poslanka Darja Lavtižar Bebler. Izvolite.</p>
            </sp>
            <sp xml:id="SDZ4-Redna-22-2006-11-29.sp160">

               <speaker>DARJA LAVTIŽAR BEBLER:</speaker>

               <p>Hvala lepa, gospod podpredsednik. Torej, gospod minister, niste me razočarali.
                  Vedela sem, da se ne boste mogli upreti, da ne bi odgovorili na vam lasten,
                  aroganten, ignoranten in vzvišen način o strokovnjakih, ekspertih Sveta Evrope.
                  Mislim, da se lahko tu strinjamo, da je to povsem nedostojno, tak način odgovora.
                  Lahko bi vas pa gospa državna sekretarka Pirkovičeva, ki zelo dobro pozna ustroj
                  Sveta Evrope in način delovanja tudi tovrstnih ekspertnih skupin, poučila, kako
                  tam stvari gredo in kateri eksperti sploh pridejo do te ravni, da jih Svet Evrope
                  pripozna kot eksperte in tudi s pridom uporablja njihovo strokovno znanje. Res pa
                  je, da v tej skupini teh ekspertov žal ni bilo našega eksperta gospoda Grimsa. To
                  pa res moram tukaj vam pritrditi. In nisem rekla, da je bil obešen na spletnih
                  straneh oziroma objavljen zakon, ampak strokovno mnenje o tem zakonu. To je
                  vendarle malo razlike. Strokovno mnenje pa je bilo zelo kritično in zelo slabo za
                  nas ali pa vas, konkretneje, bo bolj zdržalo. Hvala lepa.</p>
            </sp>
            <sp xml:id="SDZ4-Redna-22-2006-11-29.sp161">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z replikami. Repliko ima kolega Boštjan Zagorc. Izvolite.</p>
            </sp>
            <sp xml:id="SDZ4-Redna-22-2006-11-29.sp162">

               <speaker>BOŠTJAN ZAGORAC:</speaker>

               <p>Hvala lepa. Spoštovani gospod minister, Za-go-rac, ni treba črk požirati,
                  Za-go-rac, piše glasno in jasno, če že slino požirate, ni treba črk požirat. A je
                  pred C-jem na koncu.</p>
               <p>Pa ja, verjamem, da ste pokazali naklonjenost Mariboru, mogoče kje na Lentu,
                  dvomim pa tam, ker smo Mariborčani pričakovali. S tem, ko ste rekli, da v zadnjih
                  desetih letih ni bilo narejenega nič, ste razočarali vsaj tri ljudi, štiri ljudi v
                  tem parlamentu, ki smo se resnično trudili, da bi vlada spoštovala zakon in
                  lutkovno gledališče pripeljala v Maribor. In še samo besedo mi dovolite o
                  medijskem skladu, tako imenovanem, oziroma razpisih. Veste, zanimivo je, da je
                  največ na tem dobila prav ena hiša iz Maribora, ki je v času lokalne predvolilne
                  kampanje kazala vas, pa Janšo, pa še mogoče enega iz SDS-a, in to je bilo konec.
                  In to je zanimivo, da so ravno oni dobili največ denarja in pa zanimivo je, da
                  največ denarja so dobili predvsem "farški cajtngi" oziroma mediji... .../izklop
                  mikrofona./...</p>
            </sp>
            <sp xml:id="SDZ4-Redna-22-2006-11-29.sp163">

               <speaker>PODPREDSEDNIK SAŠO PEČE:</speaker>

               <p>Hvala. In zadnja replika na izvajanje ministra. Kolega Slavko Gaber, izvolite.</p>
            </sp>
            <sp xml:id="SDZ4-Redna-22-2006-11-29.sp164">

               <speaker>DR. SLAVKO GABER:</speaker>

               <p>Gospod podpredsednik! Sam bi želel v imenu predlagateljev besedo ob tem
                  ministrovem nastopu.</p>
            </sp>
            <sp xml:id="SDZ4-Redna-22-2006-11-29.sp165">

               <speaker>PODPREDSEDNIK SAŠO PEČE:</speaker>

               <p>Kolega Slavko Gaber, v temu trenutku vam lahko dam repliko. Ali jo boste
                  izkoristili, drugače vam dam v drugem momentu besedo.</p>
            </sp>
            <sp xml:id="SDZ4-Redna-22-2006-11-29.sp166">

               <speaker>DR. SLAVKO GABER:</speaker>

               <p>Dajte mi potem kasneje.</p>
            </sp>
            <sp xml:id="SDZ4-Redna-22-2006-11-29.sp167">

               <speaker>PODPREDSEDNIK SAŠO PEČE:</speaker>

               <p>Dobro. Potem ima besedo minister. Izvolite.</p>
            </sp>
            <sp xml:id="SDZ4-Redna-22-2006-11-29.sp168">

               <speaker>DR. VASKO SIMONITI:</speaker>

               <p>Hvala lepa. Se opravičujem gospodu poslancu Zagorcu, Zágorac. Se opravičujem!</p>
               <p>Gospe Beblerjevi. Ja, res je, strokovno mnenje o katerem govorite, ga poznam in
                  moram reči, da je tudi to strokovno mnenje bilo narejeno na podlagi ne zadnje
                  verzije Zakona o RTV-ju.</p>
            </sp>
            <sp xml:id="SDZ4-Redna-22-2006-11-29.sp169">

               <speaker>PODPREDSEDNIK SAŠO PEČE:</speaker>

               <p>Hvala. Glede na pravila, kolega Slavko Gaber. Izvolite prosim.</p>
            </sp>
            <sp xml:id="SDZ4-Redna-22-2006-11-29.sp170">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Nekaj stvari se mi zdi, da je danes tukaj
                  zelo opaznih. Najprej, gospod Simoniti se nenehno odmika od temeljnega dejstva,
                  povezanega s slavno diskusijo o prispevku, ker tukaj nihče ne razpravlja o tem,
                  kaj prinese inflacija skozi dve leti. Ti silni izračuni v papirju ministrstva so
                  res hvale vreden posel, ampak povsem nepotreben. To vsakdo razume. Tisto, čemer se
                  izogibate, je odgovor na preprosto vprašanje in ljudstvo v tej državi zelo jasno
                  ve, kaj je bilo temeljno sporočilo vaše kampanje. Temeljno sporočilo vaše kampanje
                  je bilo, da bo televizija, da bo prispevek čedalje nižji, vi boste to televizijo
                  naredili kvalitetno in pa zelo poceni. Nič od tega ne počnete in ne razlagajte
                  tukaj ljudem, sploh pa ne nam, da ste ljudem okrog razlagali, da bo za delež
                  inflacije padel strošek za TV prispevek. Saj ni potrebno norčevanje iz zdrave
                  pameti. Vaši plakati so v izjemni veličini in količini opozarjali po celi državi
                  na ti dve stvari. Če bi si to bili sposobni priznati, takrat bi seveda tudi
                  bistveno manj živčno reagirali na tuje strokovnjake. Za to Vlado je sploh značilno
                  nekaj zelo podobnega reakcijam, ki smo jih opazovali s strani Miloševičevega
                  režima, ko je šel h koncu. Vse, kar so tujci povedali, na kar so opozorili, da ne
                  stoji, da ni ustrezno v tisti državi, na to se je veliki vodja odzval in njegovi
                  pomagači s tezami, da tisti, ki to trdijo, prvič, ne vedo o čem govorijo, in so
                  seveda tudi zlonamerni. Ta retorika je neverjetno strašljivo podobna, ki jo
                  uporabljate. Vi imate nekaj izkušenj s tistim prejšnjim režimom tako kot tudi mi
                  drugi. In mene, priznam, najbolj skrbi od vse te zgodbe prav to vaše ravnanje, je
                  simptom te oblasti. Ta oblast boleha za občutkom, da, ne samo, da obstoji končna
                  resnica, čeprav huje je, ta oblast ve, kaj je res, in nikakor drugače ne more
                  biti.</p>
               <p>Zato, spoštovani kolega Simoniti, ne bi bilo prav posebej odveč, če bi bili manj
                  prepričani v strokovnjake, ki verjamem, da so z dobro namero doma opravljali to
                  delo. Kolega Grims se je razglasil za strokovnjaka za področje medijev. In jaz mu
                  verjamem, da je to delal v dobri veri, ne dvomim v to. Ampak da ni strokovnjak za
                  to področje, je pa zelo nevidno. Tako kot zgodovinar ni strokovnjak za kemijo,
                  agronom ne za geologijo in verjetno sociologi ne morejo biti zdravniki. To je
                  jasno. Ampak če je on tako velik strokovnjak, kako je mogoče, da tako vzvišeno
                  govorite o domnevnih, drobnih, nepomembnih uradnikih Sveta Evrope, ki so tako
                  nizki, da vi svojega pogleda sploh tako globoko skloniti ne morete, da bi vredno
                  bilo o njih karkoli povedati, kar bi zvenelo približno kot priznanje, da morda kaj
                  vedo.</p>
               <p>Kolegica, ki sedi ob vas, funkcionira v Evropi kot oseba, ki nekaj ve. Nisem imel
                  priložnosti v Evropi in sem se po njej gibal v podobnih krogih, v katerih se vi
                  sedaj gibljete, poslušati tako podcenjevalnega odnosa do tako imenovanega
                  uradništva. Ali si morete misliti, ljudje, ki so prišli kolegu Simonitiju in
                  gospodu Grimsu, strokovnjaku, razlagati o tem, kako bi morda lahko uredili to
                  področje, so bili tako nepomembni, da je kar hudo. Nekaj elementarne skromnosti bi
                  nič ne škodovalo. Takrat morda tudi ne bi dobili odgovora, kakršnega smo dobili.
                  Takrat se vam ne bi zdelo, da je duhovito blatiti osebo, ki je prvopodpisana pri
                  tej interpelaciji. Če se sprenevedate, da je ne blatite, in ste petkrat do sedaj
                  še ponovili to v današnjem nastopu, potem bom moral pač seveda dvomiti o vaši
                  verodostojnosti še v kakšni drugi točki. Bolj, ko vas poslušam, bolj sem
                  prepričan, da prof. Križman, bivši župan Maribora, bivši rektor Univerze v
                  Mariboru, ni tisti od dveh, od katerih eden laže v točki, o kateri smo govorili
                  dopoldne. On torej ne laže, je moje prepričanje. Vi me z vsakim nastopom bolj
                  prepričujete v to, da on z gotovostjo to ni. Vendar nekdo laže. </p>
            </sp>
            <sp xml:id="SDZ4-Redna-22-2006-11-29.sp171">

               <speaker>PODPREDSEDNIK SAŠO PEČE:</speaker>

               <p>Hvala. V razpravo se ponovno vključujem minister. Izvolite.</p>
            </sp>
            <sp xml:id="SDZ4-Redna-22-2006-11-29.sp172">

               <speaker>DR. VASKO SIMONITI:</speaker>

               <p>Hvala lepa. Glede strokovnjakov iz Evropske unije, ki so bili pri meni, ja, iz
                  Sveta Evrope, ki so bili pri meni v zvezi s tem zakonom, sem že povedal. Govorili
                  so o modelu, ki je bil model, za katerega se nobena evropska država ni odločila,
                  niti ena. In tudi sami so se obnašali precej na način, ki se mi ni zdel primeren.
                  Jaz spoštujem ljudi, vendar smatram v pogovorih, da lahko sodelujem samo s takimi,
                  v katerem se enakopravno lahko soočajo mnenja in si priznamo tudi enakopravnost.
                  Nič drugega. Drugič pa glede tega, nobenega podcenjevanja, vendarle niso bili kot
                  poslanci torej Sveta Evrope ali odposlanci, bili so v privatnih aranžmajih.</p>
               <p>Glede tega, da sem že petkrat ponovil, ja, še dvajsetkrat je potrebno ponoviti,
                  ker konec koncev tudi danes cel dan že 10 ur poslušamo eno in isto. Tudi vi ste že
                  33-ič za drugimi ponovili o tem famoznem RTV prispevku.</p>
            </sp>
            <sp xml:id="SDZ4-Redna-22-2006-11-29.sp173">

               <speaker>PODPREDSEDNIK SAŠO PEČE:</speaker>

               <p>Hvala vam. Nadaljujemo z razpravo. Besedo naj bi imel kolega Josip Bajc. Ga ni.
                  Besedo ima poslanki kolega Milenko Ziherl. Izvolite.</p>
            </sp>
            <sp xml:id="SDZ4-Redna-22-2006-11-29.sp174">

               <speaker>MILENKO ZIHERL:</speaker>

               <p>Hvala za besedo. Že minister je ugotovil, da se danes nekatere stvari večkrat in
                  večkrat ponavljajo, zato kakšne visoke dodane vrednosti k razpravi ne bi mogel
                  dodati, vendar bi še enkrat spomnil na današnji poseben datum. Danes je bil pred
                  mnogimi desetletji pač eden največjih praznikov. In ti spomini na asociacije me
                  pripeljejo nazaj tudi na neko mesto, ki se imenuje Jajce, pa če grem s to
                  asociacijo naprej pa pridem do pojma "gnilo jajce" in morda je ravno ta
                  interpelacija podobna gnilemu jajcu, kajti...</p>
            </sp>
            <sp xml:id="SDZ4-Redna-22-2006-11-29.sp175">

               <speaker>PODPREDSEDNIK SAŠO PEČE:</speaker>

               <p>Kolega Ziherl, ali se lahko držimo vsebine?</p>
            </sp>
            <sp xml:id="SDZ4-Redna-22-2006-11-29.sp176">

               <speaker>MILENKO ZIHERL:</speaker>

               <p>Se držim.</p>
            </sp>
            <sp xml:id="SDZ4-Redna-22-2006-11-29.sp177">

               <speaker>PODPREDSEDNIK SAŠO PEČE:</speaker>

               <p>Ne, se ne držite.</p>
            </sp>
            <sp xml:id="SDZ4-Redna-22-2006-11-29.sp178">

               <speaker>MILENKO ZIHERL:</speaker>

               <p>Interpelacija je bila vložena v določenem času za potrebe lokalnih volitev, zato
                  je zdaj že malce izzvenela. In vendarle predlagatelji bi bili lahko toliko
                  pošteni, pa bi trdo prijeli svojega kolego, ki je včeraj preprečil odhod nekaterim
                  našim kolegom s Primorske, ker ta praznik je bil lahko samo sinoči, ker je pač
                  vezan na datum.</p>
               <p>Potem veliko je bilo govora o kadrih in kadrovskih spremembah oziroma menjavah.
                  Sam sem tudi izkusil, ko sem delal v tovarni, ko je bil Good Year že kakšna tri
                  leta lastnik naše tovarne, so pač z neko racionalizacijo v naslednjih letih
                  odpustili na mehak način do 200 zaposlenih. Potem veliko je bilo govora o padcu
                  gledanosti. Glede na to, da se pojavlja vedno več elektronskih medijev, mobilna
                  telefonija, osebni računalniki vedno višjih zmogljivosti, z igricami in tako
                  naprej. Seveda gredo gledalci, predvsem mladina, k tem novim medijem in gledanost
                  pada. Sam osebno, čeprav imam čez 50 kanalov, pa če bi bil cen teden prost, komaj
                  sestavim programsko shemo na teh 50-ih kanalih za cel teden gledanja. Zaradi tega
                  se tudi doma pretvori daljinec v pisalni stroj, ker stalno tipkamo, da bi dobili
                  kakšno boljšo oddajo, če že gledamo. Tudi nismo najbolj zadovoljni niti z našim
                  domačim, niti s satelitskim programom. Potem padec branosti določenih publikacij.
                  Ni samo Delu padla branost, je padla še kakšnim drugim časopisom, revijam in tako
                  naprej, recimo Mladini. Tudi povsod po svetu ravno zaradi pojava novih medijev,
                  ker ljudje porabljajo čas na vedno bolj intenzivnem življenju, bodisi z mediji,
                  bodisi služba in tako naprej, verjetno zmanjkuje časa za branost. Torej, logično
                  je, da branost nekaterih medijev pada. Sami se naj zamislijo, zakaj. Če morda samo
                  nekaterim, ker pa v splošnem pada, potem to ni neka točka za interpelacijo. Tudi
                  sam menim, da je vendar neka povezava med predlagateljico, ker je bila pač
                  omenjena ta poslovna povezava, ki je sedaj prekinjena, in nekaj mora biti na tem.
                  Potem očitki so v zvezi s Kobilarno Lipica. Kolikor se spomnim za kakih 10, 15 let
                  nazaj, so bile vedno težave s kobilarno. S tem, da so bile pod prejšnjimi
                  ministri, pod prejšnjimi vladami samo večje. Gospod minister je že povedal oziroma
                  navedel nekatere ukrepe, ki so poskrbeli vsaj za glavno točko kobilarne, to so
                  konji, za boljše stanje konj, za boljše pogoje, za urejanje hlevov in
                  infrastrukture, ki bo, upam, zagotovila boljše stanje oziroma boljše pogoje za
                  lipicance. Presenetilo me je tudi, dobil sem več pobud oziroma s strani
                  Mednarodnega združenja za Lipico, pa ko sem začel iskati, kje je registrirano, kdo
                  v njem sodeluje itn., nisem našel nič. Kakšno je to združenje, na kakšni
                  osnovi?</p>
               <p>Potem očitki okrog blejskega otoka. Še vedno stoji tam, kot je, v takem stanju, ne
                  dela se škoda, ne gre ne naprej, ne nazaj, torej nič posebnega.</p>
               <p>Znižanje naročnine. Ne vem, zakaj je taka ihta pri naših dobrih plačah o znižanju
                  nekaj, kar je nizkega. Za tiste, ki pa ne morejo plačevati, je pa gospod minister
                  povedal, za socialno ogrožene, da okrog 500 gospodinjstev ne plačuje
                  naročnine.</p>
               <p>Potem je ministru očitano zagovarjanje enotne davčne stopnje. Kje pa je ta enotna
                  davčna stopnja? Bila je v fazi razprave in je o njej razpravljal. Tudi sami smo se
                  pri raznih odborih srečali, recimo naš Odbor za zadeve Evropske unije, ko se
                  srečuje z drugimi evropskimi odbori, so nam navedli različne podatke. Na Češkem in
                  mislim, da tudi na Slovaškem, so knjige zelo obdavčili. In tam, kjer so bile nekoč
                  knjige po 80 kron, so sedaj po 400 kron. In če do uveljavitve enotne davčne
                  stopnje ni prišlo, potem to ni več očitek za interpelacijo.</p>
               <p>Na koncu lahko ugotovim, da je interpelacija bolj podobna pritožbi nezadovoljnih
                  televizijskih gledalcev in jo je treba kam drugam napotiti. Morda so razočarani,
                  ker nacionalka ne vrti zanimivih mehiških nadaljevank. Morda so razočarani, ker
                  se, če imam prav navedeno, Diego in Paloma poročita šele v 70. nadaljevanju ne v
                  500. in morajo 200 dni čepeti pred televizijami. In kot sem že na začetku povedal,
                  televizija kot televizija Fiftyseven channels and nothing on, poje Bruce
                  Springstin. In to je po celem svetu, ljudje se pritožujejo čez televizijo. Več je
                  kanalov, bolj so nezadovoljni. .../smeh./... Morda ni lige prvakov. Jaz bi sam si
                  želel ameriško hokejsko ligo NHL, da kolege opomnim.</p>
               <p>V letošnji sezoni pri Washington Capitals igra Jeseničan Anže Kopitar, in ne samo
                  da igra, ampak dosega velike uspehe. In je zasenčil celo nekatere velike, že
                  uveljavljene, zvezdnike. In bi bilo zelo lepo, če bi dobili vsaj tedenski pregled.
                  Pri poročilih včasih vidimo insert njegovih uspešnih podaj in golov. V glavnem
                  zaradi vsega tega interpelacije ne bom podprl. Hvala lepa.</p>
            </sp>
            <sp xml:id="SDZ4-Redna-22-2006-11-29.sp179">

               <speaker>PODPREDSEDNIK SAŠO PEČE:</speaker>

               <p>Kolega Ziherl, rad bi vam rekel, hvala za vaš prispevek v razpravi, ampak mi ne
                  boste zamerili, če tega ne bom naredil. Proceduralni predlog ima kolega Boštjan
                  Zagorac. Izvolite.</p>
            </sp>
            <sp xml:id="SDZ4-Redna-22-2006-11-29.sp180">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Moj proceduralni predlog bo za razliko
                  od mojega predhodnika dokaj resen, kajti če ima minister take ljudi, da ga
                  branijo, potem mu bog pomagaj, po vaše. Ampak če ima kdorkoli v tej hiši težave z
                  jajci, bodisi so gnila, ali kakršnakoli, naj s tem ne obremenjuje nas ostalih 90
                  poslancev, ker je to njegov osebni problem. Če ima težave z zgodovino, ne nas
                  obremenjevati, prosim, zgodovina je bila skupna, nismo je mogli izbirati, zato se
                  ne iz nje norčevati, ker je bila tudi vaša. Kar pa se tiče gledanosti, zakaj
                  gledanost pada. Gledanost pada po mojem prepričanju zato, ker je pač preveč SDS-a,
                  NSi-ja, SLS-ja in DeSUS-a na televiziji.</p>
            </sp>
            <sp xml:id="SDZ4-Redna-22-2006-11-29.sp181">

               <speaker>PODPREDSEDNIK SAŠO PEČE:</speaker>

               <p>Ob najboljši volji, kolega Zagorac, ne vem, kaj je bilo tu proceduralnega, ampak
                  .../Oglašanje iz klopi./ Nadaljujemo z razpravo. Besedo ima poslanski kolega
                  Mikolič. </p>
            </sp>
            <sp xml:id="SDZ4-Redna-22-2006-11-29.sp182">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni! Spoštovani predsedujoči, minister, državna
                  sekretarka, kolegice in kolegi! Poslanci Nove Slovenije si na področju kulture
                  prizadevamo za takšno družbeno priznanje kulture, da bo le-ta ustvarjalka vrednost
                  ter pot posameznikovega in narodovega samospoznavanja. Kultura ni rezervat za
                  umetnike in druge kulturnike, temveč zahteva v svoji ustvarjalni, sprejemalni in
                  posredovalni razsežnosti sodelovanje vsakogar, saj lahko kulturo skupaj s svojo
                  istovetnostjo ohrani le celoten narod. Pravico do uživanja kakovostne kulture in
                  do delovanja na področju kulture imajo vsi državljani, ne samo prebivalci večjih
                  mest. Zato podpiramo ukrepe, ki finančno pomagajo občinam pri obnovi in gradnji
                  kulturnih domov, obnavljanju kulturnih spomenikov, podpiramo ustreznejšo oziroma
                  transparentno razdeljevanje javnega denarja na področju kulture in podpiramo
                  razvoj kulture na podeželju. Na izobraževalno-informacijskem področju kulturi
                  podpiramo usposabljanje zadostnega menedžerskega kadra za vodenje javnih kulturnih
                  ustanov, za postavitev in vzdrževanje čim popolnejše spletne predstavitve žive
                  kulturne podobe, za redno seznanjanje javnosti s kulturnim delovanjem slovenske
                  manjšine v sosednjih državah in manjšinskih skupnosti v Sloveniji. Prizadevamo si
                  za povečanje dostopnosti najboljših slovenskih leposlovnih, likovnih, glasbenih in
                  filmskih stvaritev, tako na spletnih straneh in na stalnih elektronskih nosilcih
                  informacij, kot na področju razvoja knjižnic, informacijskega in kulturno družabna
                  središča.</p>
               <p>V poslanski skupini Nove Slovenije vztrajamo pri zahtevi, da državna televizija in
                  tudi komercialne postaje, ki imajo koncesijo za oddajanje programov na območju
                  Slovenije, izpolnjujejo predpisana določila glede količine izvirnega slovenskega
                  programa ter da kupujejo kakovostne tuje filme in oddaje, ki bodo ljudi bogatile,
                  jih spodbujale k človečnosti in plemenitosti, ne pa jim vsiljevale nasilja,
                  sovraštva, promiskuitete kot rednega načina življenja in urejanja medčloveških
                  razmerij. Zavedamo se, da zgolj prizadevanja niso dovolj. V Novi Sloveniji
                  podpiramo cilj, da se je 2-odstotni točki državnega proračuna namenilo za kulturo.
                  S sprejemom kulturi naklonjene davčne zakonodaje in v proračunu smo zaustavili
                  trend upadanja sredstev, namenjenih kulturi. V tem sklopu je omembe vredno
                  dejstvo, da je Ministrstvo za kulturo v letu 2005 prvo, ki mu je uspelo izvesti
                  vse postopke za povračilo sredstev iz Evropskega sklada za regionalni razvoj.</p>
               <p>Upoštevajoč predstavitev opravljenega dela in dosežkov na področju kulture v
                  preteklem letu, z dne 27. novembra 2006, v poslanski skupini Nove Slovenije
                  ocenjujemo, da so naša prizadevanja na področju kulture uresničena do te mere, da
                  interpelacije zoper ministra Simonitija ni treba podpreti.</p>
            </sp>
            <sp xml:id="SDZ4-Redna-22-2006-11-29.sp183">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Janko Veber. <stage>(Ga ni.)</stage> Besedo dajem poslancu Bogdanu
                  Baroviču. <stage>(Ga ni.)</stage> Besedo ima poslanec Jožef Horvat. Izvolite.</p>
            </sp>
            <sp xml:id="SDZ4-Redna-22-2006-11-29.sp184">

               <speaker>JOŽEF HORVAT:</speaker>

               <p>Hvala lepa, gospod podpredsednik. Spoštovane kolegice poslanke in kolegi poslanci,
                  spoštovani gospod minister s sodelavko! Do danes sem mislil, da je najlažja stvar
                  to, če padeš na izpitu. Ker nimam dolge profesionalne politične kilometrine in ko
                  danes spremljam to nekajurno razpravo oziroma bolj več ali manj napad na delo
                  ministra, ugotavljam, da je izjemno lahko tudi secirati oziroma napadati ministra.
                  Žal mi je samo to, da besede, ki jih nekatere kolegice in kolegi poslanci
                  uporabljajo, dobesedno ječijo, torej niso oblikovane tako, kot bi bilo primerno za
                  ta zbor.</p>
               <p>Moj prispevek bo skromen. Največ se je pravzaprav danes govorilo o Zakonu o RTV
                  Slovenija, kako slab zakon je, kako se ne izvršuje in tako naprej. Moje kolegice
                  in kolegi so že povedali, da smo ta zakon v fazi usklajevanja, jasno, podprli.
                  Imeli smo seveda, kot je bilo že rečeno, drugačno rešitev glede pobiranja oziroma
                  kasiranja prispevka, ampak koalicijska pogodba zavezuje štiri koalicijske
                  partnerje in smo se pogodili in smo rekli, da je zakon primeren, da ga
                  obravnavamo. Zakon smo tu, v tem zboru sprejeli, potem je doživel veto in smo ga
                  ponovno sprejeli. Šli smo na referendum in tudi volivke in volivci so povedali, da
                  je zakon primeren. Glede referenduma dovolite samo en podatek - škoda, da nimam
                  pri sebi slike, o tem danes, predpostavljam, ni bilo govora. Bil sem izjemno
                  vesel, da smo tisti večer, ko smo na televiziji pričakovali in spremljali
                  rezultate, da smo lahko videli tudi na TV zaslonih histogram, ki je med drugim
                  tudi pokazal, da je 90% volivcev Nove Slovenije glasovalo za zakon. S tem želim
                  dokazati, da je Nova Slovenija, da je bila in v tem trenutku je še izjemno
                  verodostojen koalicijskih partner. O tem se gotovo danes ni govorilo, pa želim to
                  stvar izpostaviti in mislim, da lahko povem, da je Nova Slovenija oziroma da so
                  volivci Nove Slovenije tudi na neki način rešili ta zakon, ki ga danes imamo. Zato
                  bomo tudi pozorni, da se bo zakon izvajal tako dejansko do vsake zadnje besede
                  oziroma črke.</p>
               <p>Ker sem povedal, da je Nova Slovenija verodostojni koalicijski partner, mi
                  razumemo koalicijsko pogodbo kot pogodbo z veliko začetnico ne kot samo pravni
                  sporazum, zato spoštovani gospod minister imate pri glasovanju tudi mojo podporo.
                  Hvala lepa.</p>
            </sp>
            <sp xml:id="SDZ4-Redna-22-2006-11-29.sp185">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanka Eva Irgl.</p>
            </sp>
            <sp xml:id="SDZ4-Redna-22-2006-11-29.sp186">

               <speaker>EVA IRGL:</speaker>

               <p>Jaz sicer ne vem, glede na to, da mogoče bom malo daljšo razpravo imela, ob 20.00
                  uri, če se ne motim se..</p>
            </sp>
            <sp xml:id="SDZ4-Redna-22-2006-11-29.sp187">

               <speaker>PODPREDSEDNIK SAŠO PEČE:</speaker>

               <p>Kolegica Eva Irgl, kar nadaljujte.</p>
            </sp>
            <sp xml:id="SDZ4-Redna-22-2006-11-29.sp188">

               <speaker>EVA IRGL:</speaker>

               <p>Samo sprašujem, če se ob 20.00 uri zaključi seja..</p>
            </sp>
            <sp xml:id="SDZ4-Redna-22-2006-11-29.sp189">

               <speaker>PODPREDSEDNIK SAŠO PEČE:</speaker>

               <p>Dal sem vam besedo, izvolite.</p>
            </sp>
            <sp xml:id="SDZ4-Redna-22-2006-11-29.sp190">

               <speaker>EVA IRGL:</speaker>

               <p>Dobro. Najlepša hvala, gospod podpredsednik, ker ste tako prijazni.</p>
               <p>Gospa Majda Širca je predlagala in seveda vložila interpelacijo zoper ministra za
                  kulturo dr. Vaska Simonitija. Več kot očitno, glede na vse te razprave, ki smo jih
                  do sedaj slišali v večurni razpravi, je, da gre pri tej interpelaciji v prvi vrsti
                  za izrazito osebno naravnan napad na ministra. Kajti dejstvo je, da ta minister je
                  v dveh letih ministrovanja izpeljal korektno in dobro ravno te projekte, ki mu jih
                  sedaj očitate v interpelaciji kot škodljive za državo in strah vzbujajoče za
                  prebivalstvo Republike Slovenije.</p>
               <p>Želela bi poudariti, da sem bila zelo razočarana nad nepremišljeno morda tudi ne
                  modro potezo s strani opozicije oziroma Liberalne demokracije Slovenije oziroma
                  kar predlagateljev, predlagateljice te interpelacije, kajti za prvo interpelacijo
                  so izbrali prav ministra, ki mu je pred letom in pol ljudstvo potrdilo zaupanje v
                  njegove pravilne odločitve in delo in sicer na referendumu o Zakonu o RTV
                  Slovenija, ki pa je sedaj tudi eden izmed glavnih očitkov te interpelacije.</p>
               <p>Seveda je potrebno predlagateljem priznati pogum, to hrabro odločitev, kajti
                  interpelirati nekoga, ki mu je ljudstvo izkazalo vso podporo, mora biti za res
                  pogumno dejanje, razen če morda v LDS-u smatrate, da jasno izražena volja ljudi na
                  referendumu za vas ni obvezujoča oziroma za vas ta referendumska volja ne velja in
                  jo preprosto ignorirate. Pravzaprav lahko to delno, tudi čustveno prizadetost
                  predlagateljev, ki se vleče že dve leti, odkar se je zgodila sprememba oblasti,
                  predvsem čustvena prizadetost takrat, ko govorimo o medijskem prostoru in
                  kulturnih vsebinah, to čustveno prizadetost lahko razumem po eni strani. V vsem
                  tem času je bil namreč zadan hud udarec, da lahko še kdo drug kompetentno in
                  strokovno razpravlja o vsebinah, predvsem pa odloča o teh vsebinah in ne samo
                  strokovnjaki iz mirovnega inštituta, pa FDV-ja, pa različnih civilnih družb.
                  Predlagateljica te interpelacije je v svojem uvodu tudi pojasnila, da se po državi
                  širi velik strah pred ministrom za kulturo, ki da s svojimi dejanji uničuje RTV
                  zavod in ustrahuje novinarje in novinarke. Takšnega razmišljanja sama seveda ne
                  morem jemati resno. Poznamo primere iz vašega političnega delovanja oziroma kar
                  obvladovanja RTV Slovenija in posegov v uredniško politiko. Naj omenim za začetek
                  samo primer Jožeta Možine, že večkrat je bilo o tem veliko povedanega, pa vendarle
                  tukaj je šlo za hud poseg v avtonomijo novinarske svobode poročanja, kajti temu
                  novinarju je bilo onemogočeno, da gre njegova oddaja Zamolčanje - moč preživetja v
                  javnost. In tukaj me seveda upravičeno zanima, kje ste bili takrat predlagatelji
                  te interpelacije oziroma zakaj takrat niste demonstrirali in glasno nasprotovali
                  proti takšnim odločitvam. Vedno znova ponavljate in govorite o uredniških posegih,
                  ki naj bi se dogajali zdaj v tej politiki. Zato bi bila zelo vesela, če mi lahko
                  razložite, kako je lahko vaša generalna sekretarka Meta Vesel Valentinčič na
                  odgovornega urednika Dela Petra Jančiča naslovila zahtevo za objavo intervjuja z
                  vašim županskim kandidatom gospodom Jožefom Kuničem v Sobotni prilogi in celo
                  zagrozila s sodno prepovedjo izhajanja Sobotne priloge, če se ta intervju ne bo
                  objavil. Ko človek kaj takega prebere in sliši je zgrožen in takrat zares začne
                  razmišljati, da se po tej državi širi strah in ga zares postane strah, da stopamo
                  nazaj v čas, ko se je pod pritiski objavljalo samo tisto, kar je bilo povšeči
                  rdeči garnituri. In takšne posege očitno vi uveljavljate še danes, ne samo takrat,
                  ko ste bili na oblasti. Bo že držal rek, da kar se Janezek nauči, to Janez zna. In
                  to očitno zelo dobro obvladate.</p>
               <p>Poglejmo si še en primer, ki se je zgodil aprila leta 2002, ko je zaradi
                  političnih pritiskov z vrha, se pravi, vaših pritiskov, gospod Lipušček, takrat
                  odgovorni urednik informativnega programa, moral preprečiti objavo cene vladnega
                  letala, ki ga je takrat seveda kupovala vaša Vlada. To je po mojem mnenju
                  nedopustno vmešavanje v urednikovanje in predvsem kaže na obvladovanje medija z
                  vaše strani. To vse se je dogajalo leta 2002 in ne leta 2006. In tu me ponovno
                  zanima, zakaj niso takrat predlagatelji današnje interpelacije, ki tako vehementno
                  udrihajo po vsem, še posebej po ministru Vasku Simonitiju, protestirali proti
                  takšnim nedopustnim posegom v avtonomijo novinarjev. Morda komu v tem trenutku
                  delam tudi krivico in se je oglašal, ampak žal tega nismo ne slišali in ne
                  prebrali. Hvala bogu pa so se na to odzvali nekateri novinarji in gospoda Lipuščka
                  takrat pozvali k odstopu. Vendar je tudi v tem primeru prišlo do zapletov, kajti
                  vaš takratni predsednik Sveta RTV Slovenija, gospod Janez Kocijančič, kot
                  zapriseženi ljubitelj resnice in pravice javnosti do obveščenosti, je celo
                  predlagal, da bi Svet glasoval o sklepu, da pri Lipuščkovem posegu ni šlo za
                  cenzuro. Toliko o svobodi govora, ki naj bi jo bilo sedaj bistveno manj. Med
                  drugim je takrat na ta primer opozoril tudi predstavnik Društva novinarjev
                  Sloveniji pri Svetu RTV Slovenija, gospod Peter Jančič, ki je dejal, medtem ko je
                  tudi sam spremljal nakup vladnega letala, da so bili vsi podatki točni in da tudi
                  Vlada tega ni demantirala, ni reagirala na te številke in da pravzaprav ne
                  razumejo, zakaj niso smele v javnost. In dejal je še, da imamo problem v Svetu RTV
                  Slovenija, saj so nekateri v njem leta 2002 bolj vladni od same Vlade. Tudi gospod
                  Uroš Slak se je kot takratni novinar na RTV Slovenija razgovoril o tem vprašanju
                  in je povedal, da od tega dogodka naprej gledanost Dnevnika pada, toda ne zato,
                  ker ga ljudje ne bi želeli gledati, pač pa zato ker, kot je dejal, ljudje
                  objavljenim informacijam preprosto ne verjamejo več. To je dejal novinar. In dejal
                  je še, da to ni prvi tak primer obnašanja oziroma cenzure, ampak ta primer samo
                  zaokrožuje vse skupaj in je kaplja čez rob.</p>
               <p>Ministru tudi očitate direkten političen vpliv na javni zavod in strankarsko
                  politično kontrolo nad upravljanjem in vodenjem javnega zavoda. Seveda je to več
                  kot smešno. Kakršenkoli vpliv namreč prepoveduje prav novi zakon, ki omogoča, da
                  pomembne funkcije v zavodu zasedejo le predstavniki civilne družbe, narodnih
                  skupnosti in zaposleni na RTV Slovenija. Seveda pa je zagotovo bilo prej drugače,
                  saj je eno od najvišjih funkcij v javnem zavodu zasedal nekdanji vidni politični
                  funkcionar, ki ste ga tudi sami postavili na to mesto.</p>
               <p>Ministru se očita tudi to, da RTV Slovenija ne prenaša več Lige prvakov. To je
                  bilo danes že večkrat slišano, povedano. Tudi sama kot ljubiteljica nogometa, ne
                  samo gospa Cveta Zalokar Oražem, ki ji je ljuba ta tema, si sedaj tekme ogledujem
                  na neki drugi televiziji, čeprav bi si morda sama tudi želela, da bi bila ta liga
                  prvakov na nacionalni televiziji. Vendar pa ministra obtoževati, da je on kriv, da
                  na nacionalni televiziji ni več nogometa, je smešno in neresno. Minister namreč ni
                  urednik, ni direktor in se ne more, predvsem pa ne sme vtikati v uredniško
                  politiko javnega zavoda in v njegove namene. Verjamem pa, da glede na to, da je
                  gospa Oražmova že prej pa tudi že v poslanskih vprašanjih vedno znova ponavljala,
                  da je minister kriv, da na nacionalni televiziji ni več Lige prvakov, sama
                  verjamem, da omenjena gospa, pa tudi ostali to težko dojemajo in razumejo, več kot
                  očitno so se vse prevečkrat vtikali v uredniško politiko in delovanje tega zavoda
                  in logiko nevmešavanja težko razumejo.</p>
               <p>Predlagatelji tudi govorite o tem, da so ljudje na RTV-ju nezadovoljni, od kar
                  imamo novi Zakon o RTV Slovenija, od kar imamo novo oblast in od kar imamo novega
                  ministra dr. Simonitija. Ne poveste pa, kako nezadovoljni so bili ti isti ljudje
                  leta 2002, ko so jim bile z Ustavo kršene pravice, ko so jasno izrazili, da imajo
                  težave pri delovanju, in da se nahajajo v nevzdržnem položaju na RTV Slovenija. Da
                  ne omenjam tega, da je vaš Mile Šetinc takrat celo predlagal, da naj se iz statuta
                  javnega zavoda RTV Slovenija črtajo členi, ki opredeljujejo svet delavcev kot
                  organ zavoda in njegovo delovanje. To so seveda jasni primeri, ki kažejo popolnoma
                  drugačno sliko, kot si jo želite vi danes, pa tudi že v vseh teh dveh letih
                  prikazati.</p>
               <p>Ob koncu bi želela povedati, da je ta razprava pravzaprav zelo zanimiva, saj
                  veliko pove predvsem o predlagateljih interpelacije. Večkrat je bilo danes
                  izrečeno, da se minister grdo izraža, da v interpelaciji uporablja neprimerne
                  izraze. Težko sodim sama o tem, ampak če menite besede, kot so posplošenost,
                  pavšalnost, je bilo prej rečeno za grobe, grde besede, potem ne morem vedeti, kaj
                  naj rečem za besede, kot so eksekutorji, hlapci, lažnivci, naduteži, arogantneži.
                  Vse to se je danes slišalo iz klopi Liberalne demokracije Slovenije, non stop se
                  je to ponavljalo in mislim, da takšne besede zagotovo ne sodijo v Državni zbor,
                  sploh od strokovnjakov, kakršni so seveda samo v Liberalni demokraciji
                  Slovenije.</p>
               <p>Še to bi rekla; ko je gospod Potrč govoril o tem, da minister ponovno ne bi smel
                  večkrat govoriti o tem, o nepravilnosti poslovanja pri gospe Majdi Širca, da imamo
                  vsi v življenju črne madeže. Res je, vsi jih imamo, ampak nekateri so zaradi teh
                  madežev tudi že odstopili s položajev. Tukaj v tem primeru pa ne smemo niti
                  govoriti o tem. To se mi zdi neupravičeno. Sama menim, da minister za kulturo dr.
                  Vasko Simoniti svoje delo opravlja dobro, korektno, predvsem pa v interesu
                  državljank in državljanov Republike Slovenije. In zato sama ne bom podprla zahteve
                  po njegovi razrešitvi. Hvala.</p>
            </sp>
            <sp xml:id="SDZ4-Redna-22-2006-11-29.sp191">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Z razpravo poslanske kolegice Eve Irgl bomo današnji del zasedanja
                  zaključili. Nadaljevali bomo jutri ob 10. uri. Do takrat lep pozdrav in na
                  svidenje jutri ob 10. uri. <title><stage>(SEJA JE BILA PREKINJENA 29. NOVEMBRA 2006 OB
                     20.10 URI.)</stage></title>
               </p>
            </sp>
         </div>
      </body>
   </text>
</TEI>
