<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-33-2007-11-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|4FE5E6F6A8B62F2EC12573A7003AFCE4</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=4FE5E6F6A8B62F2EC12573A7003AFCE4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-33-2007-11-20.DZ" n="33">
               <name>Redna</name>
               <date when="2007-11-20"/>
            </setting>
         </settingDesc>
         <particDesc>
            <listOrg>
               <org xml:id="Redna-33-2007-11-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 33. seje</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 10.02 uri.</stage>


            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Nadaljujemo 33. sejo Državnega zbora
               Republike Slovenije. Pričenjam z nadaljevanjem seje in vas obveščam,da se današnje
               seje ne morejo udeležiti naslednji poslanci: gospod Anton Anderlič, gospod Aurelio
               Juri do 13. ure, gospod Drago Koren do 18. ure in dr. Marko Pavliha.</p>
               <p>Prehajamo na <title>4. TOČKO DNEVNEGA REDA,</title> to je na <title>DRUGO OBRAVNAVO PREDLOGA
                  ZAKONA O SPREMEMAH IN DOPOLNITVAH ZAKONA O PRAVNIŠKEM DRŽAVNEM IZPITU.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade za dopolnilno obrazložitev predloga zakona. Gospod Marolt,
               državni sekretar, izvolite.</p>
            </sp>
            <sp who="SDZ4:MaroltRobert">

               <speaker>ROBERT MAROLT:</speaker>

               <p>Hvala lepa, gospod predsednik. Spoštovane poslanke, spoštovani poslanci! Za sprejetje
               Predloga zakona o spremembah in dopolnitvah Zakona o pravniškem državnem izpitu sta
               poglavitna naslednja razloga.</p>
               <p>Prvič, uskladitev pogoja strokovne usposobljenosti z novimi strokovnimi naslovi,
               pridobljenimi v okviru tako imenovanih bolonjskih študijskih programov.</p>
               <p>Drugič, skrajševanje dolgih čakalnih dob za vstop v sodniško pripravništvo.</p>
               <p>Predlagajo se naslednje rešitve. V zvezi s potrebo po uskladitvi pogoja strokovne
               usposobljenosti menimo, da je s sedanjim strokovnim naslovom univerzitetni
               diplomirani pravnik primerljiv strokovni naslov magister prava. Ta se bo pridobil po
               zaključeni drugi stopnji petletnega bolonjskega študija prava, bodisi na
               dvostopenjskem pravnem študiju, bodisi v okviru petletnega enovitega magistrskega
               študija. S tem predlogom zakona se univerzitetnim diplomiranim pravnikom pristopa k
               pripravništvu ne omejuje. Zaradi specifičnosti narave dela, ki se opravlja v okviru
               funkcij in poklicev le na podlagi opravljenega pravniškega državnega izpita, je treba
               določiti tudi enoten okvir temeljnih pravnih znanj, ki se bodo pridobila po
               bolonjskih študijskih programih in ki bodo ustrezala potrebam za nadaljnje
               usposabljanje in delo pravosodja.</p>
               <p>Za skrajšanje zelo dolgih čakalnih dob za vstop v sodniško pripravništvo pa se
               predlagajo naslednji ukrepi. Kot prvi ukrep se predlaga skrajšanje sodniškega
               pripravništva iz veljavnih 12 mesecev na 8 mesecev. Črta se štirimesečno
               usposabljanje v gospodarskem oziroma delovnem sodstvu, ki je že v veljavnem zakonu
               določeno alternativno. Skupna doba usposabljanja tekom pripravništva pa se ne
               spreminja in še vedno ostaja skupaj dve leti oziroma 24 mesecev. Na ta način se želi
               v čim manjši meri vplivati na kakovost usposabljanja na račun skrajševanja sodniškega
               pripravništva, ki zaradi tega, ker je obvezno za vse kandidate, predstavlja, žal,
               ozko grlo in žal bistveno prispeva k podaljševanju čakalnih dob.</p>
               <p>Drugič. Menimo, da lahko sodniški pripravnik pridobi ustrezne praktične izkušnje na
               kazensko pravnem področju, enako, kot na sodiščih, tudi z usposabljanjem na državnih
               tožilstvih. Moramo se zavedati, da je ravno v okviru kazenskega sodstva težko
               zagotoviti sodniškim pripravnikom mentorstvo, kajti gledano v celoti je število
               kazenskih sodnikov daleč najmanjše na sodiščih. Zato se s predlogom zakona omogoča,
               da se bodo pripravniki lahko alternativno ali posamezno ali delno na kazenskem
               področju usposabljali tudi na državnih tožilstvih.</p>
               <p>In najpomembnejše, zaradi dolgih čakalnih dob, se številni kandidati, še preden
               uspejo opraviti sodniško pripravništvo, zaposlijo in začnejo pridobivati praktične
               izkušnje izven sodstva. Posledično nekateri kandidati pridobijo že toliko praktičnih
               izkušenj na pravnih delih izven sodstva, da zanje opravljanje sodniškega
               pripravništva predstavlja zgolj formalen pogoj, ki ga je potrebno opraviti za pristop
               k izpitu. Zato se z dopolnjenim predlogom zakona predlaga, da bo kandidat lahko
               neposredno pristopil k opravljanju pravniškega državnega izpita že po 32-mesečni
               delovni praksi na: Sodnem svetu, sodišču, državnem tožilstvu, državnem
               pravobranilstvu, pri odvetniku, notarju ali Ministrstvu za pravosodje oziroma
               48-mesečni delovni praksi pri: Ustavnem sodišču, zakonodajnem organu, v državni
               upravi, organih skupnosti, pri Pravni fakulteti, Visoki pravni šoli ali pravni osebi.
               In zaradi varstva koristi pripadnikov avtohtonih narodnih skupnosti v Republiki
               Sloveniji in zaradi zagotavljanja izvrševanja določb 11. člena Ustave Republike
               Slovenije v povezavi s 64. členom Ustave Republike Slovenije, se s tem predlogom
               zakona omogoča opravljanje sodniškega pripravništva tudi pripravnikom, ki obvladajo
               italijanski oziroma madžarski jezik.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Predlog zakona je obravnaval Odbor za notranjo politiko, javno upravo in pravosodje,
               kot matično delovno telo.</p>
               <p>Prosim podpredsednika gospoda Srečka Hvauca za predstavitev stališča.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Najlepša hvala, gospod predsednik.</p>
               <p>Odbor za notranjo politiko, javno upravo in pravosodje je na 38. seji, dne 8.11.2007,
               obravnaval predlog Zakona o spremembah in dopolnitvah Zakona o pravniškem državnem
               izpitu, ki ga je v obravnavo predložila Vlada Republike Slovenije.</p>
               <p>O predlogu zakona je bila dne 27.9.2007 na 31. seji Državnega zbora opravljena
               splošna razprava, na kateri je bil sprejet sklep, da je predlog zakona primeren za
               nadaljnjo obravnavo.</p>
               <p>V uvodu je predstavnik predlagatelja podal dodatno dopolnilno obrazložitev in
               predstavil glavne rešitve ter namen zakona. Predstavnica Zakonodajno-pravne službe je
               povedala, da so njihove pisne pripombe upoštevane z vloženimi amandmaji koalicijskih
               poslanskih skupin. Na seji je sodeloval tudi predstavnik Sodnega sveta, ki je
               povedal, da Sodni svet predlog zakona podpira, saj omogoča, da pristopi k opravljanju
               pravniškega izpita večje število kandidatov. Na razpise za sodniška mesta se namreč
               ne prijavi dovolj kandidatov tudi zaradi tega, ker ne izpolnjujejo formalnih pogojev,
               to je opravljen pravniški državni izpit.</p>
               <p>Pravno-informacijski center nevladnih organizacij je v svojem predlogu predlagal
               določene rešitve glede kritja stroškov izpita.</p>
               <p>Iz mnenja Pomursko-madžarske samoupravne skupnosti je izhajalo, da se naj v prehodnih
               določbah določi, da minister za pravosodje v roku 30 dni od sprejema tega zakona
               natančno določi število mest za usposabljanje pripravnikov, ki obvladajo italijanski
               oziroma madžarski jezik, kar pa je bilo ustrezno upoštevano s sprejetim amandmajem k
               25. členu.</p>
               <p>K predlogu zakona je podal svoje pisno mnenje tudi Državni svet, ki ga je na seji
               predstavil njihov predstavnik, državni svetnik. Povedal je, da Državni svet predlog
               zakona podpira, da pa imajo določene pripombe k 4., 6., 9., 13., 18., 21. in 27.
               členu.</p>
               <p>K predlogu zakona je podala svoje pisno mnenje tudi Komisija za narodni skupnosti, iz
               katerega izhaja, da komisija pozdravlja potezo Ministrstva za pravosodje, da je v 25.
               členu predloga zakona dodalo določbo, ki pomeni varstvo v korist pripadnikov
               avtohtonih narodnih skupnosti v Republiki Sloveniji. So pa ob tem izrazili tudi
               določeno mero bojazni, ki je povezana s posamičnimi primeri neizvajanja zakonodaje,
               ki se nanaša na avtohtoni narodni skupnosti, za kar je verjetno krivo tudi
               pomanjkanje kadrov, ki bi obvladovali jezik manjšin v zadostni meri.</p>
               <p>Razpravljali so tudi člani oziroma članice odbora, ki jih je zanimalo predvsem, za
               koliko se bo zmanjšal razkorak med predvidenimi mesti za opravljanje sodniškega
               pripravništva s sklenitvijo delovnega razmerja pri sodišču in število prijavljenih
               kandidatov na ta mesta. Rešitve v zakonu so sicer podprli, predvsem tiste za
               skrajšanje sodniškega pripravništva, vendar v upanju, da to ne bo prineslo neke
               škode, kar se tiče pravnih znanj.</p>
               <p>K predlogu zakona so amandmaje vložile koalicijske poslanske skupine SDS, NSi, SLS in
               Poslanska skupina DeSUS.</p>
               <p>Odbor je sprejel amandmaje Poslanskih skupin SD, NSi in SLS k 1., 6., 7., 8., 9.,
               18., 21., 22., 25. in 27. členu, ni pa sprejel amandmajev Poslanske skupine DeSUS k
               2., 3., 4., 5., 6., 8., 13., 14., 18. in 20. členu. Sestavni del tega poročila je
               dopolnjen predlog zakona, ki ga je odbor pripravil tako, da je v predlog zakona za
               drugo obravnavo vključil sprejete amandmaje. Hvala za besedo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Ker je zbor na 31. seji opravil prvo obravnavo predloga zakona, predstavitev
               stališč poslanskih skupin ni možna.</p>
               <p>Zato prehajamo na razpravo o členu in vloženem amandmaju, ki jo bomo opravili na
               podlagi pregleda vloženih amandmajev z dne 19.11.2007. Odpiram prijavo za razpravo o
               18. členu in amandmaju Socialnih demokratov k temu členu. Prijava teče.</p>
               <p>Gospa Zupan, izvolite, imate besedo.</p>
            </sp>
            <sp who="SDZ4:ZupanMajda">

               <speaker>MAJDA ZUPAN:</speaker>

               <p>Hvala lepa gospod predsednik. Lepo pozdravljeni! Spoštovane poslanke in poslanci,
               spoštovani predstavniki Vlade! V Poslanski skupini Nove Slovenije ne nasprotujemo
               amandmaju, ki ga je vložila Poslanska skupina Socialnih demokratov. Ta amandma k 18.
               členu namreč razširja krog subjektov, poleg Sodnega sveta, sodišča, državnega
               tožilstva, državnega pravobranilstva, odvetnika, notarja, Ministrstva za pravosodje,
               dodaja še osebo, ki opravlja dejavnost brezplačne pravne pomoči s soglasjem ministra,
               pristojnega za pravosodje. To so osebe, ki v skladu z zakonodajo izvajajo prvi pravni
               nasvet in brezplačno pravno svetovanje in so v praksi organizirani kot zavodi.
               Menimo, da ta predlog lahko pomeni tudi izboljšanje glede skrajševanja čakalnih dob
               za vstop v sodniško pripravništvo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč. Izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Mi smo že na matičnem delovnem telesu, ko smo obravnavali predlog zakona,
               povedali, da je prav, da se je ministrstvo lotilo poskusa, da bi hitreje rešilo
               problematiko sodnega pripravništva, ki je sedaj zelo problematična in nam dalo tudi
               podatke o tem, koliko, posebej na ljubljanskem sodišču čaka v vrsti pripravnikov, pa
               ne morejo opraviti pripravniške prakse, potem tudi ne delati državnega pravniškega
               izpita. Zato smo sami iskali možnost ali razširiti krog, ki bi omogočal, da bi le še
               ne veliko število, ampak kljub temu kakšen od diplomiranih pravnikov ali pa magistrov
               prava lahko prišel v poštev za to, da lažje opravi pripravništvo in pristopi k
               državnemu pravniškemu izpitu. In menili smo, da so to lahko osebe, ki opravljajo
               dejavnost brezplačne pravne pomoči v civilno družbenih organizacijah oziroma zavodih
               posebej, kar poudarjamo, da je to možno pri tistih, ki jim ministrstvo da soglasje,
               da lahko takšen posel opravljajo. Da je tam zaposlen diplomirani pravnik z ustreznim
               državnim pravniškim izpitom, skratka da lahko daje nasvete brezplačne pravne pomoči
               in verjetno ima lahko zaposlenega tudi diplomiranega pravnika ali magistra prava, ki
               ob njem se usposablja v dveh letih in pol, mislim 32 mesecev, toliko, da bo lahko k
               izpitu pristopil. Mi mislimo, da naš predlog ne bistveno, pa kljub temu nekoliko
               razširja te možnosti, da je v celoti v skladu s konceptom zakona in da pričakujemo
               njegovo podporo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati? Ne. Potem zaključujem razpravo. O amandmaju bomo v
               skladu s časovnim potekom seje zbora odločali danes v okviru glasovanj, pol ure po
               prekinjeni 10. točki dnevnega reda oziroma najkasneje ob 18.20. S tem prekinjam to
               točko dnevnega reda.</p>
               <p>In prehajamo na <title>5. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ZAŠČITI PRIČ.</title> Predlog zakona je v
               obravnavo zboru predložila Vlada Republike Slovenije. Besedo dajem predstavniku Vlade
               za dopolnilno obrazložitev predloga zakona. Gospod Marolt, izvolite, imate besedo.
            </p>
            </sp>
            <sp who="SDZ4:MaroltRobert">

               <speaker>ROBERT MAROLT:</speaker>

               <p>Hvala lepa, gospod predsednik. Še enkrat spoštovane poslanke, spoštovani
               poslanci!</p>
               <p>Zakon o zaščiti prič določa pogoje, postopke, ter organe, pristojne za zaščito prič
               in drugih oseb, ki so ogrožene zaradi sodelovanja oziroma pričanja v kazenskem
               postopku. V skladu z določbo drugega odstavka 19. člena Zakona o zaščiti prič je en
               od ukrepov, programov zaščite lahko tudi mednarodna izmenjava zaščitenih oseb.
               Navedeni ukrep pomeni preselitev zaščitene osebe na ali izven ozemlja Republike
               Slovenije, zaradi zagotavljanja njene varnosti. Natančneje pa je ukrep opredeljen v
               27. členu navedenega zakona, ki med drugim določa, da se mednarodna izmenjava izvaja
               na podlagi sprejetih obveznosti iz bilateralnih sporazumov, ki jih je sklenila
               Republika Slovenija. Veljavna ureditev mednarodne izmenjave zaščitenih oseb torej
               predvideva, da bo Republika Slovenija z državami, s katerimi naj bi izmenjava
               potekala, predhodno sklenila dokaj splošne bilateralne sporazume. Navedeno se je v
               praksi pokazalo kot nesmiselno, saj obveznost Republike Slovenije, da zagotovi pravno
               podlago in organizacijski okvir za izvajanje zaščite prič izhaja že iz
               multilateralnih mednarodnih dokumentov, ki kot enega od ukrepov navajajo tudi
               mednarodno izmenjavo. Zato s predlaganimi spremembami in dopolnitvami 27. člena
               Zakona o zaščiti prič vzpostavljamo učinkovitejšo in ustreznejšo pravno podlago za
               mednarodno izmenjavo zaščitenih oseb. Izmenjava zaščitenih oseb bo tako možna le z
               državami, ki so pogodbenice ustreznih multilateralnih mednarodnih pogodb oziroma
               konvencij.</p>
               <p>Premestitev zaščitene osebe izven ozemlja Republike Slovenije ali na ozemlje
               Republike Slovenije pa se bo opravila na podlagi pisnega dogovora enote za zaščito
               ogroženih oseb in organa druge države, ki je pristojen za izvajanje programa zaščite.
               Z navedenim dogovorom se uredijo tudi vsa vprašanja povezana z ukrepi v programu
               zaščite, na primer kateri ukrepi se bodo poleg premestitve še izvajali.</p>
               <p>Ker je v skladu z določbami Zakona o zaščiti prič za odločanje o postopku zaščite
               pristojna Komisija za zaščito ogroženih oseb predlagane spremembe in dopolnitve
               vzpostavljajo tudi ustrezno pristojnost navedene komisije v zvezi z ukrepom
               mednarodne izmenjave. Ker gre za manj zahtevne spremembe in dopolnitve Zakona o
               zaščiti predlagamo, da Državni zbor Republike Slovenije predloženi predlog zakona
               sprejme po skrajšanjem postopku. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za notranjo politiko, javno upravo in
               pravosodje kot matično delovno telo. Gospod Hvauc, izvolite, imate besedo.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Še enkrat hvala za besedo. Odbor za notranjo politiko, javno upravo in pravosodje je
               na 38. seji dne 8.11.2007 obravnaval Predlog zakona o spremembah in dopolnitvah
               zakona o zaščiti prič, ki ga je v obravnavo po skrajšanem postopku predložila Vlada
               Republike Slovenije. V uvodu je predstavnik predlagatelja podal dopolnilno
               obrazložitev k členom predloga zakona in navedel predvsem to, da se temeljna načela
               zakona s tem predlogom ne spreminjajo. Predstavnik Zakonodajno-pravne službe je
               navedel, da na predlagano besedilo predloga zakona služba nima pripomb, člani odbora
               o predlogu zakona niso razpravljali, k predlogu zakona ni bilo vloženih amandmajev, v
               nadaljevanju je odbor sprejel vse člene predloga zakona.</p>
               <p>Ker k predlogu zakona v drugi obravnavi na matičnem delovnem telesu niso bili
               sprejeti amandmaji, Odbor za notranjo politiko, javno upravo in pravosodje Državnemu
               zboru predlaga, da Predlog zakona o spremembah in dopolnitvah zakona o zaščiti prič
               sprejme v predloženem besedilu. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Ivan Jelen bo predstavil
               stališče Poslanske skupine Demokratične stranke upokojencev. Prosim.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo. Spoštovani predsednik, poslanke in poslanci, gospod državni
               sekretar! Uveljavitev leta 2005 sprejetega Zakona o zaščiti prič je nedvomno bistveno
               prispevala k temu, da so odslej priče, ki bi sicer iz strahu ali groženj ostajale
               zakrite, pripravljene pričati. Zakon, ki je danes deležen drugega noveliranja, je
               sicer celovito uredil to področje, vendar pa so spremembe, ki so predmet te novele,
               po oceni poslancev DeSUS-a smiselne, zato bomo predlagani zakon tudi podprli.</p>
               <p>Osnovni zakon med drugim določa vrsto nujnih zaščitnih ukrepov, ki se lahko izvajajo
               v programu zaščite prič, in sicer preselitev oseb, prirejene dokumente, onemogočanje
               posredovanja osebnih podatkov in nadzor poizvedb poizvedenca, prekritje identitete za
               potrebe sodnega postopka, spremembo identitete, uporabo video konference in
               telefonske konference, ukrepe v zaporu, ekonomsko in socialno podporo, ter mednarodno
               izmenjavo.</p>
               <p>Mednarodna izmenjava obsega izmenjavo zaščitenih oseb, za katere je pristojni organ
               določil že opredeljene ukrepe preselitve osebe. Hkrati pa obsega tudi izmenjavo
               osebnih podatkov zaradi zagotovitve varnosti zaščitenih oseb. Zakon določa, da se ta
               ukrep zaščite izvaja na podlagi sprejetih obveznostih iz bilateralnih sporazumov, ki
               jih je sklenila Republika Slovenija. Tako se lahko na podlagi sklenjenega
               dvostranskega sporazuma opravi premestitev zaščitene osebe izven ozemlja Republike
               Slovenije oziroma na ozemlje Republike Slovenije. Glede na navedeno določbo je tako
               potreben bilateralni sporazum v zvezi s konkretnim primerom preselitve zaščitenih
               oseb, kjer se določijo tudi posebnosti konkretnega primera. Predlog novele pa
               predlaga opustitev sklenitve bilateralnih sporazumov, kot podlage za izvajanje
               mednarodne izmenjave v konkretnih primerih. Namesto tega je določeno, da lahko
               Republika Slovenija izmenjuje osebe z državami pogodbenicami mednarodnih sporazumov,
               ki določajo zaščito ogroženih oseb. Takšno ureditev v Poslanski skupini DeSUS
               ocenjujemo kot ustrezno, saj so države pogodbenice dolžne spoštovati standarde
               mednarodnih pogodb, vključno s standardi zaščitenih prič.</p>
               <p>Glede na to, da se s predlagano rešitvijo stopnja zaščite ogroženih oseb prič ne
               zmanjšuje, bomo poslanci DeSUS-a novelo zakona tudi podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Maria Pozsonec bo predstavila stališče Poslanske skupine narodnih
               skupnosti.</p>
            </sp>
            <sp who="SDZ4:PozsonecMaria">

               <speaker>MARIA POZSONEC:</speaker>

               <p>Hvala lepa za besedo. Lep pozdrav vsem prisotnim! S spremembami in dopolnitvami
               zakona bodo postavljene učinkovitejše in ustreznejše pravne podlage za mednarodno
               izmenjavo zaščitenih oseb. Opušča se meddržavni bilateralni sporazum kot podlaga za
               izvajanje mednarodne izmenjave v konkretnih primerih. Poglavitna rešitev predlaganih
               sprememb in dopolnitev se nanaša za 27. člen Zakona o zaščiti prič, ki določa, da je
               izmenjava zaščitenih oseb možna le z državami, ki so pogodbenice ustreznih
               mednarodnih pogodb oziroma konvencij. Konvencije so področje kazenskega prava, ki
               opredeljujejo tudi zaščito prič, namreč postavljajo določene standarde, ki jih morajo
               države pogodbenice spoštovati. Ustrezno je, da Republika Slovenija izmenjuje ogrožene
               osebe zaradi zaščite samo s takimi državami.</p>
               <p>27. člen o zaščiti prič je potrebno dopolniti tako, da se bo premestitev zaščitene
               osebe izven ozemlja Republike Slovenije ali na ozemlju Republike Slovenije opravila
               na podlagi pisnega dogovora enote za zaščito ogroženih oseb in organa druge države,
               ki je pristojen za izvajanje programa zaščite. Z navedenim dogovorom se uredijo tudi
               vsa vprašanja, povezana z ukrepi v programu zaščite, na primer kateri ukrepi se bodo
               poleg premestitve še izvajali. Zakon zasluži podporo in ga je treba podpreti. Hvala.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kovačič bo predstavil stališče Poslanske skupine Slovenske demokratske
               stranke. Prosim.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod predsednik. Kolegice, kolegi! Poslanska skupina
               Slovenske demokratske stranke podpira predlagani zakon Vlade. Gre za spremembo sedaj
               veljavnega zakona, po kateri bo v prihodnje pravna podlaga za premestitev zaščitene
               osebe izven ozemlja Republike Slovenije in tudi za premestitev osebe izven Slovenije
               ma ozemlje Republike Slovenije, da bo pravna podlaga mednarodni sporazum, ki ga bo
               Slovenija ratificirala in ne več bilateralni sporazum, kot je to veljalo oziroma še
               vedno velja na podlagi sedaj veljavnega zakona. Načela zakona o zaščiti prič, ki
               sedaj veljajo, se z obravnavano novelo v ničemer ne spreminjajo. Gre torej za manjšo
               spremembo, ki v dosedanji zakonodajni proceduri tudi ni povzročila posebnih
               pomislekov.</p>
               <p>Tudi poslanci Slovenske demokratske stranke zoper obravnavano novelo nimamo pripomb
               in bomo zato predlagani zakon kot rečeno, podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Majda Zupan bo predstavila stališče poslanske skupine Nove Slovenije.
               Prosim.</p>
            </sp>
            <sp who="SDZ4:ZupanMajda">

               <speaker>MAJDA ZUPAN:</speaker>

               <p>Hvala za besedo. Spoštovani gospod predsednik, predstavniki Vlade, kolegice in
               kolegi! Zakon o zaščiti prič, ki smo ga sprejeli dve leti nazaj, je v slovensko
               kazensko pravo prinesel posebno varstvo tistih oseb, katerih življenje bi bilo zaradi
               pričanja še posebej v nevarnosti. Zakon je uvedel dva nova organa in sicer komisijo,
               ki jo sestavljajo sodniki, tožilci in predstavniki pristojnih ministrstev in je
               pristojna za odločanje o vključitvi in prenehanju izvajanja programa zaščite ter za
               druga dejanja določena z zakonom in enotno za zaščito prič, ki izvaja predvsem nujne
               zaščitne ukrepe prič in skesancev. Za vključitev v program zaščite, bo morala oseba
               izpolnjevati posebne pogoje in bo glede na stopnjo ogroženosti primerno zavarovana.
               Osebo je možno preseliti, prirediti dokumente, spremeniti identiteto, oseba bo dobila
               ekonomsko in socialno podporo, finančna sredstva podpore pa bodo oproščena davkov.
               Zaradi preselitve prič v drugo državo je nujno potrebno sodelovanje slovenskih
               organov s pristojnimi organi tujih držav, za kar pa je potreben sporazum. Zakon je
               sicer predvideval sklepanje splošnih bilateralnih sporazumov, vendar pa se je taka
               ureditev v praksi izkazala za nesmiselno, saj obveznost Republike Slovenije izhaja že
               iz multilateralnih mednarodnih dokumentov.</p>
               <p>Tako sedaj novela zakona predstavlja ustreznejšo pravno podlago za izmenjavo
               zaščitenih oseb, ki bo možna samo z državami, ki so podpisnice ustreznih
               multilateralnih pogodb oziroma konvencij. Premestitev zaščitene osebe se bo opravila
               na podlagi pisnega dogovora enote za zaščito ogroženih oseb in organa druge države,
               ki je pristojen za zaščito.</p>
               <p>V Poslanski skupini Nove Slovenije se nam zdi potrebno zagotoviti, da se priče ne
               bodo bale za svoje življenje in življenje svojih najbližjih, če bodo sodelovale z
               organi pregona. Pomembno je, da se zagotovi varovanje še preden je življenje
               neposredno ogroženo. Upamo, da bodo te spremembe prinesle hitrejše ukrepanje
               pristojnih organov, ter da se bo več oseb opogumilo za pričanje, ki se prej zaradi
               lastne varnosti in varnosti svoje družine niso upale.</p>
               <p>V Poslanski skupini Nove Slovenije menimo, da pomeni novela nadgraditev zakona in jo
               bomo podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marjan Drofenik bo predstavil stališče Poslanske skupine Slovenske
               ljudske stranke. Prosim.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Predsednik, spoštovani državni sekretar, poslanke, poslanci!</p>
               <p>Osnova za urejanje izvajanja zaščite prič izhaja iz mednarodnih dokumentov, ki
               urejajo tudi ukrep mednarodne izmenjave. Cilj predloga zakona je ustreznejša pravna
               podlaga za mednarodno izmenjavo zaščitenih oseb. Predmet današnje razprave je 27.
               člen Zakona o zaščiti prič, ki določa podlago za izvajanje mednarodne izmenjave,
               osnova temu pa je določba, da je izmenjava zaščitenih oseb možna le z državami, ki so
               pogodbenice ustreznih mednarodnih pogodb oziroma konvencij. S tem se opušča potreba
               po bilateralnih sporazumih med državami kot podlago za mednarodno izmenjavo v
               posameznem primeru. Predlog zakona določa, da je potrebno ta 27. člen spremeniti
               tako, da se lahko premestitev zaščitene osebe izven ozemlja Republike Slovenije ali
               na ozemlje Republike Slovenije opravi na podlagi pisnega dogovora enote za zaščito
               ogroženih oseb in organa države, ki je pristojen za to področje. Podoben zakon imajo
               tudi Nemčija, Italija, Slovaška, kot je natančneje opisano v gradivu
               predlagatelja.</p>
               <p>Poslanci Poslanske skupine Slovenske ljudske stranke menimo, da je potrebno nekatera
               področja poenostaviti in predlagana sprememba 27. člena gre po našem mnenju v to
               smer. Bilateralne pogodbe kot osnova za izvajanje mednarodnih dejavnosti, v
               konkretnih primerih so preteklost. Zagotoviti pa je potrebno hitro in kar je še bolj
               pomembno učinkovito reševanje omenjenih primerov. 27. člen Zakona o zaščiti prič je
               tako širši in bolj realen, ker je pogoj za izvajanje mednarodne izmenjave ta, da so
               države med katerimi se izmenjava zgodi, pogodbenice ustreznih mednarodnih pogodb.</p>
               <p>Poslanska skupina Slovenske ljudske stranke bo ta predlog zakona, zaradi navedenih
               razlogov, podprla.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>S tem smo končali predstavitev stališč poslanskih skupin. Ker k predlogu zakona
               matično delovno telo ni sprejelo nobenega amandmaja zaključujem drugo obravnavo
               predloga zakona. Odločanje o predlogu zakona bomo v skladu s časovnim potekom seje
               zbora opravili danes, v okviru glasovanj, pol ure po prekinjeni 10. točki dnevnega
               reda. S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA,</title> to je na <title>PONOVNO ODLOČANJE O
                  ZAKONU O SPREMEMBAH IN DOPOLNITVAH ZAKONA O ORGANIZACIJI IN FINANCIRANJU VZGOJE IN
                  IZOBRAŽEVANJA</title>
               </p>
               <p>Državni svet je na 24. izredni seji, dne 30. oktobra 2007 sklenil, da na podlagi
               tretje alineje prvega odstavka 97. člena Ustave Republike Slovenije, od Državnega
               zbora zahteva, da pred razglasitvijo zakona ponovno odloča o Zakonu o spremembah in
               dopolnitvah Zakona o organizaciji vzgoje in izobraževanja.</p>
               <p>Besedo dajem predstavniku Državnega sveta za obrazložitev zahteve sveta.</p>
               <p>Dr. Zoltan, izvolite. Imate besedo.</p>
            </sp>
            <sp who="SDZ4:JanZoltan">

               <speaker>DR. ZOLTAN JAN:</speaker>

               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>K govornici bi prosil.</p>
            </sp>
            <sp who="SDZ4:JanZoltan">

               <speaker>DR. ZOLTAN JAN:</speaker>

               <p>Hvala za besedo in za možnost, da pojasnim stališče Državnega sveta v Državnem zboru
               Republike Slovenije.</p>
               <p>Čeprav je to težko delati po vseh teh urah in neštetih debatah, ki so se vrstile
               okrog tega zakona, vendar, prišlo je do situacije, ko se je javnost v veliki meri
               razklala, ko se je pojavilo velikansko nasprotje strokovne in tudi širše javnosti. Tu
               ne gre samo za sindikate, tako, kot se pavšalno govori in ocenjuje. Poleg sindikata
               delavcev vzgoje, izobraževanja in raziskovalnih dejavnosti, zakonu nasprotujejo tudi:
               Združenje ravnateljev osnovnih šol, Društvo ravnatelj, Skupnost vrtcev, Zveza
               srednjih in dijaških domov, Društvo specialnih rehabilitacijskih pedagogov, Društvo
               defektologov, med podpisniki so še: Dijaška organizacija, Študentska organizacija,
               Aktiv sveta staršev ljubljanskih osnovnih šol, Društvo logopedov, Center društva za
               avtizem in še kdo bi se našel, ki nasprotuje temu zakonu. Podpise pa ste dobili tudi
               v Državni zbor tako, da so to več kot jasna opozorila, da je vprašanje kako bi ta
               zakon zaživel v praksi, in tu je potem vloga Državnega sveta, da opozori na to, kot
               predstavnik civilne družbe izven ustaljenih poti, na problematiko in ponudi možnost.
               Ta možnost je danes toliko bolj aktualna, ker so napovedi zelo jasne in eksplicitne,
               da prihaja tudi možnost, da obstaja tudi možnost oziroma celo sklepi, da se bo
               zahteval razpis referenduma. V kolikor bi prišlo do tega, vemo vsi, da se potem eno
               leto zakon ne sme spreminjati.</p>
               <p>Državni svet pa nikoli ni trdil, da je zakon v celoti slab in nesprejemljiv.
               Nesprejemljiv je v nekaterih ključnih točkah in vsak pameten predlagatelj bi te točke
               lahko umaknil in potem dosegel širši konsenz. Torej, ne gre za tisto, kar pripoveduje
               državna sekretarka o možnosti jahanja na oslu in ljudje niso nikoli zadovoljni, ne v
               eni ne v drugi kombinaciji, pač gre za neprimerno večje stvari. Žal se je v javni
               razpravi debatiralo samo o privatnem šolstvu, vendar je daleč od tega, da bi bil to
               edini problem, ki obstaja. Enako problematična je možnost, da se ustanavljajo centri,
               zavodi, ne glede na to, kakšno je mnenje stroke. Državni zbor je že obravnaval v
               prejšnjem sklicu nek podoben zakon, ki je predlagal enako rešitev. In tu gre mimo
               stroke, v imenu neke racionalizacije, ki lahko škoduje tisti stopnji, ki smo jo
               dosegli na tem področju.</p>
               <p>Drugo zelo aktualno in pomembno vprašanje je financiranje šol glede na učenca. Res
               je, da je predlagatelj umaknil tisti del, ki je bil še bolj sporen, financiranje
               osnovnih šol glede na učenca. Ostalo pa je to določilo pri financiranju srednjih šol.
               Sam sem delal na taki šoli, kjer so eksperimentalno izvajali takšno financiranje, in
               vam povem, da so bile zelo hude stvari, travmatične stvari pri učnem osebju.
               Združevanje oddelkov, skupine v nemogočih pogojih in celo do tega, da se razred ni
               pripravljal v celoti na splošno maturo, pač pa so oblikovali eno organizacijsko enoto
               iz različnih oddelkov, ki je imela čisto ločen pouk, in seveda je s tem odpadla cela
               vrsta razsežnosti pouka, ki je potrebna pri tako pomembnih stvareh, kot je priprava
               na maturo. To določilo daje proste roke ravnateljem ali pa bodočim direktorjem.
               Verjamem, da bi nekateri ljudje s tem lahko bili zadovoljni, vendar dvomim pa, da bi
               država imela dovolj sredstev v obliki normativov, standardov in nadzora ter
               preverjanja kvalitete šol, da bi lahko preprečila zlorabe, in to koristno. Povsod
               tam, kjer prihaja do mešanja javnih sredstev in možnosti, da se prelivajo v zasebno
               last, je nevarnost, in tu se država mora umakniti oziroma zagotoviti mehanizme, da to
               kontrolira. Takšen je tudi pomen tega predloga, najbolj spornega predloga, da se 100%
               financira program vseh privatnih šol.</p>
               <p>Tu gre za celo vrsto nesporazumov in dvomim, da bom lahko vse pojasnil. Vendar naj
               vzbudim spomin, da je ta dvojnost v financiranju nastala takrat, ko je prišlo do
               izvolitve Demosa. Takrat je dr. Peter Vencelj, najprej kot republiški sekretar za
               vzgojo in izobraževanje, kasneje pa kot minister, dosegel, da so bile takratne verske
               šole, vključno s Teološko fakulteto, financirane tudi z nekimi akrobatskimi preskoki,
               vendar so bile vse financirane 100%. In smo pozabili na tisto, da naj bi te šole
               vzgajale samo kader za potrebe cerkve. To je bilo prvotno, ko so potem začeli v
               Vipavi izobraževati, namesto na Reki, te stvari.</p>
               <p>Potem je leta 1994 nastala korekcija, ki je zamejevala ustanavljanje srednjih šol in
               <q>"best seller"</q> v tem Državnem zboru, dokument, ki se največkrat pojavlja v javnosti,
               to je ta glasovalna lista, jasno kaže, kdo je bil za to, da se omeji to 100%
               financiranje takratnih šol.</p>
               <p>Če dovolite, gospod predsednik, bi jaz lahko nadaljeval? Hvala lepa. Poslanec Grims s
               svojo vehemenco me je že podučeval in inštruiral, in se mu tudi tokrat lepo
               zahvaljujem za njegove trditve, ki jih bo imel priliko povedati. Jaz pa ne odgovoriti
               in upam, da bodo bolj resnične in bolj natančne kot so bile v sedanjih razpravah.</p>
               <p>Ne glede na to vpadanje, ki me spominja na le-to 1925, ko je poslanec Besednjak v
               Rimskem parlamentu se prepiral z Mussolinijem, ne glede na ta intermezzo, potem moram
               povedati še to okoli te pravice, da imajo vsi državljani pravico do enakega deleža.
               Če imajo vsi državljani pravico, da vpisujejo v privatne šole, potem omogočimo vsem
               državljanom, za to verjetno država nima sredstev, nima teh namenov, ali pa bo ukinila
               javno šolstvo. To je skrajna konsekvenca. Dokler pa imajo samo nekaj šol in samo
               nekateri starši možnost, da prihajajo v privatno šolo, v tako šolo kot si želijo,
               potem to ni izenačevanje možnosti. Še nekaj je, vsak izmed staršev si želi, da bi bil
               njegov otrok čim bolj izobražen, bil zaprt v vati in da se mu ne bi nič zgodilo, da
               bi imel genialne uspehe brez truda. V življenju se potem pokaže nekaj drugega. Starši
               imajo pravico, da o tem sanjajo, država pa nima dolžnosti, da bi to uresničila ali
               možnosti, ali pa se mora odločiti za tako radikalni korak, da bo potem ukinila
               celotno javno šolstvo. Kdor si to upa si upa. Dejstvo pa je, da se pojavljajo tudi
               iluzije o pripravljenih ljudeh, ki so pripravljeni vlagati v šolski prostor,
               investirati in tako naprej. Mislim, da gre za precejšnjo iluzijo. Ta privatni šolski
               prostor že obstaja. Obstajajo tudi kadri in tukaj gre pravzaprav za podobno vprašanje
               kot pri vojaških kuratih, da država prevzema del stroškov, del finančnih obveznosti,
               ki jih opravlja neka druga nedržavna inštitucija. Bolj zaskrbljujoče pa je to, da se
               na enak način lahko pojavlja nebroj različnih šol. Vsi imajo pravico. Vprašanje pa
               je, če država lahko tolerira tudi privatne šole različnih manjšin. Takrat, ko je dr.
               Vencelj uvedel Waldorfsko šolo je bilo še pet različnih programov privatnih šol,
               vendar jih nismo sprejeli, če jih danes pa je. Vse kaže, da mi je čas iztekel,
               prepričan sem, da se boste odločili tako kot je najbolj primerno za slovensko<gap n="..."/><stage>/znak
               za konec razprave./</stage><gap n="..."/> Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Zahtevo je obravnaval tudi Odbor za šolstvo in šport kot matično delovno telo.
               Besedo dajem predsedniku odbora, mag. Branku Grimsu za dopolnjeno dopolnilno
               obrazložitev. Prosim.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Odbor Državnega zbora Republike Slovenije za kulturo, šolstvo in
               šport je predlog oziroma zahtevo Državnega sveta, da Državni zbor ponovno odloča o
               Zakonu o spremembah in dopolnitvah Zakona o organizaciji in financiranju vzgoje in
               izobraževanja obravnave na svoji 16. nujni seji. Odbor se je seznanil z vsemi tremi
               ključnimi pripombami Državnega sveta pa tudi s protiargumenti, ki jih je predstavila
               državna sekretarka, dr. Alenka Šverc. V nadaljnji razpravi je bilo pravzaprav še
               največ govora o členu, ki omogoča, da se izločijo iz šolskega procesa storilci
               najhujših kaznivih dejanj, ki so ga nekateri poimenovali tudi že prej v javnem
               diskurzu proti-pedofilski člen. Ta člen je namenjen predvsem zaščiti naših otrok in
               kljub precej burnemu začetku razprave se je hitro pokazalo, da je to člen, ki dosega
               sorazmerno visoko stopnjo soglasja, po čemer je pa odbor prešel na glasovanje. Bilo
               je 9 glasov za in štirje proti, toda to pomeni, da odbor ni podprl ponovno tega
               zakona, kajti za izglasovanje sklepa bi glede na določilo, da je potrebna absolutna
               večina vseh članov odbora, potreboval 10 glasov. S tem je odbor lahko zaključil z
               ugotovitvijo, da sklep za podporo ob ponovnem glasovanju ni bil sprejet.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo dajem predstavniku Vlade ministru Zveru. Izvolite.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Spoštovani gospod predsednik Državnega zbora Republike Slovenije, spoštovane poslanke
               in poslanci! Hvala za besedo in priložnost, da spregovorim še enkrat o predlagani
               noveli Zakona o organizaciji in financiranju vzgoje in izobraževanja. Več ali manj je
               predlagatelj veta, ki je bil sprejet v Državnem svetu, ponovno obrazložil svoje
               videnje in razloge zakaj je bil veto sprejet. Vlada Republike Slovenije je sprejela
               odgovor in dala svoje mnenje na ta veto, kjer v vseh točkah argumente Državnega sveta
               oziroma državne svetnike, ki so spisali to svojo pobudo, zavrača. Dejstvo je, da bi
               nesprejetje tega zakona lahko povzročilo kar precejšnje težave v procesu
               modernizacije slovenskega šolskega sistema, zato smo bili v zadnjih dneh priča
               različnim predlogom, različnim predlogom kako razrešiti nastalo situacijo. Dejstvo
               je, da je del opozicije grozil z referendumom, v kolikor bo ta zakon še enkrat
               sprejet. Predsednik socialnih demokratov gospod Borut Pahor mi je sam osebno
               zagotovil, da bo zagotovo podprl referendum in s tem poskušal zablokirati sprejetje
               omenjene novele. Kljub temu, da zakon prinaša kar veliko novosti, sta bili sporni
               samo dve. In zaradi teh dveh stvari, morda celo zaradi ene, obstaja nevarnost, da bi
               tudi ostale nujne potrebne stvari ne bile sprejete. Kaj narediti v dani situaciji,
               kako se v dani situaciji odgovorno vesti, predvsem do staršev in pa učencev v
               slovenski šoli?</p>
               <p>Naj najprej poudarim kaj bi prinesla novela tega zakona. Zagotovo, če ne bi bila
               uveljavljena, ne bi imeli zakonske podlage za uveljavitev popolne brezplačnosti
               učbenikov po celotni vertikali v osnovni šoli. Torej nesprejetje novele bi pomenilo
               prvič to. Brezplačnost smo že sedaj raztegnili do sedmega razreda. S to novelo bi
               dali tudi zakonsko podlago in zagotovili smo že tudi materialna sredstva v naslednjem
               letu, da bi celotna osnovna šola bila v tem smislu brezplačna. Prav tako bi naj bilo
               omogočeno, da bi učenci bili deležni brezplačnega podaljšanega bivanja do petega
               razreda osnovne šole. Sedanji sistem je drugačen, tako da peti in šesti razred so
               polovico dolžni plačati starši, polovico ustanovitelj. Torej tudi ta koncesija
               staršem bi padla, v kolikor ta zakon ne bi bil uveljavljen. Verjetno je, najbolj
               daljnosežne posledice bi imela blokada bolonjske prenove študija za profil učitelj,
               vzgojitelj. Kot vemo, je učitelj reguliran poklic v Evropi in tudi pri nas. Fakultete
               potrebujejo zakonski okvir, znotraj katerega bodo usposabljale kadre in z napovedjo
               blokade sprejetja te novele, je bilo kar precej nervoze zlasti v vodstvih pedagoških
               fakultet, ki so me osebno nagovarjali, spraševali kaj naj naredijo v dani situaciji.
               Tudi sistem MoFAS, to je modernizacija organizacije in financiranja vzgoje in
               izobraževanja na področju srednjega šolstva, ki so ga začeli uvajati pri nas, kot
               poskus, precej preden sem jaz prišel na to mesto, in, ki zajema že več kot dve
               tretjini šol, bi bil na nek način ogrožen. Tukaj mu dajemo tudi sistemsko podlago.
               Torej, MoFAS-u se ni več mogoče odreči, glede na to, da je velika večina šol že
               vključena v sam sistem. Tu ne gre samo za glavarino, gre za veliko širši sistem
               organizacije in financiranja strokovnega in poklicnega izobraževanja.</p>
               <p>Prepričan sem, da neuveljavitev zakona bo pomenilo precejšen zastoj tudi na področju
               uveljavljanja kakovosti v šoli. V Sloveniji že kakšnih 15 let potekajo različne, na
               različnih nivojih in različnih strokovnih inštitucijah, razne študije, raziskave s
               področja evalvacije, kakovosti in podobno. Vendar, zelo malo je bilo sistemskih
               rešitev na podlagi vseh teh študij, in ta zakon bi omogočil nekatere strukturne
               rešitve, da bi lahko implementirali vse tisto, kar je doslej bilo narejenega v
               raziskovalnih kabinetih, v prakso. Slovenske šole, tako na osnovni, kakor tudi višji
               ravni, nujno potrebujejo osebno izkaznico, nek sistem jasnih indikatorjev, ki bodo
               svojemu okolju dali neko podobo kakovosti dela.</p>
               <p>Z vidika vključevanja staršev v vzgojno izobraževalni proces je verjetno ta zakon
               zelo pomemben, ker dejansko vključuje starše in omogoča tvorno sodelovanje v procesu
               vzgoje in izobraževanja in na nek način vzpostavlja en strukturni steber za to.
               Seveda je zelo pomembno, in to kar bi prinesla novela zakona, omogočanje zasebno
               javnega partnerstva, tudi na področju poklicnega in strokovnega izobraževanja. To,
               kar doslej ni bilo mogoče. Verjetno smo edina država v okviru OECD, in ne morem reči
               zagotovo, ampak zelo verjetno, ki tega ta hip ne omogoča. Torej, gospodarstvo ta hip
               ne more tvorno sodelovati v procesu, kot akter, aktivno, kot izvajalec na področju
               poklicnega in strokovnega izobraževanja.</p>
               <p>Gospod poslanec Grims je že omenil pomen in vlogo tako imenovanega protipedofilskega
               člena, ki prav tako z neuveljavitvijo tega zakona ne bi bil pač normalno sprejet in
               to bi imelo za posledico, da vse storilce hujših kaznivih dejanj, ki so že v sistemu
               tako ali drugače zaposleni, ne bi mogli izločiti iz tega sistema. Ampak, da ne boste
               mislili, da je to samo načelno vprašanje. Na žalost ni.</p>
               <p>Zakon, novela, predvideva tudi učenje slovenščine za tujce in še vrsto nujnih
               novosti. Nalašč sem spustil dve, to je centre, ki bi v nekih normalnih okoliščinah
               bili povsem normalna novost, ki omogoča, kot opcija ustanovitelju, da samostojno
               organizira vzgojno izobraževalni proces. Pri nas očitno razmere še niso dovolj zrele
               za kaj podobnega. Niso dovolj zrele niti za to, da se ukinejo šolnine in da se hkrati
               ukine dvotirnost financiranja izvajalcev javno veljavnih programov. Kot veste, imamo
               zelo nerodno in smešno situacijo, ki je bila uzakonjena leta 1996, da so nekateri
               zasebniki, ki izvajajo javno veljavne programe, da se razumemo, samo ti, financirani
               85%, nekateri pa 100%. To je malo nerodna situacija. Pa tudi tu nismo uspeli doseči
               dovolj velikega konsenza, zlasti na politični ravni ne. Očitno bi z določenimi
               manipulativnimi posegi v času referendumske kampanje zožili, fokusirali ta problem
               zgolj na vprašanje katoliških šol, kar je nonsens. Koncept zasebnih šol v slovenski
               šoli je bil sprejet, oblikovan, dorečen v 90. letih. Od takrat naprej so imele šole
               vse možnosti, da so se razvijale kot zasebne šole. In ta člen oziroma nov način
               financiranja praktično ne bi prinesel nobenega velikega navala ustanavljanja teh šol,
               zato ker gre zlasti na področju osnovnega šolstva za popolnoma neprofitno dejavnost
               in zahteva velik, velik vložek materialnih sredstev v sam šolski sistem. Prepričan
               sem, da bi slovenski šolski sistem, če bi bilo nekoliko več zasebnih šol, profitiral,
               zato ker vsak, ki bi se odločil za to dejavnost, bi moral vnesti v šolski sistem
               nekaj milijonske investicije, ki bi jih potem država lahko namenila za kakšen drug
               namen.</p>
               <p>Torej, na dveh točkah ni zrela situacija za razpravo o tej noveli. To je enakovredno,
               enakopravno financiranje izvajalcev javno veljavnih programov in druga točka,
               svobodno organiziranje ustanovitelja šol. Tu del politične opozicije, ki je tudi
               medijsko vpliven, ter del sindikalnega gibanja temu nasprotuje. Tu do socialnega in
               političnega konsenza ni prišlo. Mi smo praktično začeli z debato, z razpravo o tem
               zakonu točno pred enim letom. Ko se začenjajo jesenska srečanja ravnateljev, običajna
               vsakoletna srečanja, in takrat smo začeli ta dialog, najprej znotraj hiše, znotraj
               šolskega sistema, potem pa široko razpravo s socialnimi in političnimi partnerji in
               se veliko uskladili. Točke, ki sem jih prej našteval, so dejansko konsenz ali pa
               dogovor. Ampak očitno pri šolstvu mora biti usklajeno vse, če se želi karkoli
               sprejeti, kar niti ni slabo. Toda če se izsiljuje z ene strani, je potem težko
               delati. Nenazadnje je ta Vlada dobila mandat na volitvah in bi bilo pričakovati, da
               bi tudi na podlagi te legitimnosti, ki se jo pridobi v demokraciji lahko odločala
               tudi kaj brez popolnega konsenza s socialnimi partnerji. Ampak, smo se zaradi njih
               odločili, da se ne bo odločila tako, da bo obe sporni točki, to je centre in način
               financiranja, 100% financiranje prepustila prihodnosti, zaenkrat pa bo poskušala
               najti način, da se ti dve sporni točki umakneta in da se pošljeta v odločanje v
               Državni zbor samo tisti del zakona, ki ni bil deležen večjih kritik ali nesoglasij. V
               praksi to pomeni, da bo Vlada danes predlagala poslancem vladajoče koalicije, da naj
               ne glasujejo za zakon, zakon bo v Državnem zboru zaradi tega padel. Istočasno pa se
               postavlja vprašanje kaj sedaj narediti, ali igrati ali postaviti neko kalimerovsko
               držo in opozicijo, ki je kriva za nesprejetje tega zakona obtožiti, da se ne bodo
               sprejele vse ostale dobre pozitivne strani zakona, ki prinašajo dejansko neko novo
               vrednost v sam šolski sistem, ali pa vendarle biti odgovoren do učencev in staršev in
               predlagati takoj vse tiste spremembe, ki so bile usklajene. In smo se odločili za
               drugo, ker želimo, da šolsko polje ni polje ideološkega spopada, ki bi zlasti v času
               referenduma prišel še posebej do izraza. Morda bi referendum celo dobili, vendar bi
               to zahtevalo ogromno energije in lahko mi verjamete, da v času vodenje ministrskega
               sveta za kaj takšnega ne bi bilo veliko možnosti. Mi smo si želeli, da v času
               predsedovanja ne bi bilo interpelacij, ne bi bilo referendumov, ki bi nas dejansko
               privezali na domači politični prostor, vendar so bili to prazni upi. Grožnja gospoda
               Pahorja me je dodatno navdala na še en premislek in odločili smo se tako kot smo se
               odločili. Želimo pa, da se razprava o načinu financiranja nadaljuje, o modernizaciji
               organizacije šolstva nadaljuje v slovenskem političnem prostoru in jaz si želim, da
               bi prišli do nekega soglasja, do enega dogovora zato, ker se mi zdi, da so nekatere
               stvari postale norma, ki se ji v sodobnem svetu več ne da upirati. Jaz tudi upam, da
               boste razumeli to našo gesto kot znak dobre volje, da bi šolstvo dejansko umaknili iz
               ostrih ideoloških in političnih debat.</p>
               <p>Torej, če lahko zaključim. Predlagali bomo vladni koaliciji, da ta zakon zaradi
               groženj z referendumom in iz drugih razlogov pade. Vlada bo vložila v proceduro nov
               zakon brez teh dveh spornih točk in sedaj ste na potezi vi, ne samo člani vladajoče
               koalicije, ampak tudi opozicije. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Vili Rezman bo predstavil
               stališče Poslanske skupine Demokratične stranke upokojencev. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, gospod predsednik. Lep pozdrav vsem. Naj za uvod omenim, da je
               organizacija financiranja in izvajanja vzgoje in izobraževanja vzbudila precej
               interesa za razmišljanje tudi v poslanski skupini DeSUS. Prav je povedati tudi to, da
               nismo bili v vseh delih, v vseh predlogih enakih razmišljanj in tega tudi nismo šteli
               za slabo in ostajajo tudi posamične razlike v razmišljanjih. Za zdaj je pravzaprav ta
               dobrodošla včerajšnja napoved, da se bo šlo v pripravo novega zakona, nekaj dilem
               razrešila, ki se bodo pa v kasnejšem obdobju, tako menim, ponovno vračale v ospredje
               in ki jih bo treba nekoč pač razrešiti. Tako je bila včerajšnja napoved, da se torej
               ta zakon ne izglasuje, pravzaprav najboljši del včerajšnjega dne in tudi edino, kar
               ni bilo mogoče vnaprej napovedati.</p>
               <p>Nas seveda vznemirja ravno tako kot druge bi rekel vsebinski, organizacijski,
               finančni, pa navsezadnje tudi, ne nazadnje tudi ideološko politični del razmišljanj
               ob tem zakonu, ki je bil predlagan. Žal je šlo v argumentaciji, ki je samo pogojno
               argumentacija, tako daleč, da se je v resnici na koncu pričelo kar z grožnjami, tako
               daleč, da smo se razcepili tako rekoč na pol, tako da bi lahko skorajda potonili in
               od tod izvirajo tudi nekatere slabosti, morebiti, ki jih je vredno omeniti.</p>
               <p>Najprej v zvezi z referendumom sodimo, da bi se lahko zgodilo, če bi do referenduma
               prišlo, natanko to, kar se je zgodilo čisto pred kratkim, da referendum naj bi
               govoril o vsebini, da bi mimo vsebinskih zadev odločali, da bi odločali z močjo
               števila in ne na osnovi argumentov. To ne bi bilo nič takega česar ne bi že
               poznali.</p>
               <p>Druga, takšne omembe vredna reč je, kar nas v Poslanski skupini DeSUS tudi zavezuje k
               temu, da bomo pobudo podprli, finančni zalogaj, ki ga pomeni takšen referendum in ki
               mimogrede povedano je nekajkratnih potrebnih letnih sredstev zato, da bi se iz 85%
               financiranja te privatne oziroma zasebne šole, ki sedaj funkcionirajo, financirale
               100%, za nekajkratnih torej gre.</p>
               <p>Tretja, takšna pomembna reč, ki je bila opažena, vsaj pri nas, pa je, da je šlo
               pravzaprav za politično prestižni spopad. Da je bilo mogoče čutiti precej ideološko
               doktrinarnega, pa ne da bi sedaj obsojal na levo ali na desno, ampak to je pač kot
               senca ves čas viselo in se tudi eksplicitno izražalo. Prav je, da tega na šolskem
               področju ne bi tako očitno počeli, zato je tudi prav, da se ta hitrost spreminjanja
               nekoliko upočasni, da se dajo na mizo novi argumenti in da se ponovno premisli. In
               to, kar je že tudi bela knjiga pisala, uresniči in to kar se imenuje postopno in bolj
               preverjeno vpeljevanje tovrstnih novosti, za katere sedaj pač gre. Tiste sporne imam
               v mislih.</p>
               <p>Torej, naj ponovim, da je napoved umika za nas, za Poslansko skupino DeSUS
               dobrodošla, da jo podpiramo tudi zato, ker morebiti pomeni, ne samo spremembo načina
               dela v zvezi s tem zakonom, ampak želeli bi, da bi to bila sprememba načina dela v
               parlamentu nasploh. Da bi torej bilo več pripravljenosti za poslušanje argumentov, za
               upočasnitev takrat, kadar je potrebno, kadar je torej ovir na poti preveč in da ne bi
               zmeraj grozili z močjo, eni ali drugi. Mi sicer opozarjamo tudi na to, da je
               nevarnost morebiti v tem, da je prišlo do tega zaradi eksternih razlogov, ne zaradi
               notranjega premisleka zaradi tega umika. Upamo, da se pri tem motimo.</p>
               <p>V tem upanju, da torej kaže odločitev na to, da bomo pričeli z drugačnim načinom
               sprejemanja tudi te zakonodaje Poslanska skupina DeSUS predlog zakona ne bo podprla,
               bo omogočila, da se pripravi nov predlog zakona in da bo tisti tak, ki bo vreden
               ponovno naše podpore. Upamo pa, da ne bo zgolj verbalna podpora kasneje ob razpravah
               zasebnemu šolstvu in da ne bo hipokrizija takšna, da se bo potem na vsakem koraku
               potiskalo palice med kolesje.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Branko Grims bo predstavil stališče Poslanske skupine Slovenske
               demokratske stranke.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav! V Poslanski skupini SDS bomo besedo, ko jo je
               dal predsednik Vlade Republike Slovenije in predsednik Slovenske demokratske stranke
               gospod Janez Janša, včeraj, v tej dvorani, seveda dosledno spoštovali. Prav dosledno
               spoštovanje dane besede je tisto, kar nas v očeh javnosti najbolj loči od sedanje
               opozicije, katere tudi podpis, ko gre recimo za podporo projektom, kot je vodenje
               Evropske unije, velja samo toliko časa, dokler je v njihovem izrecnem interesu, potem
               pa je mrtva črka na papirju. Kot rečeno pa bomo mi svojo besedo dosledno
               spoštovali.</p>
               <p>Toda, umik zakona, ki je napovedan, ima več dimenzij. Tistih, ki jih, kolegi, ki
               opravljajo odgovorne funkcije v Vladi, niso mogli predstaviti, ker so izrazito
               politično obarvane, in tista ključna dimenzija, ki jo želim danes predstaviti, te
               naše geste, je dolgoročno mnogo, mnogo pomembnejša, kot pa kratkoročni učinek samo
               geste dobre volje. Za to, da pa bi razumeli za kaj gre, pa se je treba vrniti k
               zgodbi o tem zakonu, predvsem pa o financiranju vzgoje in izobraževanja oziroma
               slovenskega šolstva.</p>
               <p>Po uveljavitvi nove ustave leta 1991 se je nekaj časa reševalo ta problem s
               podeljevanjem koncesij. Takrat so se ustanovile tudi vse največje zasebne cerkvene
               šole in dobile koncesijo. Na koncesijskih pogodbah je podpis ministra Gabra, ki je v
               tistem obdobju očitno dobro opravljal svoje delo, in to svoje delo tudi nagradil s
               predlogom zakona, s katerim so leta 1996 trajno uzakonili 100% financiranje zasebnih
               cerkvenih šol. Kdo je to storil, je vidno iz tega plakata. Namreč, za 100%
               financiranje zasebnih cerkvenih šol so glasovali: gospod Janez Kocijančič, gospod
               Ciril Ribičič, Danica Simšič, potem Mateja Kožuh Novak, Jadranka Šturm Kocjan,
               skratka vsi poslanci SD - Pahorjeve SD. Glasovali so tudi: gospod Tone Anderlič in
               potem gospod Jožef Školč in vsi ostali poslanci LDS. Tudi kakšen poslanec, ki je bil
               izvoljen na listi Slovenske nacionalne stranke - SNS torej, je glasoval za 100%
               financiranje zasebnih cerkvenih šol, in s tem je bilo to prelito v zakon. Ta zakon bo
               veljal tudi po umiku tega zakona, ki smo ga mi napovedali, in 100% financiranje
               zasebnih cerkvenih šol bo potekalo nemoteno naprej, ker ste to pač uzakonili;
               gospodje iz SD, iz LDS, SNS in vsi ostali iz takratne koalicije.</p>
               <p>Vse, kar je bilo torej na to temo povedanega v minulih nekaj mesecih, je bilo čisto
               netenje kulturnega boja s pomočjo sovražnega govora. Naj citiram samo dva primera.
               Gospod Potrč je dejal, da je 100% financiranje zasebnih cerkvenih šol kršitev načela
               ločenosti cerkve od države. Gospa Potrata pa je dejala, da je financiranje zasebnih
               šol iz javnih sredstev oškodovanje javnega šolstva. Glede na to, da so sami to
               uzakonili; kot smo se vsi ravnokar prepričali; že leta 1996, bo zelo zanimivo
               slišati, kako bodo to pojasnili svojim volivcem - in to so jim dolžni pojasniti.</p>
               <p>In tukaj je bistvo naše geste, kajti netenje kulturnega boja s pomočjo sovražnega
               govora je nekaj, kar Evropa ne pozna. Mi pa bomo, to je sedaj jasno po včerajšnji
               zaupnici, ki jo je sprejela Vlada, čez samo dober mesec dni začeli voditi Evropsko
               unijo in ta naša gesta je imela torej tudi dolgoročen zgodovinski pomen in upam, da
               ga tranzicijska levica ne bo zamudila. Želeli smo ponuditi s to gesto dobre volje
               roko našim kolegom v poziciji iz vrst tranzicijske levice, da stopijo spred svoje
               volivce, se jim opravičijo, ker so imeli njih in vso slovensko javnost za norca, in
               so kurili s pomočjo sovražnega govora kulturni boj in s tem enkrat za vselej
               prenehajo. To bi bil majhen korak za zgodovino, vendar dokaz, da so tudi stranke
               slovenske tranzicijske levice sposobne vrednostno stopiti v Evropo, kajti dokler
               netijo kulturni boj, kar je redeča nit njihovega ravnanja, je treba vedeti, da to v
               moderni Evropi nima prostora, sodi v nek drug prostor in nek povsem drug čas, za
               katerega smo vsi verjeli, da je že davno minil. Upam, da te zgodovinske priložnosti
               ne boste zamudili. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Majda Potrata bo predstavila stališče Poslanske skupine Socialnih
               demokratov. Prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani gospod minister, državna sekretarka in
               sodelavec, spoštovane poslanke in poslanci! Ponovno glasovanje o Zakonu o
               organizaciji in financiranju vzgoje in izobraževanja poteka v posebnih okoliščinah.
               Ker se zagovorniki in predvsem predlagatelji zakona tik pred zdajci utegnejo odločiti
               tako, kot smo od njih v Poslanski skupini Socialnih demokratov pričakovali že davno
               prej. Ob vsaki priložnosti smo namreč dopovedovali, da je za tako korenite spremembe
               kot so sedaj zapisane v zakonu, potrebno družbeno soglasje. Zato pozdravljamo napoved
               ministra za šolstvo in šport, da bo umaknil zakon s čimer je namignil koalicijskim
               poslankam in poslancem, naj ne podprejo zakona. To je namreč sedaj v njihovih rokah
               in počakati moramo na glasovanje. Poudarjam, da štejemo to za pametno potezo, ker je
               sedaj pa res večini jasno, da soglasja zakon nima, da mu nasprotujejo Državni svet,
               sindikati, zainteresirana in strokovna javnost ter opozicija. Razklanost, ki je nismo
               povzročili tisti, ki smo glasovali proti zakonu, ampak tistim, ki so brez posluha za
               drugačne poglede silili in hiteli z obravnavo vse do zadnje, to je tretje obravnave,
               je povezana z napovedjo referenduma. Zaradi znanih dejstev bi bil ta izveden že v
               času slovenskega predsedovanja Evropski uniji, tako da je odločitev za zavrnitev
               zakona pametna tudi s tega vidika. Seveda pa je treba poudariti, da ob ponovnem
               predlogu pričakujemo, da bo v obravnavo predložen s socialnimi partnerji in strokovno
               javnostjo res usklajen predlog zakona, temelječ na tistih spremembah, ki so nujne, ne
               pa na tistih, za katere nekateri mislijo, da so nujne.</p>
               <p>V Poslanski skupini Socialnih demokratov in v strokovnem svetu Socialnih demokratov
               in v Strokovnem svetu Socialnih demokratov za izobraževanje imamo o sprejemanju
               šolske zakonodaje že dolgo izoblikovano jasno stališče: spremembe morajo biti
               strokovno utemeljene, predstavljeni morajo biti učinki sprememb, o njih mora biti
               družbeno soglasje s socialnimi partnerji, strokovno in zainteresirano javnostjo.
               Znano je, da smo na to opozorili tudi partnerje v okviru Partnerstva za razvoj. Torej
               tega, da konsenza ni, je jasno že od sredine leta, ko je bila prvič napovedana
               možnost referenduma. O referendumu smo v poslanski skupini temeljito premislili in ga
               kot možnost tudi jasno napovedali. Soglasje je v opoziciji glede referenduma. Zato ni
               mogoče vsega napovedovati in povezovati samo s kapricioznostjo posameznikov v
               poslanski skupini.</p>
               <p>Naj poudarim, da sta omenjena samo dva momenta, okrog katerih ni soglasja. To je 100%
               financiranje zasebnega šolstva in organiziranje centrov. Prezrli pa so, hote, nehote,
               kdo bi vedel, tudi tretji popolnoma nesprejemljiv predlog, to je financiranje po
               udeležencu. Ob tem pa smo nenehno opozarjali tudi na druge točke, glede katerih ni
               bilo doseženo soglasje. Mislimo, da je treba natančno določiti položaj Sveta za
               kakovost in evalvacijo, ki bi moral postati neodvisna institucija, ki bi z evropsko
               primerljivimi kriteriji, ki bi veljali za javne in zasebne šole, v resnici lahko
               zagotavljal dejavnost, ki bi vodila v kakovostno šolo. Izvajanje poskusa ne more
               spremljati samo Zavod za šolstvo, ki v teh okoliščinah, v kakršnih deluje, pač ni
               usposobljen za to. Odvzem pristojnosti Strokovnemu svetu za splošno izobraževalne
               predmete pri poklicni maturi je za nas še vedno nesprejemljiva rešitev. Nedomišljene
               so tudi nekatere druge rešitve, tako v zvezi s pripravništvom, z določbo o nacionalni
               organiziranosti staršev, s pravico do glasovanja za predstavnike zaposlenih v svetih
               zavodov, tudi za vodje enot in pomočnikov ravnatelja, več je torej takih reči.</p>
               <p>Pozdravljamo torej to gesto za nepodprtje zakona, vendar pričakujemo, da bo imela
               tudi druge potrebne in nujne učinke. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Dr. Mitja Slavinec bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo. Lep pozdrav vsem prisotnim! V Poslanskem klubu LDS podpiramo
               predlog ministra, da zakona ne podpremo. Obžalujemo pa, da je do tega predloga prišlo
               komaj sedaj, ko v zraku visi grožnja po še enem izgubljenem referendumu, da do tega
               predloga ni prišlo že bistveno prej, v času usklajevanja in v času zakonodajnega
               postopka v tem Državnem zboru, saj bi na ta način lahko prišli do bistveno boljšega
               in bistveno bolj usklajenega zakona.</p>
               <p>Čeprav je minister predlog naslovil le na poslance pozicije, bomo tudi v Poslanskem
               klubu LDS glasovali proti temu zakonu. Ne nazadnje nas na to veže tudi odločitev
               matičnega delovnega telesa, kjer ni bil izglasovan predlog, da se zakon podpre.</p>
               <p>Dve pomembni točki predlagatelj izpostavlja, ki ju bo umaknil in ki sta bili ves čas,
               seveda tudi problematizirani. To je financiranje šolstva, financiranje javnega in
               zasebnega šolstva in pa seveda šolski centri. Pri financiranju v poslanskem klubu LDS
               nikakor ne moremo pristati na to, da je razvoj zasebnega šolstva omogočen na račun
               javnega šolstva. To je tista glavna zamera, naš glavni pomislek. Mi vsekakor
               podpiramo razvoj šolstva, ampak razvoj šolstva v celoti. Prav gotovo podpiramo tudi
               možnost, da se vzpostavi nadstandardno izobraževanje, da se vzpostavijo elitne šole,
               ampak naj bodo možnosti za to, da se jih bodo udeležili dane enakomerno in
               enakovredno vsem. In po eni strani vidimo, da število učencev pada, da se generacije
               zmanjšujejo, da šol nimamo premalo, da bi rabili nove dodatne šole. Nasprotno. Z
               dodatnimi šolami in vemo, da bo denar, s katerim se bodo financirale v sto procentnem
               obsegu financirale zasebne šole, da bo ta denar treba vzeti javnim šolam. To pomeni,
               da bo seveda za javne šole denarja toliko manj. In to je prav gotovo za nas
               nesprejemljivo. To vidimo, da vodi razvoj našega šolstva v podobno demontažo, kot smo
               jo v podobno demontažo javnega šolstva, kot smo ji lahko priča pri demontaži javnega
               zdravstva in vsi vidimo, kakšne posledice in čakalne dobe so tam nastale.</p>
               <p>Naslednja stvar, pa so šolski centri. Ni toliko problematično, da s šolskimi centri
               lahko nastanejo tudi tovarne znanja in znanje je prav gotovo nekaj drugega, kot
               blago, produkt, ki ga lahko v tovarnah, velikih tovarnah proizvajamo. Znanje je
               bistveno drugačno in pomembnejše. Večji je problem, da se s šolskimi centri omogoča
               bistveno večji in lažji vpliv politike in bistveno enostavnejše vpletanje politike v
               sistem izobraževanja. Namesto toliko in toliko ravnateljev v nekem območju, bo sedaj
               politika poskrbela, da postavi samo enega nadravnatelja, ki bo potem vse ravnatelje
               obvladoval. To je prav gotovo problem in zaradi tega seveda nas veseli, da je tudi ta
               nedorečena rešitev predlagana za umik. Seveda smo slišali tudi več stvari, kot zakaj
               je zakon nujno sprejeti in to seveda ni popolnoma res, ni ogrožen razvoj Bolonje.
               Prav tako brezplačni učbeniki, že sedaj obstajajo učbeniški skladi na šolah, odprava
               šolnin, ja, pač se jim ne bo reklo šolnine, ampak se bodo naprej doplačevali
               prostovoljni prispevki v šolske sklade. Podaljšano bivanje je sedaj v petem in šestem
               razredu. Sedaj bo v večji meri financirano samo v petem. V prihodnje je za dober
               zakon prav gotovo potrebno še veliko pogovorov. In želimo si, da bo pri tem pogovoru
               sodelovala tako zainteresirana, kot strokovna javnost v večji meri, učiteljski in pa
               tudi sindikalne organizacije v bolj enakopravnejši vlogi in ne nazadnje seveda tudi
               opozicije. <gap n="..."/><stage>/Opozorilni znak za konec razprave./</stage></p>
               <p>Zaradi tega predloga za umik v Poslanskem klubu LDS ne jemljemo kot zmago opozicije
               nad koalicijo. To razumemo kot zmago šolstva, izobraževanja, učiteljev nad ideologijo
               in vpletanjem politike v izobraževanje. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Marjetka Uhan bo predstavila stališče Poslanske skupine Nove Slovenije.
            </p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. Spoštovani predsednik, minister s sodelavci, predstavnik
               Državnega sveta, poslanke in poslanci, ter vsi, ki nas spremljate! Neprestano
               nasprotovanje spremembam zakona o financiranju vzgoje in izobraževanja s strani
               opozicije in Sindikata vzgoje in izobraževanja je rodilo sadove tudi v Državnem
               svetu, da je dal predlaganemu zakonu nezaupnico. Prav isti svet pa je spomladi
               organiziral posvet na to temo, in če bi prebrali stališča razpravljavcev bi videli,
               da jih ni motilo financiranje, pač pa so vsi strmeli h kakovostnemu
               izobraževanju.</p>
               <p>Torej, kaj je spornega za Državni svet? S to novelo se omogoča in država zagotavlja
               finančna sredstva za vse šole, tako javne, kot zasebne, v segmentu ko gre za
               plačevanje javno priznanih programov s strani države, torej za plače učiteljev in
               učne pripomočke. Torej, učitelji ne na eni, ne na drugi šoli ne bodo brez plače po
               tej noveli. Česar pa niso imeli, ko je sedanja Vlada prevzela vodenje. Takrat je
               manjkalo v proračunu za plače učiteljev, pa ni bilo nikjer ne Državnega sveta, ne
               SVIZ-a, čeprav bi bila glavna skrb sindikata predvsem položaj delavcev v šoli. Danes
               pa je bil prav SVIZ pobudnik zbiranja podpisov proti tej noveli. Torej, je nastopil
               proti pravicam staršev in otrok to je proti ustavnim odločbam, da je vzgoja in
               izobraževanje pravica in dolžnost staršev. V Novi Sloveniji nam je zelo žal, da se je
               ta zakon tako zelo spolitiziral in v šole prinesel razdvojenost. V šolah so praktično
               morali podpisovati to peticijo za kakovostno javno šolstvo, pod pretvezo, da bodo
               sicer ob službe, ker jim grozi zasebno šolstvo. Ustvarili ste ideološki boj. Učitelji
               se med seboj ne pogovarjajo, ne smejo javno izražati svojega mnenja, predvsem zaradi
               ljubega miru in lastne sigurnosti glede službe.</p>
               <p>Kakšen pa je stari zakon in zakaj mu mi nasprotujemo oziroma želimo, da bi se
               popravil? Na primer na šoli istega ustanovitelja se v Ljubljani s strani države
               plačuje 100% izobraževalni program, v Mariboru pa zgolj 85%. Sprašujemo se zakaj? So
               v Mariboru bolj bogati starši kot v Ljubljani, da doplačujejo za obvezno
               osnovnošolsko izobraževanje, in to razliko da doplačuje obvezno osnovnošolsko
               izobraževanje in to razliko do 100%. Kje je tu enakost pred zakonom, v isti državi,
               za naše otroke? Smo proti temu, da bi slovenske otroke postavljali v neenakovreden
               položaj. Žal nam je, da nasprotniki novele ne težite za kakovostno vzgojo in
               izobraževanje. Nisem slišala, da imajo nasprotniki kakšne pripombe na kakovost
               programov, ali, da bi vedeli za negativne posledice vzgoje na zasebnih šolah - so le
               dvomi in strahovi. Torej, čemu takšno nasprotovanje konkurenci, ki je očitno močna
               zaradi kakovosti, drugačnosti vzgojnih metod, ki pa so učinkovite. Nobena zasebna
               šola, na primer, nima varnostnikov.</p>
               <p>Vlada zagotavlja za vse šole enake možnosti v tem segmentu, zato v Novi Sloveniji ne
               moremo sprejemati argumentov nasprotnikov, da je sedanja ureditev edina pravilna in
               pravična. Vse ostale spremembe zakona niso bile deležne tolikšne pozornosti
               nasprotnikov novele, še zlasti ne, ko se je dala možnost po prostovoljnem združevanju
               v centre. Ko pa bi se starši mogoče že prej bolj povezali na lokalnem, kot državnem
               nivoju, kot to sedaj omogoča novela, bi se danes njihov glas bolj slišal. Zdaj pa
               ostajajo v ozadju, kot, da na šolskem prostoru za njih ni prostora.</p>
               <p>V Novi Sloveniji smo za enakost pred zakonom, za brezplačno izobraževanje in
               kakovostno ter vsem dostopno. To ta novela prinaša, žal, pa je zopet zmagala
               nestrpnost, v Novi Sloveniji pa nismo spremenili stališča.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Drofenik bo predstavil stališče Poslanske skupine Slovenske ljudske
               stranke.</p>
               <p>Prosim.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Spoštovani predsednik, spoštovani minister s sodelavci, poslanke in poslanci.</p>
               <p>Predlog sprememb Zakona o financiranju vzgoje in izobraževanja je nastal na podlagi
               analiz izvedenih reform in stanja v šolstvu. Pripravljala jih je skupina
               strokovnjakov, opravljene so bile številne razprave in obravnave, zato menimo, da je
               zakon dober in prinaša nujno potrebne spremembe, ki bodo povečale kakovost
               izobraževanja in tudi izboljšale vzgojne funkcije našega javnega šolstva. Zato smo
               poslanci Slovenske ljudske stranke predlog sprememb tudi podprli. Tudi danes ne
               razmišljamo drugače, vendar se je vmes dogajalo marsikaj. Sindikat vzgoje in
               izobraževanja je z zbiranjem podpisov proti kakršnimkoli spremembam ustvaril vzdušje
               ogroženosti javnega šolstva, ogroženosti učiteljev v vzgoji in izobraževanju, dajanju
               prednosti zasebnemu, v oklepaju beri cerkvenemu šolstvu, ustvarjanju elitizma v
               šolstvu in celo vrsto drugih ideoloških in demagoških neresnic; in proti demagogiji
               se je težko boriti, še posebej proti ideološki ideologiji.</p>
               <p>Strinjamo se s predlogom Vlade, da kot koalicija prisluhnemo kritikam in preprečimo
               referendum, predvsem tudi zato, da bomo lahko čim hitreje opravili v Zakonu o
               financiranju vzgoje in izobraževanja potrebne spremembe. Zato resno pripominjamo, da
               naj se čim hitreje pripravijo usklajene spremembe, ki bi naj ohranile tiste vsebine
               sprememb, ki so nujne za kvalitetne spremembe v vzgoji in izobraževanju.</p>
               <p>Poslanska skupina Slovenske ljudske stranke se bo pri glasovanju vzdržala.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Majda Širca bo predstavila stališča Poslanske skupine Zares. Prosim.
            </p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala za besedo. Spoštovane kolegice in kolegi! Pluti proti vetru in etru je nevarno
               in sami v Zares menimo, da je prav, da se je Vlada poslužila končno kompasa. Veto v
               Državnem svetu za ponoven premislek o usodi Zakona o organiziranju vzgoje in
               izobraževanja, financiranju vzgoje in izobraževanja se je izkazal za smiseln. To je
               dobra priložnost bila tudi za razmislek znotraj koalicijskih vrst. Ne glede na to ali
               je bilo včerajšnje sporočilo premiera izrečeno zaradi strahu pred referendumom ali
               zaradi resničnega spoznanja, da rešitve, ki jih zakon prinaša, niso dobre, velja to
               sporočilo pozdraviti. In v tem trenutku pravzaprav niti niso tako pomembni razlogi
               ali gre za to ali drugo ozadje pri zadrževanju tega zakona oziroma pri zavrnitvi tega
               zakona. Važno je to, da se bodo koalicijske stranke danes pri glasovanju oprijele, da
               bodo držale besedo, in da ne bodo potrdile spornega zakona. Res, da bi raje slišali,
               da so razlogi za zadržanje tega zakona strokovne narave in ne demagoške, kot
               poslušamo danes, ampak vendarle je ustavitev, nadaljevanje in možnost, da ta zakon
               zaživi, je pomembna in kot rečeno, v Zares jo pozdravljamo.</p>
               <p>Pozdravljamo to, da koalicija zakona ne bo sprejela, saj nekatere rešitve niso dobile
               zadostne podpore v strokovni in širši zainteresirani javnosti in poslanska skupina
               Zares bo podprla pri sprejemanju zakona po hitrem postopku, kot smo danes slišali, da
               naj bi se zgodilo v nadaljevanju, vse tiste rešitve, ki v tem trenutku niso toliko
               sporne, da bi terjale ponovno usklajevanje in širšo razpravo, to se pravi tiste
               rešitve, ki so bile do tega trenutka že usklajene.</p>
               <p>Poleg teh dveh rešitev, na katere je opozoril danes minister in včeraj premier, bi
               radi v Zares opozorili, da so odprte še nekatere druge, za strokovno javnost in tudi
               sindikat sporne rešitve, za katere bi bilo pa smiselno, da se o njih opravi dodatna
               razprava in se poiščejo optimalnejše rešitve, preden se zakon sprejme po hitrem
               postopku. In pri iskanju teh optimalnejših rešitev, ki trenutno še nimajo zadostnega
               soglasja in konsnza oziroma podpore, bo Poslanska skupina Zares konstruktivno
               sodelovala. Naj omenim, da gre predvsem za financiranje glede na število otrok in
               učencev in dijakov v srednjih šolah, to se pravi tisto rešitev, ki na udeležence
               izobraževanja, ko bodo silile šole in vrtce k povečanju njihovega števila v oddelkih,
               kar bo vplivalo na kakovost dela v oddelkih. Naj omenim tudi zmanjševanje izbirnosti
               na račun uvedbe drugega tujega jezika, ne same uvedbe drugega tujega jezika, in
               predvsem naj poudarim tisto ključno sporočilo, ki smo ga podali že v celotni
               razpravi, še posebej po obravnavi proračuna za leto 2008 in 2009, da je za kakovostno
               javno šolstvo potrebno ponovno dvigniti delež sredstev znotraj BDP-ja, vsaj na raven,
               ki ga poznamo v letu 2004 in v letu 2005.</p>
               <p>V Poslanski skupini Zares bomo z zadovoljstvom ponovili glasovanje storjeno na
               matičnem odboru, ko smo dali svoj glas z zadrževanje tega zakona. Skratka, podprli
               bomo veto in, kot rečeno, podprli vse rešitve, ko naj bi se srečali s hitrim
               postopkom pri nadaljnji obravnavi tega zakona. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Barbara Žgajner Tavš bo predstavila stališče Poslanske skupine Slovenske
               nacionalne stranke.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice in kolegi! Spoštovani minister s svojimi
               sodelavci! Jaz se bom na začetku vprašala ali pravzaprav minister Zver in njegova
               Vlada ve kaj počne. Še prejšnji teden samo na matičnem delovnem telesu poslušali zelo
               arogantne nastope prenekaterih koalicijskih poslancev. Prejšnji teden je minister
               Zver v petek dajal zelo jasne izjave v podporo svojemu zakonu. Minister Zver se je še
               prejšnji teden veselil referenduma, kljub temu, da je že takrat vedel, da bo v času
               predsedovanja EU zato, ker bo lahko takrat širši slovenski javnosti pokazal kako
               dober je zakon. Danes minister Zver pravi: Ne. Referenduma v času EU ne, ker ne bomo
               imeli časa.</p>
               <p>Še prejšnji teden je minister Zver dejal, da je 75.000 podpisnikov, ki so zelo jasno
               povedali, da nasprotujejo takšni zakonodaji, blef, da podpisniki niso vredni, 75.000
               ljudi v naši državi ne pomeni nič. Danes je pa očitno situacija drugačna. Jaz sem
               vesela, da se je naredil premik, pa bom rekla sedaj malce grdo, v zelo trdih glavah
               nekaterih politikov. Zakaj? Zato, ker je zakon slab. Ne v vseh segmentih, ampak
               nedvomno pa je zelo slab v ključnih točkah. In te ključne točke, ki jih vsebuje
               zakon, lahko dolgoročno pomenijo upad kakovosti javnega šolstva, degradacijo javnega
               šolstva, na račun kakovosti zasebništva, zasebnega šolstva. Veste, takšnemu početju,
               ki smo mu bili priča pod to Vlado, tudi na področju zdravstva, verjamem, da
               državljanke in državljani ne bodo še enkrat prikimali. In takega početja
               privatizacije javnega šolstva nočemo v Slovenski nacionalni stranki. Ker je Vlada
               prepričana, da je dobila mandat na volitvah tudi zato, da odloča brez konsenza, tudi
               zato, ker je vlada prepričana v to, zgublja zaupanje med državljankami in državljani,
               ker je to slaba politika, ki vodi v tiste čase, ki jih ta Vlada tako zelo
               sovraži.</p>
               <p>Me žalosti, resnično žalosti, da smo danes v govorih nekaterih poslanskih kolegov
               pred menoj, ki so se nasmihali in ki se nasmihajo tudi zdaj, slišali zelo demagoške
               besede. Ali res ta zakon pomeni uvajanje bolonjske reforme? Ne, spoštovane kolegice
               in kolegi. Ampak tega ne ve niti predsednik Vlade. Ali ta zakon res pomeni, da bodo
               učbeniki za vse otroke, ki obiskujejo osnovno šolo brezplačni? Ali veste, kaj pomeni
               učbeniški sklad? Kdo je ustanavljal učbeniške sklade? Kdo je financiral učbeniške
               sklade? Sicer pa podlago za brezplačne učbenike daje že obstoječi zakon.</p>
               <p>Protipedofilski člen, minister, dajte vsaj, ko ste za govornico poskušati uporabljati
               strokovne izraze. Sicer pa to tematiko, v okrnjeni obliki priznam, vključuje že
               obstoječi Zakon o financiranju vzgoje in izobraževanja. In, če bi se vam res tako
               zelo šlo za to zadevo, če bi bili tako zelo moralno etični, več kot leto dni bi lahko
               že veljala uzakonjena prepoved zaposlovanja pravnomočno obsojenim storilcem kaznivih
               dejanj zoper spolno nedotakljivost na področju vzgoje in izobraževanja. Ampak takrat
               ste jasno in glasno v tem parlamentu rekli, ne. Spoštovane kolegice in kolegi, ne
               zavajati javnosti. Bodite moralno etični, če si upate biti.</p>
               <p>V Slovenski nacionalni stranki tega zakona ne bomo podprli, kot ga nismo že maja leta
               2007, ko se je v tem parlamentu začela razprava. Žal mi je, da se takrat niste
               spametovali tudi vi, ker bi danes lahko imeli zakon, ki bi bil dober.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Glasovanje o zakonu
               bomo v skladu s časovnim potekom seje zbora opravili danes v okviru glasovanj, pol
               ure po prekinjeni 10. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O KMETIJSKO-GOZDARSKI ZBORNICI SLOVENIJE.</title>
               </p>
               <p>Predlog zakona je v obravnavo zboru predložila skupina poslank in poslancev s
               prvopodpisanim gospodom Alojzom Posedelom. V zvezi s tem predlogom zakona Odbor za
               kmetijstvo, gozdarstvo in prehrano predlaga Državnemu zboru sprejem sklepa, da
               predlog zakona ni primeren za nadaljnjo obravnavo.</p>
               <p>Na podlagi tretjega odstavka 134. člena Poslovnika zbora dajem besedo predsednici
               Odbora za kmetijstvo, gozdarstvo in prehrano, gospe Marjetki Uhan, za dopolnilno
               obrazložitev predloga sklepa. Prosim.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa še enkrat za besedo. Lep pozdrav tudi kmetijskemu ministru! Matično
               delovno telo, to je Odbor za kmetijstvo, gozdarstvo in prehrano, je na svoji seji
               obravnaval predlog sprememb Zakona o Kmetijsko-gozdarski zbornici Slovenije, ki ga je
               v obravnavo predložila Poslanska skupina Zares s prvopodpisanim Alojzom Posedelom. Na
               seji odbora so sodelovali: Ministrstvo za kmetijstvo, gozdarstvo in prehrano,
               Zakonodajno-pravna služba, Kmetijsko-gozdarska zbornica in Sindikat kmetov Slovenije.
               Prejeli smo pisno mnenje Zakonodajno-pravne službe, mnenje Vlade in mnenje Državnega
               sveta. Mnenje Vlade Republike Slovenije in mnenje Državnega sveta je bilo negativno,
               ne podpirata novele zakona, pa tudi Zakonodajno-pravna služba je imela pripombe na
               predlagane spremembe členov. Amandmajev ni bilo vloženih.</p>
               <p>V razpravi je predstavnik predlagateljev obrazložil namen novele zakona. In sicer,
               glavni namen je bil dvig praga katastrskega dohodka za obvezno članarino, z 82 na
               355, s čimer bi zaobjeli v glavnem tiste kmete, ki jim je kmetijstvo glavna ali pa
               poglavitna dejavnost. V razpravi, v kateri so sodelovali tudi poslanci, so v glavnem
               menili, da se je treba tega zakona lotiti, vendar pa konkretnih ali končnih rešitev
               niso predlagali.</p>
               <p>Na koncu je Odbor za kmetijstvo, gozdarstvo in prehrano sprejel sklep, da Predlog
               zakona o spremembah in dopolnitvah zakona o Kmetijsko-gozdarski zbornici Slovenije ni
               primeren za nadaljnjo obravnavo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo dajem predstavniku predlagateljev zakona, gospodu Posedelu. Ga ni.
               Besedo dajem predstavniku Vlade za uvodno predstavitev stališča do predloga matičnega
               delovnega telesa, gospod Iztok Jarc z Ministrstva za kmetijstvo, izvolite.</p>
            </sp>
            <sp who="SDZ4:JarcIztok">

               <speaker>IZTOK JARC:</speaker>

               <p>Hvala, gospod predsednik. Vsi spoštovani! Torej, jaz bi samo ponovil tisto, kar je
               bilo že rečeno. Po našem mnenju je zakon neprimeren za nadaljnjo obravnavo, ker ne
               vključuje dopolnitve pravne podlage za izterjavo zborničnega prispevka, ne dopolnjuje
               območja območnih enot Kmetijsko-gozdarske zbornice z novonastalimi občinami. Predlog
               zakona tudi ni dovolj dorečen glede kriterijev pri sestavi sveta Kmetijsko-gozdarske
               zbornice, predlog je neustrezen glede določitve višine pavšalnega zneska in verjetno
               gre za očitno napako predlagatelja in tudi način uveljavitve predloga zakona je tudi
               po mnenju Zakonodajno-pravne službe Državnega zbora neustrezna. Iz navedenih razlogov
               Vlada Predloga zakona o spremembah in dopolnitvah zakona o Kmetijsko-gozdarski
               zbornici ne podpira in meni, da ni primeren za nadaljnjo obravnavo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu ministru. Sledi predstavitev stališč poslanskih skupin. Gospod Bojan
               Homan bo predstavil stališče Poslanske skupine Slovenske demokratske stranke. Prosim.
            </p>
            </sp>
            <sp who="SDZ4:HomanBojan">

               <speaker>BOJAN HOMAN:</speaker>

               <p>Hvala za besedo, predsedujoči. Spoštovane kolegice in kolegi! Stališče Poslanske
               skupine Slovenske demokratske stranke k Predlogu zakona o spremembah in dopolnitvah
               zakona Kmetijsko-gospodarske zbornice: Predlog zakona Kmetijsko-gospodarske zbornice
               ne vključuje dopolnitve upravne podlage za izterjatve iz zborničnega prispevka, z
               uveljavitvijo Zakona o davčnem postopku je bil razveljavljen 26. člen Zakona
               Kmetijsko-gozdarske zbornice, ki določa odmero in pobiranje zborničnega prispevka ih
               zardi navedbe razveljavitve je nastala pravna praznina, ki je predlog novega zakona
               ne odpravlja. Predlog zakona tudi ne odpravlja območnih enot z novonastalimi
               občinami, torej v letu 2006 so z zakonom o spremembah in dopolnitvah Zakona o
               ustanovitvi občin ter o določitvi njihovih območji nastale nove občine. Občine v
               Zakonu o Kmetijsko-gozdarski zbornici sestavljajo posamezno območno enoto in predlog
               zakona ne dopolnjuje seznama občin. K podpori zakonu je nasprotoval matični odbor,
               sindikat kmetov, predstavniki Kmetijsko-gozdarske zbornice, ki so člane komisije
               obvestili, da sta predlog obravnavala oba najvišja organa, to se pravi upravni odbor
               in svet, ki tega predloga ne podpirata, saj članstva v Kmetijsko-gozdarski zbornici
               ne ureja na način, ki je primeren za razmere slovenskega kmetijstva. Po tem predlogu
               zbornica ne bi mogla več reprezentativno zastopati malih in večjih lastnikov ter
               usklajevati njihovih skupnih in posamičnih interesov v javnem interesu, kar je
               temeljna naloga zbornice.</p>
               <p>Smatramo, da je način uveljavitve predloga zakona neustrezen. Namreč uveljavitev
               predloga zakona je vezan na nadaljnji razpis naslednjih volitev v svet
               Kmetijsko-gozdarske zbornice in je tako iz pravno-tehničnega vidika kot tudi z vidika
               spoštovanja načela pravne varnosti neustrezna in časovno premalo opredeljena.</p>
               <p>Iz navedenih razlogov Poslanska skupina Slovenske demokratske stranke ne podpira
               Predloga zakona o spremembah in dopolnitvah Zakona o Kmetijsko-gozdarski zbornici in
               meni, da ni primeren za nadaljnjo obravnavo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Janko Veber bo predstavil stališča poslanske skupine socialnih
               demokratov. Prosim.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav vsem, tudi v imenu Poslanske skupine Socialnih
               demokratov.</p>
               <p>Predlog zakona o spremembah in dopolnitvah zakona o Kmetijsko-gozdarski zbornici
               Slovenije govori največ o obveznem članstvu oziroma o številu tistih opravičencev, ki
               morajo postati obvezni člani. Zakon predvideva, da se znesek katastrskega dohodka, ki
               predstavlja pogoj za obvezno članstvo fizičnih oseb dvigne na 355 evrov. Članstvo bi
               se s tem prepolovilo, tako da bi iz dosedanjih 175 tisoč članov imeli 85 tisoč
               članov. Ta rešitev je smiselna že zaradi tega, ker zbornica kot taka nikakor ne more
               zagovarjati interese tistih, ki pravzaprav se s kmetijstvom niti ne ukvarjajo, so pa
               obvezni člani in od zbornice pravzaprav nimajo ničesar. Tako, da ta rešitev, ta
               problem zagotovo rešuje. Seveda pa to odpre razmišljanja o načelu enake volilne
               pravice, tako da ima vsak glas približno enako težo oziroma, da se na približno enako
               število volilnih opravičencev voli približno enako število članov sveta
               Kmetijsko-gozdarske zbornice. Zato je potrebno tudi preveriti zastopanost članov iz
               posameznih območnih enot. Vendar to je mogoče preverjati, če se zakonodajni postopek
               nadaljuje, in če se razprava po tem predlogu opravi obširnejša, ne pa, da se danes
               zaključi zakonodajni postopek.</p>
               <p>Sicer pa lahko ugotavljamo, da na financiranje Kmetijsko-gozdarske zbornice takšno
               zmanjševanje števila članov ne bo imelo bistvenega vpliva, saj 58% zbornico
               financiramo iz Proračuna Republike Slovenije, 30% iz storitev, 12% pa predstavljajo
               prispevki članic in članov Kmetijsko-gozdarske zbornice. Tako, da tudi to zmanjšanje
               pravzaprav ne bi omajalo in zmanjšalo vpliv zbornice, ki ga ima. Seveda pa je ta
               vpliv takšen, da že od samega začetka dorečenost Kmetijsko-gozdarske zbornice ni bila
               popolnoma izčiščena, tako da bi bilo pomembneje ugotoviti ali je organiziranost
               smotrna, saj ima Kmetijsko-gozdarska zbornica tudi v svoji sestavi kmetijske zavode,
               ki zaposlujejo delavce kmetijsko svetovalne službe in tako naprej in tako naprej.
               Skratka, cela veriga, ki pa ne kaže transparentno in jasno odgovornost za vse, kar je
               potrebno postoriti predvsem za naše kmete.</p>
               <p>Torej, ukrep, s katerim se tudi v zadnjem obdobju srečujemo, ko Vlada poskuša
               zmanjševati v proračunu sredstva za kmetijsko svetovalno službo menimo, da gre ravno
               nekako za izraz nemoči Vlade do zbornice, ko pravzaprav do teh zavodov, ki so padli
               pod okrilje zbornice, namreč zbornica je ustanovitelj kmetijskih zavodov, država to
               financira, nima pa nobenih mehanizmov, da bi vplivala na delovanje teh zavodov. In
               vplivanje preko zmanjševanja sredstev pa je zagotovo neprimeren ukrep, saj se s tem
               predvsem zmanjša kvaliteta kmetijsko-svetovalne službe in predvsem storitev do
               kmetov, ki to storitev še kako potrebujejo.</p>
               <p>Torej, gre za veliko vprašanj, za katere mislim, da bi bilo resnično potrebno
               opraviti obširno razpravo. V to razpravo pa tudi vključiti izjemno velik pomen
               kmetijskih podjetij, ki jih odločanje v Kmetijsko-gozdarski zbornici na daleč, bi
               rekel, odstrani od te možnosti. Namreč, podjetja imajo bistveno premajhen vpliv na
               delovanje zbornice, kot je vpliv podjetij na obstoj in razvoj kmetijstva v Sloveniji.
               Zato bi pričakovali od Vlade, da bo resnično se vključila v spremembo Zakona o
               Kmetijsko-gozdarski zbornici na način, da izčisti vsa ta odprta vprašanja in napove,
               kdaj bo vložila svoj zakon. Žal Vlada ni napovedala kdaj bo vložila svoj zakon o
               Kmetijsko-gozdarski zbornici oziroma o spremembi tega zakona, zato v Socialni
               demokraciji menimo, da je potrebno nadaljevati zakonodajni postopek s tem zakonom in
               zato ne bomo podprli sklep matičnega delovnega telesa, da zakon ni primeren za
               nadaljnjo obravnavo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Borut Sajovic bo predstavil stališče Poslanske skupine Liberalne
               demokracije Slovenije.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Spoštovani gospod minister, kolegice in
               kolegi! Kmetijsko-gozdarska zbornica je v Sloveniji pomembna in potrebna ustanova za
               slovensko kmetijstvo, saj zastopa in usklajuje njegove interese, pospešuje tako
               razvoj kmetijstva, kot tudi gozdarstva in pa seveda deluje v interesu Slovenije in
               slovenskega podeželja. Do tu vse lepo in prav, zato seveda v Poslanskem klubu
               Liberalne demokracije Slovenije glasujemo proti temu, da zakon umaknemo iz procedure.
               Brez dvoma v vseh teh razpravah, tako na odboru kot tudi danes, je začutiti, da imamo
               nek problem in ga je potrebno rešiti. Seveda, tudi nekdaj je bilo moderno biti v
               partiji, in to obvezno, vsaj za nekatere, danes je to obvezno, očitno, za
               Kmetijsko-gozdarsko zbornico.</p>
               <p>V Poslanskem klubu Liberalne demokracije Slovenije se zavedamo problema in
               potrebnosti rešitve, zato pričakujemo od ministrstva, predvsem pa tudi od resnih
               poslank in poslancev, da zdaj, ko smo temo odprli, le-to do konca tudi izpeljemo.
               Dejstvo je, da imamo v Kmetijsko-gozdarski zbornici preko 150 tisoč članov, ki tam
               nimajo kaj iskati. In če je to stanovska in interesna organizacija, ki še kako deluje
               tudi v pomembnem javnem interesu, tam nimajo kaj iskati na silo. Brez dvoma pa v tem
               prehodnem obdobju, recimo petih do desetih let, ko naj bi zbornica postala izključno
               prostovoljna organizacija, je treba v njej združevati člane, ki zbornico potrebujejo
               in na drugi strani od nje pričakujejo tudi določene koristi.</p>
               <p>Imamo problem, očitno ga nočemo rešiti. In tako kot sem že poudaril, bomo tudi letos
               orali njivo, ki je polna plevela. Vlada nam obljublja nov, skoraj identičen zakon, ki
               podpira rešitve, ki smo jih v Liberalni demokraciji pripravili že več kot dve leti
               nazaj, vložil pa jih je zdaj nekdo drug, kar pa ni najpomembnejše, pomembno je, da
               iščemo rešitve. Vlada napoveduje nek nov zakon, ne vem, zakaj niso mogli tega
               obstoječega zakona amandmirati in popraviti v tistih ključnih členih že sedaj.</p>
               <p>Treba bi bilo odgovoriti na ključna vprašanja, koliko denarja zbornica potrebuje za
               delovanje, kaj je tisto, kar moramo zagotoviti, da se deluje v javnem interesu. Poleg
               tega ne vidim razlike med tem, kar je predlagal Zares, od 55 tisoč članov ali 50, in
               med tistim, k čemur se nagiba Vlada, da naj bi bilo tam 111 tisoč članov. Mislim, da
               vsebinske razlike niso bistvene. Po našem mnenju je prava številka, o kateri bi se
               morali pogovarjati, tam nekje med 50 in 75 tisoč članov, to so tisti, ki od
               kmetijstva živijo, ki jim predstavlja pomemben vir dohodka ali celo preživetje. In bi
               se velika večina od njih brez dvoma prostovoljno včlanila v zbornico, ki pa mora biti
               tudi nekoliko drugačna, kot je ta sedanja zbornica; je na pravi poti, je pa lahko še
               boljša, še bolj učinkovita in po meri tako te države kot tudi po meri slovenskega
               kmeta.</p>
               <p>Zelo hitro je brez dvoma možno zbornico tudi organizirati, kot pravim, v duhu
               tistega, kar mi zagovarjamo, da pridemo v nekaj letih do prostovoljnega članstva, da
               bodo ljudje čutili interes, pripadnost. Zbornice nastajajo predvsem zaradi tega, ker
               vsi člani v njih vidimo neko korist. Če pa tega na dolgi rok ne dosegamo, potem bo pa
               zbornica po tem zakonu, drugem, tretjem ali pa četrtem pač samo nekaj, kar je v
               kmetijstvu in na podeželju nepotrebno.</p>
               <p>Sklepa Odbora za kmetijstvo, gozdarstvo in prehrano, da predlog zakona ni primeren za
               nadaljnjo obravnavo, v Poslanskem klubu LDS ne bomo podprli, kajti tudi v luči
               sinočnje razprave bi se bilo <gap n="..."/><stage>/Opozorilni znak za konec razprave./</stage><gap n="..."/> treba
               pogovoriti, da če imamo problem, da se usedemo skupaj, da ga rešimo, ne pa da ga,
               tako kot tokrat, pometemo pod preprogo.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospa Marjetka Uhan bo predstavila stališče Poslanske skupine Nove Slovenije.</p>
               <p>Prosim.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Še ena novela zakona je pred nami, to je Zakona o Kmetijsko-gozdarski zbornici, ki so
               jo vložili v stranki Zares.</p>
               <p>Predlagana sprememba dviguje prag katastrskega dohodka za obvezno članstvo, in sicer
               s sedanjih 82 evrov na 355, in na novo postavi število članov, na podlagi katerega se
               voli predstavnike v organe zbornice. Predlagatelji so se sicer lotili potrebnih
               sprememb zakona, vendar jih niso dodelali. V svoj predlog niso prepričani, njihov
               glavni namen pa je, da spodbudijo ministrstvo, da se samo loti tega dela in pripravi
               pravi predlog.</p>
               <p>V Novi Sloveniji se sprašujemo, čemu torej ta predlog, če predlagatelj ni prepričan v
               svoj predlog. Predlagatelj ni prepričan tako v prag, v višino, kot tudi ne v to, ali
               je obvezno članstvo ali neobvezno oziroma kaj bi naredili s tem. Od predlagatelja
               Zares bi pričakovali malo več resnosti, predvsem pa predlog zakona, za katerim bi
               stali vsaj sami. Vesela sem, da se nam je pridružil eden izmed prvopodpisanih.</p>
               <p>V Novi Sloveniji pa bomo podprli sklep matičnega delovnega telesa, da ta novela ni
               primerna za nadaljnjo obravnavo.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Marjan Drofenik bo predstavil stališče Poslanske skupine Slovenske ljudske
               stranke.</p>
               <p>Prosim.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Spoštovani predsednik, spoštovani minister, poslanke in poslanci.</p>
               <p>Poslanci SLS predlaganega zakona ne bomo podprli. Predlog zakona ni domišljen in ne
               ureja v celoti problematike zastopanosti članstva v Kmetijsko-gozdarski zbornici.
               Predlog zakona o Kmetijski-gospodarski zbornici, zvišuje znesek katastrskega dohodka,
               ki je pogoj za obvezno članstvo fizične osebe v Kmetijsko-gozdarski zbornici, na 355
               evrov in znižuje kriterij, po katerem Svet Kmetijsko-gozdarske zbornice sestavljajo
               po en član na vsakih začetih 1500 članov prve volilne skupine iz vsake območne enote.
               Predlog zakona ne vključuje dopolnitve pravne podlage za izterjave zborničnega
               prispevka in ne dopolnjuje območja območnih enot Kmetijsko-gozdarske zbornice
               Slovenije z novonastalimi občinami. Zavrača ga Vlada, in tudi Državni svet. Po tem
               predlogu zbornica ne bi mogla več reprezentativno zastopati malih in velikih
               lastnikov ter usklajevati njihovih skupnih in posamičnih interesov v javnem
               interesov, kar je temeljna naloga zbornice. Celo predlagatelji tega zakona so v
               obrazložitvi zapisali, da je zbornica pomembna ustanova demokratičnega sistema, ki
               naj bi zagotavljala uveljavljanje posebnih interesov kmečkemu delu slovenskega
               prebivalstva.</p>
               <p>V Slovenski ljudski stranki se zavedamo pomena stanovske, gospodarske in strokovne
               povezanosti slovenskih kmetov, agroživilstva in stroke, povezane s kmetijstvom in
               agroživilstvom. Še naprej bomo podpirali stanovsko združevanje kmetov, saj ima
               slovensko zadružništvo stoletno tradicijo, Kmetijsko-gozdarka zbornica pa pomeni
               evropsko primerljivo organiziranost tega področja. Zavedati se moramo, da še bolj kot
               večje kmetije potrebujejo zastopnika male kmetije in srednje kmetije, da zastopa
               njihove interese, če želimo, da jih ohranimo. Zato je potrebo poiskati način
               zastopstva, ki bo zagotavljal v zborničnem sistemu tudi zastopanje interesov malih in
               srednjih kmetij in ne obratno, da jih iz obveznega članstva črtamo. Iz navedenih
               razlogov, predloga zakona ne bomo podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Alojz Posedel, bo predstavil stališče Poslanske skupine Zares. Prosim.
            </p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala lepa, gospod predsednik. Torej, v poslanski skupini Zares smo s predlagano
               novelo želeli spremeniti tisto, kar se pojavlja že od same ustanovitve
               Kmetijsko-gozdarske zbornice. Sam sem prepričan, da je bila vložitev te spremembe na
               mestu, da je vse tisto, kar so predhodniki povedali in kar je bilo povedano tudi na
               seji matičnega odbora, res, da je kmetijsko-gozdarska zbornica v tem obdobju od
               ustanovitve dalje opravila veliko poslanstvo, veliko dobrega, pa vendar je od samega
               začetka ob tem opaziti tudi določeno nezadovoljstvo, predvsem z obveznim članstvom,
               da je to nezadovoljstvo pač iz leta v leto večje in zato smo pričakovali v začetku
               nastopate te Vlade, da se bo tega problema Vlada lotila, da smo se tega naposlušali
               od bivše ministrice, gospe Lukačičeve, velikokrat, praktično na vsakem srečanju in je
               bilo samo še vprašanje časa, kdaj bo sprememba zakona na mizi. Ob primopredaji in ko
               je nastopil novi kmetijski minister, gospod Jarc, smo tudi slišali, da bo ta tema na
               dnevnem redu in res je tudi v operativnem programu Vlade bilo zapisano za leto 2007,
               pa vendar se je do meseca avgusta zgodilo bore malo. Zato smo z vložitvijo tega
               predloga pač želeli spodbuditi in ugotoviti, ali je zakon res v pripravi in ali ga bo
               Vlada kmalu predstavila.</p>
               <p>Ugotovilo se je, da takrat, ko je bil objavljen naš predlog zakona, ki pomembno
               dviguje prag za obvezno članstvo, to je v bistvu tudi edino bilo možno v tem
               trenutku, da se je ugotovilo, da je ministrstvo šele pričelo z usklajevanjem s
               partnerji, sindikati, Kmetijsko-gozdarsko zbornico in da naš predlagani cenzus ni bil
               potegnjen za lase ali pa neresen, kot je bilo prej rečeno, pač pa je ta številka
               približno takšna, da bi v obveznem članstvu ostali izključno tisti, ki se res
               ukvarjajo s kmetijstvom, gozdarstvom ali ribištvom in jim je to glavna dejavnost, ne
               pa, da so obvezni člani tudi tisti, ki so lastniki kakršnegakoli zemljišča ali
               gozda.</p>
               <p>Prepričan sem, da je bila naša poteza dobra. Prepričan sem bil ob obravnavi na
               matičnem odboru, da bo Vlada ocenila, da ta predlog ni dober, in se že tudi veselim
               tega predloga, ki ga je minister obljubil. Prepričan sem, da veliko drugačen ne bo,
               zato bi malce repliciral tudi kolegici Uhanovi, predsednici matičnega odbora, da v
               smo v Poslanski skupini Zares predvsem zares vzeli veliko pritožb, da je civilna
               družba zbrala preko 6.000 podpisov proti temu obveznemu članstvu, da je treba zadeve
               spremeniti, in sem vesel, da jih bomo na ta način tudi dobili v obliki predloga
               ministrstva oziroma predloga Vlade. Vendar pa bi lahko, če bi bilo malce dobre volje
               ali pa malce več želje po sodelovanju, že ta predlog dopolnili in spremenili ravno s
               tem, kar ste prej tudi sami navedli, da bi dali takšen predlog za cenzus, kot bo
               verjetno v vladnem predlogu. In tudi to je dokaz tega, da je treba včasih ali pa
               takrat, ko ima tudi opozicija dobre predloge, le-te tudi upoštevati.</p>
               <p>Prepričan sem, da bo danes ta predlog zakona ocenjen kot neprimeren za nadaljnjo
               obravnavo, se pa veselim, tako kot je bilo obljubljeno, da bomo že na naslednji seji
               obravnavali vladni predlog oziroma predlog ustreznega ministrstva.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališče Poslanske skupine Slovenske nacionalne
               stranke. Prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni.</p>
               <p>Stališče Poslanske skupine Slovenske nacionalne stranke do vprašanja
               Kmetijsko-gozdarske zbornice je identično pogledu na obstoj zborničnega sistema. V
               osnovi seveda zbornični sistem ni nič slabega, slaba pa je obveznost za obvezno
               članstvo v okviru te institucije. Po naši oceni je kakršnokoli združevanje oziroma je
               lahko podlaga za kakršnokoli združevanje le individualni interes posameznega člana in
               v nobenem pogledu ne sme biti razlog za združevanje zahteva oziroma zakonska dikcija.
               Po naši oceni zato seveda nasprotujemo kakršnikoli obliki prisile obveznega članstva.
               In obvezno članstvo je prisila, ne glede na to, o katerem interesnem združenju na
               kateremkoli področju govorimo. Verjamemo v učinkovitost zbornic, kar pa pomeni, da se
               morajo zbornice izkazati na trgu, da se morajo zbornice izkazati po eni strani do
               svojih članov s tem, ko jim nudijo kvalitetne in enakovredne storitve, kakor seveda
               na drugi strani kot pogajalec napram Vladi ali kot pospeševalec prenosa informacij.
               Dejstvo pa je, da nobene izmed teh treh nalog nobena izmed zbornic, tako tudi
               Kmetijsko gozdarska zbornica, ne more opravljati in ne bo opravljala, v kolikor
               nastopa termin oziroma vsebina obveznega članstva. Kajti, obvezno članstvo prinaša
               konstanten vir prihodkov in s tem odmika delovanje katerekoli zbornice na trgu.</p>
               <p>V Nacionalni stranki smo veseli, da smo zadevo spremenili na področju krovne
               zbornične dejavnosti v okviru Gospodarske zbornice. V prejšnjem mandatu, mislim, da
               smo 3-krat skušali spremeniti zakon, a žal takratna večina - govorim o Gospodarski
               zbornici - temu ni bila naklonjena. Zato, kar se tiče tokratnih sprememb in
               dopolnitev zakona o Kmetijsko-gozdarski zbornici, ki jo v parlamentarno proceduro
               pošilja skupina poslancev, se približujemo temu odmiku od obveznega članstva - kar
               seveda pozdravljamo, toda ne v celoti. Po naši oceni, torej po oceni Poslanske
               skupine Slovenske nacionalne stranke, bi tudi v tej zbornici moral biti izključen
               element prostovoljno članstvo. Torej, da lastniki določenih zemeljskih površin,
               kmetijskih, gozdnih, se sami odločajo na podlagi svojega interesa, ali vstopijo v to
               institucijo ali ne vstopijo. V kolikor se odločijo za članstvo - potem naj plačajo
               članarino, potem naj od institucije v zameno za to članarino tudi dobijo usmeritve,
               predloge, informacije in podobne stvari. Toda, v kolikor se ne odločijo, je to
               njihova individualna, po naši oceni, ustavna pravica. In iz tega naslova bremeniti
               kogarkoli, ki ima v lasti zemeljsko površino, z davščino, kajti članarina nedvoumno
               je davščina, je nekorektno.</p>
               <p>S tega naslova seveda pozdravljamo prvi korak, ki je storjen v smislu vsebine
               predlaganega zakona, torej, da se odmakne obvezno članstvo iz določenega kroga, ki so
               do sedaj bili obvezni člani skozi članarino, toda ne v popolnosti. Zakon bomo
               podprli, torej nasprotovali bomo stališču Vlade Republike Slovenije, ki se še vedno
               zavzema za obvezno članstvo v tej zbornici. S tega mesta pa nedvoumno oziroma s
               polnimi pooblastili lahko napovem, da bomo v Poslanski skupini Slovenske nacionalne
               stranke, ne glede na morebiten sprejem omenjenega zakon, vložili tudi lasten zakonski
               predlog, ki pa bo v popolnosti določal pravico vsakega, slehernega lastnika
               zemljišča, da se odloči, ali bo član ali ne bo, in na podlagi tega, da se odloči, ali
               bo plačeval članarino tovrstni instituciji ali je ne bo. Verjamemo v svobodno
               odločitev posameznika in verjamemo, da so lastniki dovolj modri, da se znajo za sebe
               odločiti, ali jim ustreza članstvo v zbornici ali ne.</p>
               <p>Dovolite na koncu samo, da vprašam, da glede na to, da je 80% gozdov v Sloveniji v
               privatnih rokah in da je hočeš nočeš večji del lastnik tega Rimskokatoliška cerkev,
               ali drži, da Rimskokatoliški cerkvi ni treba biti včlanjeni v omenjeni zbornici?
               Gospod minister, ker vem, da nimate <gap n="..."/><stage>/Opozorilni znak za konec razprave./</stage><gap n="..."/>
               besede, mi bo zadoščal vaš znak<gap n="..."/> Torej, so člani? Kako? Pisni odgovor boste dali?
               Torej, razumemo, da niso člani. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ivan Jelen bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo, gospod predsednik. Spoštovani v Državnem zboru, gospod minister.
               Zbornična in zadružna organiziranost kmetov daje dobre rezultate, kar potrjujejo tudi
               pozitivni trendi v kmetijstvu. Priložnosti povečanja finančnega napredka ali, drugače
               povedano, dohodkovnega položaja na slovenskih kmetijskih gospodarstvih so se v večjem
               obsegu pokazale in udejanjale po letu 2000, kar časovno sovpada z ustanovitvijo
               Kmetijsko-gozdarske zbornice Slovenije in torej ti pozitivni rezultati v kmetijstvu
               ne morejo biti zgolj slučaj, v katerem prizadevanja Kmetijsko-gozdarske zbornice
               Slovenije ne bi dala ključnih prispevkov. Uspešna reprezentativnost nekega telesa, ki
               mora biti sposobno zastopati interese svojih članov iz različnih gospodarskih in
               socialnih razmer nasproti drugim vladnim in nevladnim organizacijam, je v veliki meri
               odvisna od njene moči, ki pa se ne nazadnje meri tudi po številčnosti članstva.
               Velika večina odmerjenih zborničnih prispevkov je plačana, iz česar lahko sklepamo,
               da interes kmetov je, da so člani zbornice, torej, da se povezujejo v organizirano
               obliko zastopanja, v okviru katere se lahko usklajujejo njihovi posamični in skupni
               interesi. Je pa res, da obvezno članstvo tudi tistih najmanjših kmetov, če jih lahko
               tako sploh imenujemo, glede na to, da se s kmetijsko dejavnostjo zaradi zelo malih
               kmetijskih površin, ki jih posedujejo in obdelujejo, resno ne ukvarjajo oziroma se ne
               morejo izključno ukvarjati samo s te vrste dejavnosti, ni smiselno in tudi ne
               pravično. Z obveznim članstvom se v naši poslanski skupini strinjamo za tiste
               subjekte, ki glede na svoje potrebe aktivne kmetijske dejavnosti to obliko
               povezovanja v organizacijo in njihovega predstavljanja ter strokovne pomoči resnično
               potrebujejo. Torej, je prag obveznega članstva, ki je vezan na višino katastrskega
               dohodka, je potrebno zvišati, kar izhaja tudi iz koalicijske pogodbe, vendarle ta
               mora biti ustrezno zastavljen zato, da se zagotovi namen učinkovite
               reprezentativnosti vseh interesnih skupin, ki se aktivno ukvarjajo s kmetijsko
               dejavnostjo. Postavitev optimalne meje za določitev obveznega praga članstva tako, da
               bi bili zadovoljni kmetje in da bi se poslanstvo zbornice še naprej lahko uspešno
               izvajalo, pa je v slovenskem prostoru težavno. Med drugim tudi zaradi razdrobljenosti
               kmetijskih zemljišč in posledično temu zaradi velikosti kmetijskih gospodarstev ter
               ustreznosti oblikovanja višin katastrskega dohodka, zato je pri oblikovanju cenzusa
               obveznega članstva potrebna velika mera previdnosti.</p>
               <p>V Poslanski skupini DeSUS ne nasprotujemo zvišanju praga za obvezno članstvo v
               zbornici, menimo pa, da je predlagani prag bistveno previsok, kar lahko ogrozi ne
               samo reprezentativno nalogo zbornice, temveč tudi njeno neodvisnost in strokovnost,
               izvajanje nalog in izvzetje zastopanosti manjših kmetij, ki bi na ta način ostale
               zunaj procesa sooblikovanja kmetijske politike. Vprašanja nezadovoljstva v zvezi z
               obveznostjo članstva v zbornici majhnih lastnikov oziroma zakupnikov kmetijskih
               zemljišč, katerih storitev in uslug pa le-ti niti ne koristijo, ker se ne ukvarjajo
               resno s kmetijsko dejavnostjo, pa je treba rešiti in prepričani smo, da se bo to
               glede na proces obravnave že novega vladnega predloga rešilo v doglednem času. Zaradi
               povedanega smo v Poslanski skupin DeSUS ocenili, da predlagani zakon ni primeren za
               nadaljnjo obravnavo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Maria Pozsonec bo predstavila stališče Poslanske skupine narodnih
               skupnosti.</p>
            </sp>
            <sp who="SDZ4:PozsonecMaria">

               <speaker>MARIA POZSONEC:</speaker>

               <p>Hvala lepa za besedo, gospod predsednik. Predlagana novela zakona ne posega v osnovna
               načela, na katerih temelji veljavni zakon, to so obvezno članstvo, status
               javno-pravne osebe in tako dalje. Z njo je predlagana sprememba višine zneska
               katastrskega dohodka, ki je pogoj za obvezno članstvo fizične osebe v
               Kmetijsko-gozdarski zbornici Slovenije na 355 evrov. Takšno zvišanje naj bi
               omogočilo, da bi obvezno članstvo v zbornici dejansko zajelo le tiste fizične osebe,
               ki v pomembnem obsegu opravljajo kmetijsko-gozdarsko in ribniško dejavnost, hkrati pa
               zagotovilo ohranitev reprezentativnosti zbornice in zadostnega števila članov, kar bo
               Kmetijsko-gozdarski zbornici Slovenije omogočilo resnično neodvisnost in strokovno
               izvajanje nalog. Menim, da zaradi tega, ker gre za tolikšno izboljšanje, ta novela
               zakona zasluži pozornost. In ne bi smeli pometati pod preprogo in za nadaljnjih nekaj
               let odlagati spremembe tega zakona. Kajti menim, da je Kmetijsko-gozdarska zbornica
               pomemben dejavnik v kmetijstvu, in le močna, samostojna, iniciativna in
               reprezentativna zbornica lahko pomaga razvijati naše kmetijstvo. In v tej zbornici bi
               morale imeti zadruge večjo vlogo pri razvoju kmetijstva pri nas. Če zdaj ta novela
               pade, upam, da bo kmalu prišel v obravnavo celotni zakon. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. O predlogu sklepa bomo
               v skladu s časovnim potekom seje zbora odločali danes v okviru glasovanj, pol ure po
               prekinjeni 10. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA - TRETJA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O GOZDOVIH.</title>
               </p>
               <p>Predlog zakona je za tretjo obravnavo pripravila Vlada Republike Slovenije. Besedo
               dajem ministru za kmetijstvo, gozdarstvo in prehrano, gospodu Jarcu, za dodatno
               obrazložitev. Prosim.</p>
            </sp>
            <sp who="SDZ4:JarcIztok">

               <speaker>IZTOK JARC:</speaker>

               <p>Hvala lepa, gospod predsednik. Spoštovani! Predlog zakona o spremembah in dopolnitvah
               zakona o gozdovih podrobneje ureja tiste vsebine, ki bodo omogočile učinkovitejše
               varovanje gozda kot enega najpomembnejših naravnih bogastev v Sloveniji, po drugi
               strani pa bodo omogočile tudi lažje in učinkovitejše gospodarjenje z gozdovi.</p>
               <p>Predlagane spremembe in dopolnitve zakona bodo omogočale višinskim in gorskim kmetom,
               da bodo uveljavljali prednostno pravico pri podelitvi koncesij za izkoriščanje gozdov
               v lasti Republike Slovenije. S tem jim bo omogočeno delo v gozdovih ter tudi
               preživetje in razvoj v težjih naravnih pogojih. V vseh tistih gozdovih, ki jih Sklad
               kmetijskih zemljišč in gozdov kupi v okviru svojega delovanja in niso predmet
               koncesij, ki jih je za 20-letno obdobje dosedanjim upravljavcem, GG-jem, podelil
               Zakon o Skladu kmetijskih zemljišč in gozdov, bodo lahko višinski in gorski kmetje
               uveljavljali prednostno pravico pri podelitvi koncesij. Takšnih gozdov, ki niso
               predmet 20-letne koncesije, je že sedaj okoli 5 tisoč hektarjev. Tudi v prihodnje se
               predvideva, da bo sklad tako kot do sedaj vsako leto kupoval gozdove. Načrtovana
               dinamika je približno tisoč hektarjev letno. To pomeni, da bo po sprejetju
               predlaganega zakona ter na podlagi programa v gorskem in hribovitem svetu možno
               podeliti koncesije višinskim in gorskim kmetom takoj. Po letu 2016, ko se izteče
               20-letna koncesija, pa bodo kmetje lahko uveljavljali prednostno pravico pri
               podelitvi koncesij za izkoriščanje vseh gozdov v lasti Republike Slovenije, seveda v
               okviru rešitev, ki jih bo ponudil ta zakon.</p>
               <p>Slovenija je ena izmed držav Evropske unije z najmanjšim deležem državnih gozdov. V
               skladu z usmeritvami iz programa razvoja gozdov v Sloveniji, ki jih je sprejel tudi
               Državni zbor, je država zaradi javnega interesa morala povečati delež teh državnih
               gozdov. Zaradi navedenega Vlada predlaga predkupno pravico države pri prometu
               kompleksov gozdov, večjih od 30 hektarjev.</p>
               <p>Z novelo zakona bo tako kot do sedaj omogočen prost vstop v gozd, kar pomeni, da se
               bomo seveda lahko tudi v prihodnje lahko prosto sprehajali po gozdu. Lastniku gozda
               ni potrebno dopustiti prostega dostopa v gozd le v primerih pridobitne turistične
               oziroma pridobitne rekreativne dejavnosti. V skladu z veljavnim zakonom je vožnja s
               kolesi dovoljena le po gozdnih cestah. Z novelo zakona pa bosta v prihodnje omogočena
               kolesarjenje in ježa tudi na označenih gozdnih vlakah in drugih poteh. Tudi v
               prihodnje bo tako kot do sedaj možno rekreativno nabiranje gob in ostalih gozdnih
               sadežev. Zaradi vse večjega pritiska in dejavnosti, ki se odvijajo v gozdu in ki
               vplivajo na gozd kot na ekosistem, se z novelo zakona predlaga, da se Zavod za
               gozdove, ki ima organizirano javno gospodarsko službo, pooblasti za izvajanje nadzora
               nad navedenimi aktivnostmi.</p>
               <p>V zvezi z imenovanjem območnih direktorjev zavodov za gozdove poudarjamo, da
               sprememba postopka imenovanj vodje območnih enot nikakor ne pomeni centralizacije,
               saj se lokalni interesi lahko uveljavljajo v okviru svetov območnih enot. V skladu s
               64. členom Zakona o gozdovih ima svet območja različne naloge. V njem pa sedijo
               predstavniki lastnikov, predstavniki lovstva, kmetijstva, varstva narave in varstva
               naravne ter kulturne dediščine ter seveda ustanovitelji lokalnih skupnosti. Zaradi
               tega lahko trdimo, da se bodo lokalni interesi tudi v prihodnje lahko uveljavljali v
               okviru sveta območnih enot. V skladu s 65. členom veljavnega zakona vodja območne
               enote vodi delo ter poslovanje območne enote in je odgovoren za strokovnost njenega
               dela. To pomeni, da gre za strokovno in ne politično oziroma lokalno povezano
               funkcijo.</p>
               <p>Prav tako se z novelo zakona ureja podpora združevanja lastnikov gozdov in
               ustanovitev strojnih krožkov na področju gozdarstva ter prepoveduje delitev gozdnih
               parcel, manjših od 5 hektarjev. Združuje se tudi gozdnogospodarske in
               lovskoupravljalne načrte v skupne strateške načrte. Da bi se zagotovilo nepristransko
               izvajanje nalog javne službe, se prepoveduje delavcem zavoda ukvarjanje s pridobitno
               dejavnostjo. Vlada je na seji predlagala tudi vrsto dopolnitev, ki bodo odpravile
               oziroma zmanjšale nekatere birokratske ovire lastnikom gozdov pri gospodarjenju.</p>
               <p>Zaradi vsega navedenega bodo predlagane spremembe in dopolnitve zakona gotovo
               prispevale k učinkovitejšemu varovanju gozdov, gospodarjenju ter hkrati prispevalo k
               ohranitvi in razvoju slovenskega podeželja. <gap n="..."/><stage>/Opozorilni znak za konec razprave./</stage>
               zato predlagagmo, da zakon tudi potrdite. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Janko Veber bo predstavil
               stališče Poslanske skupine Socialnih demokratov.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo, še enkrat.</p>
               <p>S sprejemom Zakona o gozdovih v letu 1993 se je formalno začela reorganizacija do
               takrat enotnega sistema gospodarjenja z državnimi gozdovi. Iz gozdnih gospodarstev so
               nastala gozdarska podjetja, ki so prevzela večino izvajalskih del v državnih
               gozdovih. Na drugi strani pa smo dobili Sklad kmetijskih zemljišč in gozdov, ki
               upravlja gospodarjenje in upravljanje z državnimi gozdovi, ter seveda smo tudi nekako
               reorganizirali Zavod za gozdove, ki izvaja upravljavsko funkcijo na celotnem gozdnem
               prostoru. Zraven teh inštitucij pa se nam pojavlja tudi Kmetijsko-gozdarska zbornica,
               ki želi svoj obstoj upravičiti tudi s prevzemom določenih nalog pri upravljanju in
               gospodarjenju z gozdovi. Skratka, številne inštitucije, ki vidijo svoj obstoj in
               eksistenco v gozdovih, kar pa nekako pomeni, da v Sloveniji še vedno nimamo
               oblikovanega celovitega in dolgoročnega sistema gospodarjenja, predvsem z državnimi
               gozdovi.</p>
               <p>Sam gozd pa bo v prihodnje samo pridobival na pomenu, tako da bo gozdni prostor
               zagotovo podvržen zahtevam tako okoljevarstvene politike in ohranjanju naravnih
               gozdov, željam in pravici lastnikov gozdov po zaslužku od posekanega lesa, intenzivni
               lovski dejavnosti, zahtevam kmetijske politike, turistično-rekreativni dejavnosti in
               ostalim, ki bodo imeli interes nad gozdnim prostorom. Torej, iz leta v leto bodo
               nasprotja interesov ostrejša, vsem tem interesom pa bo potrebno slediti tudi v
               zakonodaji.</p>
               <p>Predlagani zakon oziroma spremembe zakona o gozdovih dajejo nekatere rešitve. Menimo,
               da so nekatere že kar dober približek tistemu, kar potrebujemo, nekatere pa vendarle
               še odstopajo od tega, kar dejansko v Sloveniji potrebujemo.</p>
               <p>Če se dotaknemo spodbujanja združevanja lastnikov gozdov, ki jih uzakonja ta predlog
               sprememb zakona o gozdovih, lahko ugotovimo, da nastaja še ena oblika neke
               organizacije, ki se bo poskušala dodatno vključevati v gospodarjenje z gozdovi.
               Menimo, da bi to vprašanje bilo potrebno vendarle izčistiti znotraj
               Kmetijsko-gozdarske zbornice, ki že združuje lastnike zemljišč in gozdov in je takšno
               združevanje pravzaprav nepotrebno. Pa vendarle, ta zakon prinaša tudi to obliko in
               menimo, da bo zaradi tega prišlo tudi do nekaterih nadaljnjih nejasnosti, predvsem
               pri funkciji zbornice in pri funkciji tega združenja lastnikov gozdov.</p>
               <p>Pri graditvi objektov ta zakon skuša ali pa je skušal na samem začetku odločno
               posegati ne samo v občinski prostorski načrt, kjer se opredeljuje prostor za pozidavo
               in tudi za kmetijske in gozdarske potrebe. Bil je namenjen oziroma namen
               predlagatelja je bil celo tak, da bi v prostorskih izvedbenih načrtih Zavod za
               gozdove dajal soglasje. To je po našem mnenju bil prevelik poseg v pravice lokalnih
               skupnosti in z dopolnitvami je vendarle omiljena ta rešitev, tako da bo Zavod za
               gozdove lahko dajal pravzaprav svoja mnenja k tem posegom, s čimer lahko pove, da
               tudi poseg v območje, ki je dovoljeno za pozidavo, ne bo takšen, da bo preveč vplival
               na nadaljnji obstoj gozdnega ekosistema.</p>
               <p>Menimo, da je tudi nekoliko nedorečena združitev lovskogojitvenih in
               gozdnogospodarskih načrtov, kajti vendarle se tudi doba trajanja in ne nazadnje
               uveljavljanja lovskogojitvenih načrtov vedno ne združuje z gozdno-gospodarskim
               načrtom, kajti nekatere vrste divjadi vendarle tudi ne živijo v gozdu in jih je težko
               vključevati v gozdnogospodarski načrt. Tako bomo verjetno tudi tukaj z novo rešitvijo
               dobili nekaj novih odprtih vprašanj.</p>
               <p>Glede prepovedi ukvarjanja delavcev Zavoda za gozdove z dejavnostjo gospodarjenja z
               gozdovi in trženja lesa je zagotovo eno od vprašanj, ki jih je potrebno rešiti, in
               menimo, da je tudi primerno rešeno s tem predlogom zakona. Enako menimo, da je
               prednostni nakup države pri nakupu kompleksov gozdov ustrezna rešitev, kajti v
               Sloveniji se obseg državni gozdov zmanjšuje. Smo nekje na 20% in to je tudi nekje med
               najmanjšim državnim kompleksom v primerjavi z ostalimi državami znotraj Evropske
               unije. Vse ostale države imajo bistveno več državnih gozdov, kot jih ima Slovenija ta
               hip.</p>
               <p>Glede rešitev, ki se nanašajo na omejitve prireditev v gozdu in uporabe gozdnih
               prometnic, menimo, da je to vprašanje še vedno nekoliko neizčiščeno. Se poskuša sicer
               ministrstvo odzvati na to, da je velik interes, da se čim več ljudi druži in giblje v
               gozdu, vendar ali so te rešitve dovolj dobro izčiščene, pa menimo, da temu verjetno v
               tem trenutku še ni tako in da bo tudi tukaj nastajalo v prihodnje še nekaj
               konfliktov. Predvsem pa bi želeli, da se ne bo vzpostavil mehanizem, ki bo onemogočal
               dostop do gozda in s tem tudi nekako odtujitev zelo velike površine Slovenije od
               prebivalcev in tudi potreb prebivalcev. Glede same organiziranosti službe v Zavodu za
               gozdove se pojavljata dve pomembni rešitvi: ena se nanaša na tako imenovano
               naravovarstveno službo v okviru Zavoda za gozdove Slovenije. To pomeni, da zaposleni
               v Zavodu za gozdove Slovenije ne bili več samo strokovni delavci na področju
               gozdarstva in svetovanja uporabnikom v gozdu, ampak bodo postali tudi neke vrste
               restriktivni organ, ki bo tudi imel možnost kaznovanja in preprečevanja določenih
               dejavnosti v gozdu. Ti dve vprašanji sta izjemno zahtevni, včasih tudi med seboj
               izključujoči, tako da bo potrebno pri uvajanju te dodatne naloge pri Zavodu za
               gozdove po našem mnenju veliko napora in truda, da se izčisti tudi med samimi
               zaposlenimi v Zavodu o gozdovih, kaj bi bilo in kdo bi bil najprimernejši za to, da
               združuje obe funkciji ali pa da se ločita naravovarstvena oziroma nadzorstvena
               funkcija od svetovanja oziroma strokovnega dela v gozdu. To bo ena od nalog, ki bo
               zagotovo zelo odvisna od tega, kdo bo vodil in na kakšen način bo vodil Zavod za
               gozdove Slovenije. Poleg tega pa bo tudi sam direktor Zavoda za gozdove Slovenije
               imel izjemno veliko pristojnost, kajti po novem bo lahko imenoval in razreševal sam
               vodje območnih enot. To je zelo velika odgovornost in v kolikor ne bo šlo za
               strokovni interes, bomo lahko priča novemu političnemu poseganju na eno od pomembnih
               strokovnih področij, ki se nanašajo na gospodarjenje z gozdovi.</p>
               <p>Pri Socialnih demokratih si želimo, da bi vodenje Zavoda za gozdove resnično bilo
               strokovno in da bi to vodenje bilo podrejeno javnemu interesu in predvsem izjemno
               pomembnemu dolgoročnemu vplivu gozdov za enakomeren in predvsem tudi trajen razvoj v
               Sloveniji, kajti gozd velikokrat pomeni tudi možnost za zaposlitev v tistih
               najodročnejših krajih, od koder drugi kapitalski vložki ne segajo do teh območij.
               Tako je pomembno gospodarjenje in delovanje v gozdnem prostoru tudi zaradi ohranjanja
               poseljenosti, pri tem smo poskušali tudi sooblikovati rešitev, ki omogoča podelitev
               koncesij višinskim kmetom oziroma kmetijam na težjih pogojih za kmetovanje, s tem da
               lahko zaokrožujejo svoja posestva in da ne nazadnje tudi postanejo bolj ekonomsko
               zmožna oziroma lažje preživijo v teh težkih razmerah. Upamo, da bo tudi ta
               dopolnitev, ki jo vlagamo v tej obravnavi k tej rešitvi k 33. členu, sprejeta, kajti
               želimo pravzaprav poudariti samo to, da so pogoji za pridobitev koncesije tudi teh
               višinskih kmetij jasni in da katerakoli aktualna vlada oziroma oblast ne bo
               prilagajala teh kriterijev po svoji meri. S tem se izognemo velikemu nezadovoljstvu,
               predvsem pa se izognemo temu, da ta učinek resnično v praksi zaživi in da ne delamo
               problemov tam, kjer jih dejansko ni potrebno delati. Upajmo, da bo ta amandma, ki ga
               vlagamo kot Poslanska skupina Socialnih demokratov k 33. členu, sprejet, saj menimo,
               da bo resnično izboljšal izvajanje tudi te spremembe Zakona o gozdovih, ki jo bomo v
               takšni obliki, kot je predložena, podprli. Vendar se zavedamo, da resnična zgodba o
               gospodarjenju in potrebi gozda v Sloveniji še ni zaključena s to spremembo zakona in
               bo verjetno treba v prihodnje doreči še marsikatero rešitev, da bo gozd resnično
               postal sestavni del našega življenja. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Geza Džuban bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, gospod predsednik. Lep pozdrav, gospod minister s sodelavci, kolegice in
               kolegi! Po temeljitem premisleku v Poslanskem klubu Liberalne demokracije smo se
               odločili, da predloga sprememb zakona ne bomo podprli. Razlogi pa so naslednji.</p>
               <p>Do sedaj veljavni zakon je takšen, ki dejansko omogoča ob doslednem izvajanju
               gospodarno in ekološko gospodarjenje v gozdovih, predvsem če se ta zadeva temeljito
               izvaja in potem tudi nadzira. Spremembe, ki so vložene k temu zakonu, so takšne, da
               jih v večini podpiramo. Tudi rešitev, ki je posebej izpostavljena, da se po sprejetju
               sprememb zakona omogoči kmetijam v omejenih območjih pridelave tudi koncesije, za
               razliko od dosedanjih pogodb, ki so enoletne, za koncesije pa vemo, da so za mnogo
               daljše - za 20-letno obdobje, pod pogoji, ki pač veljajo za koncesije. Na ta način se
               potem omogoča tudi obstoj in nadaljnji razvoj tovrstnih kmetij v pogojih z omejeno
               pridelavo. Vendar nas motijo nekatere rešitve, ki v postopku sprejemanja zakona niso
               bile sprejete, predvsem sta to dve, ki izstopata v teh spremembah.</p>
               <p>Ena je rešitev, ki prepoveduje zaposlenim v Zavodu za gozdove, tako imenovana
               nezdružljivost, o kateri je bilo maloprej že govora, in druga je po naši oceni
               napačna navedba, da zakon ne bo imel finančnih posledic. Seveda, pri nedoslednem
               izvajanju tega načela nezdružljivosti morda res ne, toda tako kot vsi delavci v
               javnem sektorju bi morali tudi delavci v Zavodu za gozdove, glede na določeno
               nezdružljivost, biti primerno nagrajeni kot vsi ostali v javnem sektorju. V tem delu
               ta zadeva ni vpeljana, ni uvedena in seveda bodo morali zaposleni uveljavljati svojo
               pravico na določen način, kar bo povzročilo finančne posledice, čeprav je rečeno, da
               jih ne bo.</p>
               <p>Drugi del je pristojnost direktorja Zavoda za gozdove Republike Slovenije, ki bo imel
               pravico izbirati vodje območnih enot. Zadeva se nam zdi premočno centralizirana in
               neprimerna. Zato smo razočarani nad potezo Slovenske ljudske stranke, ki je vložila
               dopolnilo k temu zakonu, ki to zadevo primerno sanira. In da bi dobili pristojnost
               območne enote, da sama na koncu izbere predstojnika svoje območne enote, da pa
               direktor zavoda posreduje svoje mnenje. Ta zadeva je bila v postopku umaknjena in je
               ostala rešitev takšna, o kateri govorimo, kar ocenjujemo, da ni primerna. To so
               razlogi, ki so nas navedli k temu sklepu, stališču, ki sem ga v začetku omenil, da
               pač zakona ne moremo podpreti. Sicer pa ostale rešitve pozdravljam kot dobrodošle,
               vendar pri tehtanju enih in drugih smo se odločili za takšno rešitev. Hvala lepa.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Alojz Sok bo predstavil stališče Poslanske skupine Nove Slovenije. </p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Spoštovani predsednik, hvala za besedo. Spoštovani minister s sodelavci! V Novi
               Sloveniji smo že povedali, da bomo zakon podprli. Te spremembe bomo podprli. Ne bom
               jih našteval, ker je bilo že pred menoj povedano, za katere gre, rad bi se dotaknil
               samo dveh predvidenih sprememb.</p>
               <p>Ena je ta, da bodo lahko, v navednicah <q>"lahko"</q>, visokogorski kmetje v bodoče preko
               koncesije dobili večje površine gozdov za gospodarjenje, ampak tu trčimo ob eno, v
               preteklosti nelogično in za državo škodljivo sprejeto odločitev. Ta je pa bila, da so
               seveda najboljši slovenski gozdovi, tako imenovani državni gozdovi, dani v 20-letno
               koncesijsko razmerje bivšim GG-jem pod predpostavko, da bodo ohranili vse zaposlene,
               vse invalide, mi pa vsi vemo, vseh invalidov so se v tem času rešili, sami pa so
               spremenili v delniške družbe. In tu je problem, da teh gozdov do izteka teh
               koncesijskih pogodb, to pa je tja do leta 2016, enostavno teh gozdov ne bo na
               razpolago za visokogorske kmetije, razen seveda na tistih delih, ki so težko
               dostopni, kjer že danes nihče noče zaradi prevelikih stroškov te koncesije imeti. To
               je ena zadeva. Ampak tu se ne da nič narediti. Koncesijske pogodbe so podpisane in
               dejstva so takšna, kot so, razen če bi država šla v odplačljivost po razdrtju takih
               koncesijskih pogodb.</p>
               <p>Druga zadeva pa je predkupna pravica 30 hektarjev oziroma za komplekse, ki so večji
               od 30 hektarjev. Tukaj na tem mestu bi želel povedati, da se nam v Novi Sloveniji zdi
               to dobra rešitev in nikakor tega ne vidimo v funkciji, kot sem lahko slišal na terenu
               s strani nekaterih, češ, da gre za neko novo obliko nacionalizacije. To nikakor ni
               primerljivo. Nacionalizacija je bila, vsi vemo, brezplačen odvzem. Tu pa gre dejansko
               za nekaj, kjer je država odprla neko možnost, da se v določenem trenutku, če ima, če
               izkazuje interes, odloči za predkupno pravico nakupa; seveda po ceni, ki je predhodno
               določena preko cenilca, preko izvedenca ustrezne stroke. In še v tem ni nujno, da se
               država in prodajalec na nekem segmentu srečata, kajti prodajalec si lahko kadarkoli
               premisli in seveda tudi svojega kompleksa ne proda.</p>
               <p>Mi, v Novi Sloveniji, predvsem to vidimo v funkciji zaščite obmejnih pasov, potem pa
               eventualno tudi kakšnih drugih atraktivnih lokacij oziroma v funkciji večanja
               varovalnih gozdov. Vse drugo ostane, bolj ali manj, z nekaterimi manjšimi popravki,
               enako. Zelo pa pozdravljamo tudi to rešitev, da delavci, ki so zaposleni na Zavodu za
               gozdove ne bodo imeli več možnosti, da se istočasno, ko so v državni službi,
               ukvarjajo tudi s trgovino z lesom. To je tudi ena odločitev, ki je bila sprejeta v
               prejšnjem času in ki je nekaterim, očitno, ki tudi v tej hiši sedijo, zelo
               ustrezala.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Marjan Drofenik bo predstavil stališče Poslanske skupine Slovenske ljudske
               stranke.</p>
               <p>Prosim.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Hvala lepa, gospod predsednik. Minister s sodelavci.</p>
               <p>Zakon o gozdovih iz leta 1993 je urejal varstvo, gojenje, izkoriščanje in rabo gozdov
               ter razpolaganje z gozdovi, kot naravnim bogastvom s ciljem, da se zagotovi
               trajnostni razvoj, sonaravno ter večnamensko gospodarjenje v skladu z načeli varstva
               okolja in naravnih vrednot, trajno in optimalno delovanje gozda kot ekosistema ter
               uresničevanje njihovih funkcij. Kasneje je bil zakon spremenjen zaradi uskladitve s
               pravom Evropske skupnosti. Ker se še vedno precej intenzivno spreminja lastniška
               struktura slovenskih gozdov, kjer je zasebna gozdna posest povprečno še vedno majhna,
               saj znaša le 2,6 hektara, in ker je oteženo gospodarjenje z zasebnimi gozdovi oziroma
               zmanjšan interes lastnikov za gospodarjenje z gozdovi, so potrebne ponovne spremembe
               in dopolnitve Zakona o gozdovih.</p>
               <p>Gozdovi so pomemben dejavnik razvoja podeželja, saj so vir lesa in drugih dobrin ter
               nudijo možnost razvoja turizma in rekreacije. Ugotavlja se, da se v zasebnih gozdovih
               poseka v povprečju le 60% lesa, ki ga je ob gozdnogospodarskih načrtih mogoče
               posekati. To odstopanje nastaja predvsem zaradi previsokih stroškov gospodarjenja z
               gozdovi, ki nastajajo zaradi prenizke gostote gozdnih prometnic ter visokih stroškov
               sečnje in spravila ter zaradi razdrobljene posesti.</p>
               <p>Zato v Poslanski skupini Slovenske ljudske stranke podpiramo predlog, ki predvideva
               združevanje lastnikov, ker menimo, da bo to zagotovo prispevalo k boljši
               organiziranosti, bolj učinkovitemu gospodarjenju z gozdovi ter boljšemu trženju.
               Normalno gospodarjenje z gozdovi bo omogočala tudi prepoved delitve gozdnih parcel.
               Prav tako menimo, da bodo spremembe glede prednostnega nakupa kompleksov gozdov,
               večjih kot 30 hektarjev, pripomogle k povečanju deleža državnih gozdov, s tem pa k
               uresničevanju javnega interesa, ki je naveden tudi v programu razvoja gozdov v
               Sloveniji.</p>
               <p>V poslanski skupini Slovenske ljudske stranke podpiramo predlog sprememb zakona tudi
               zato, ker bo s predlogom sprememb zakona Zavodu za gozdove dana pravna podlaga za
               izdajo soglasij za graditev enostavnih objektov v gozdu. V Slovenski ljudski stranki
               sicer nismo zadovoljni z vsemi rešitvami, kljub temu pa smo odločeni da spremembe
               zakona podpremo in tako bomo poslanci Slovenske ljudske stranke glasovali in zakon
               podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališče Poslanske skupine Slovenske nacionalne
               stranke. Prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni. Slovenija, in prav je tako, še vedno velja za eno bolj zelenih
               dežel. Slovenija poskuša navzven in navznoter čimvečkrat dosegati sinergijo skozi to
               svojo prispodobo. In kot sem v osnovi povedal, da v Nacionalni stranki - in verjamem,
               da tudi v okviru Vlade Republike Slovenije in vseh tistih, ki jim je zelena barva, ne
               samo v politiki, ampak tudi dejansko všeč - zavarujemo to, kar imamo, in to, s čimer
               se lahko pohvalimo, ampak tokrat realno in resnično doma in v tujini. Slovenija tako
               velja za gozdnato deželo in prav je, da nadaljujemo z ohranjanjem te vrednosti naše
               države. Po drugi strani, če upoštevamo, kar je nekaj govornikov pred menoj že
               povedalo, da je 80% gozdov v lasti zasebnikov in da bi težko določili, ali so boljši
               gospodarji zasebniki s svojimi gozdovi ali je boljši gospodar država, torej z javnimi
               gozdovi, potem je prav, da poskušamo najti tisto ločnico, kjer pride do omejevanja
               pravice posameznika do vstopa v posamezen gozd. Torej, po eni strani se srečamo s
               skrbjo za varovanje gozdov za naprej in danes in tukaj, po drugi strani se srečamo z
               željo in, po oceni nekaterih, pravico posameznikov za vstop in najsi bo športen ali
               ne nazadnje tudi kakšen individualen interes za poseg v ta gozd.</p>
               <p>S tega naslova moram povedati, da v Nacionalni stranki pozdravljamo in da ne bomo
               nasprotovali omenjenemu zakonu danes, ki se nahaja v zaključni fazi parlamentarnega
               postopka. Je pa res, da v kolikor bi hoteli in našli tisto pravo ločnico in v kolikor
               je ta ločnica, ki dovoljuje poseg za športne namene v gozdu ob soglasju treh strank,
               med njimi tudi lokalne skupnosti, bi tako v športnem žargonu <q>"na prvo žogo"</q> lahko
               rekel, da je ureditev pozitivna. Torej, da tudi lokalna skupnost pove svoje, kar se
               tiče posameznega posega, najsibo na področju športne aktivnosti ali adrenalinskih
               zadev. Skratka, radi pa bi poudarili eno, pa ne bom rekel edino, ampak po naši oceni
               dokaj frekventno zadevo, ki se pojavlja v okviru dejanskega stanja gozdov v naši
               državi. In to je dostopnost. Med predlagatelji - torej, Vlada Republike Slovenije nam
               zagotavlja in trdi, da bodo tudi zasebni gozdovi odprti; odprti za obiskovalce in
               odprti za vse tiste, ki kakorkoli posegajo v pozitivnem smislu v omenjeno materijo.
               Po drugi strani pa moram povedati, da smo ravno v Mariboru imeli nekaj primerov in
               jih tudi še imamo, ko je privatni lastnik gozda - pa nočem zopet posebej
               izpostavljati, ampak ker je lastnik znan, to je Rimskokatoliška cerkev - ogradil
               gozd. In to mislim, da ni prav. Prav je, da se izvaja določen strožji režim, ki bi
               onemogočal negativne posege v naravno bogastvo, ampak ograjevanje pa ni prav.</p>
               <p>In s tega naslova, kot sem že povedal, v Nacionalni stranki ne bomo nasprotovali
               omenjenemu zakonu, želeli pa bi si, da pride do njegovega popolnega izvajanja tudi na
               področju nadzorstvene vloge, pa najsibo inšpektorja ali države v širšem smislu;
               torej, da ne bi prišlo po eni strani do izrabljanja pravice obiskovalcev gozdov, pa
               naj se nahajajo, kot sem že prej rekel, preko ekstremnih športnikov ali adrenalinskih
               športov, po drugi strani pa, da ne bi prihajalo do ograjevanja in s tem izločevanja
               državljank in državljanov oziroma jih omejevali na področju 80% gozdov, kolikor jih
               imamo v okviru naše države v lasti zasebnikov. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, predsednik. Na zadnjem odločanju je Poslanska skupina DeSUS podprla ta
               zakon in nobenega razloga od takrat do danes ni, ki bi nas odvrnila od tega, da bi
               ponovno zagotovili svoje glasove za sprejem teh sprememb in dopolnitev zakona o
               gozdovih.</p>
               <p>Prav pa je, da morebiti nekatere stvari vendarle ponovno ponovimo. Slovenskemu gozdu
               v zgodovini doslej usoda ni bila zmeraj mila. Tisti, ki poznamo vsaj deloma zgodovino
               ravnanja, gospodarjenja s slovenskim gozdom, vemo, da so bili gozdovi na Slovenskem
               pogosto izpostavljeni pretirani eksploataciji, da so bili pogosto izčrpani in da so
               bila potrebna zelo dolga obdobja, da se je kondicija gozdu ponovno vrnila. Naj
               spomnim, da je bilo potem, pred približno pol stoletja vzpostavljeno neko obdobje, ki
               je zagotovilo relativno dobro obnovo gozdov na Slovenskem, da pa je pred 20 leti bil
               slovenski gozd, slovenska gozdarska stroka in znanost ponovno na udaru. Takrat je
               bilo to na udaru enega izmed novih slovenskih političnih subjektov, ki ima danes tudi
               naslednika v tem parlamentu. V mislih imam pač tiste poskuse, ki so takrat zveneli v
               naših ušesih v smislu zahtev po moratoriju, v smislu zahtev po tem, kako naj bo
               lastnina nad gozdovi pomembnejša od stroke v gozdovih, ter v tem smislu, kako naj
               pravzaprav gozdarski strokovnjaki v gozd, razen na rekreacijo, sploh ne zahajajo
               več.</p>
               <p>No, danes lahko z veseljem ugotavljamo, da je vsaj po večini gozd na Slovenskem v
               dobrem stanju. To je bilo možno zagotoviti zato, ker je gozdarska stroka in javna
               gozdarska služba na Slovenskem vzdržala. Ker je doktrina, ki jo je na terenu
               izvajala, bila ne samo pri nas, tudi v svetu priznana, pa tudi zato, ker so se
               individualni lastniki, kmetje in tisti, ki so gozd sicer eksploatirali, v veliki meri
               tudi držali te doktrine in gozdarske stroke ter relativno dobro sodelovali z njo.
               Danes lahko o tem govorimo na osnovi, na primer, podatkov, ki jih lahko preberemo v
               resoluciji o slovenskem gozdnem programu, kar bo naslednja točka dnevnega reda, in
               lahko se o tem prepričamo na osnovi empiričnih podatkov ali pa kar svojih lastnih
               osebnih izkušenj. Res je, da je danes možno govoriti o tem, da je ponovno možno
               videti grožnje slovenskemu gozdu. Tako kot v preteklosti se zdaj vsaj po naši sodbi
               pretirano zopet favorizira lastniška funkcija pred vsemi ostalimi funkcijami v
               gozdovih. In vemo, da ekonomska eksploatacija gozda ni edina pomembna funkcija
               oziroma še zdaleč ni najpomembnejša funkcija gozdov, bistveno pomembnejše so
               funkcije, ki jim običajno rečemo ekološke, zadrževalne, antierozijske, tudi estetske,
               rekreativne in vse druge. In mislimo, da je prav, da ta zakon zadržuje, ohranja vse
               to, kar je bilo v okviru poudarjanja javnega interesa v gozdu v preteklosti dobrega
               storjenega. Zato tudi poskuša odpravljati nekatere slabosti, ki jih danes zaznamo v
               silni drobitvi naših gozdnih parcel, v preveliki prisotnosti mnogih lastnikov gozdov,
               ki z gozdom sicer razen lastniške in morebitne profitne funkcije nimajo nobenega
               drugega odnosa. In danes lahko ugotovimo tudi to, da so se pojavili tako rekoč novi
               škodljivci, tisti v obliki nekontrolirane ježe po gozdovih, vožnje z motornimi
               vozili, tisti, ki poškodujejo gozdove z nabiranjem gozdnih sadežev preko vseh meja
               ali s kolesarskimi vožnjami in tako naprej. Torej, podlubniki so dobili še neko drugo
               grožnjo oziroma gozd je razen podlubnikov dobil še neko drugo grožnjo v današnjem
               okolju <gap n="...."/><stage>/Opozorilni znak za konec razprave./</stage></p>
               <p>Predlog zakona v precejšnji meri odpravlja nekatere slabosti, nekatere slabosti pa
               ohranja ali jih povzroča na novo, kakršna je tista, ki jemlje funkcijo vodenja
               dosedanjim vodjem območnih enot in jih reducira na čisto strokovno funkcijo, kar pa v
               resnici niso. Oni niso čisti in samo strokovnjaki.</p>
               <p>Mi bomo ta predlog zakona podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Sušnik v imenu Poslanske skupine SDS.</p>
            </sp>
            <sp who="SDZ4:SušnikFranc">

               <speaker>FRANC SUŠNIK:</speaker>

               <p>Hvala lepa, spoštovani podpredsednik. Spoštovani minister, predstavniki Vlade!
               Predlog zakona o spremembah in dopolnitvah zakona o gozdovih, ki ga je pripravilo
               Ministrstvo za kmetijstvo, gozdarstvo in prehrano odraža poudarjeno skrb tega
               ministrstva za gozd kot najpomembnejši in najbolj razširjen ekosistem v Republiki
               Sloveniji. Pred 130, 140 leti, v drugi polovici 19. stoletja smo imeli v Sloveniji
               približno 750.000 hektarjev gozdov. Gozdnatost se je do današnjih dni praktično
               podvojila, milijon 200 in še nekaj tisoč hektarjev gozdov pokriva našo državo, kar
               predstavlja skoraj dve tretjini celotne površine. In zaradi tega je poudarjena skrb
               za gozdove in za način reguliranja, uživanja in bivanja na dveh tretjinah naše države
               še kako pomembna. Osnovni zakon, ki je bil sprejet leta 1993 je postavil dobre
               temelje za celovito obravnavanje gozda kot enotnega sistema z vsemi njegovimi
               komponentami. V času sprejetja tega zakona pa so se pokazale potrebe po spremembah,
               ki jih zajema ta predlog zakona o spremembah in dopolnitvah zakona o gozdovih.</p>
               <p>V Slovenski demokratski stranki smo prepričani, da s temi zakonskimi spremembami v
               celoti odgovarjamo na izzive, ki jih predstavlja povečan konflikt med lastniki gozdov
               in med ostalimi uporabniki tega prostora. Mislim, da je največja vrednota tega
               zakona, da se na novo opredeljuje prost dostop v gozd kot trajna dobrina in kot
               vrednota, ki jo zasleduje predlagatelj, tudi pri sprejemanju druge zakonodaje. Tu bi
               spomnil na zakon o divjadi in lovstvu, ki je drugi takšen zakon, ki je v obravnavi v
               tem Državnem zboru in ki prav tako ureja režim v gozdu kot našem največjem bivalnem
               ekosistemu. Kot največjo vrednoto izpostavljamo v Slovenski demokratski stranki prost
               dostop v slovenski gozd in prost dostop do nabiralništva v normalno regulirani in
               ustrezno urejeni obliki. To je tista vrednota, ki prevladuje, ki je nad interesi
               lastnikov, ki je nad gospodarskim interesom po izkoriščanju gozda. Vsekakor rešujemo
               tudi vse novodobne konflikte, ki se pojavljajo z vstopom v gozd in z željo po
               različnih oblikah rekreacije in pozdravljamo rešitve, ki jih zakon prinaša v smislu
               prepovedi vseh škodljivih oblik raznih rekreacij, od kolesarjenja do uporabe motornih
               in drugih prevoznih sredstev v gozdu. V kolikor pa do organiziranih oblik tega pride,
               pa je dobrodošla predlagana rešitev, ki predvideva, da je prireditev, organizacija
               tovrstnih prireditev možna v skladu z dogovorom med lastniki gozdov, Zavodom za
               gozdove kot tisto nadzorno inštitucijo, ki jo zakon predvideva, in pa lokalno
               skupnostjo, to je občino. Na takšen način urejena izvedba javnih prireditev in shodov
               v gozdovih je po našem mnenju sprejemljiva in dopustna in je ena od oblik tako
               imenovane multifunkcijske rabe gozdov. V Slovenski demokratski stranki pa na drugi
               strani podpiramo tudi težnjo, ki je razvidna iz zakona, težnjo po večji gospodarski
               izrabi gozdov, tako za izrabo lesa kot surovine kot za energetske namene. Podatek, da
               od letnega prirastka 7 in nekaj milijonov kubikov posekamo vsega nekaj čez 3 milijone
               kubikov, kar kliče po ukrepih, ki bi povečali gospodarno rabo gozdov. Nedopustno je,
               da na takšen način dopuščamo gospodarsko škodo, ki nastaja s staranjem gozdnih
               sestavov. Vsekakor je to omejeno tudi z dostopnostjo gozdov, ustrezno ureditev pa
               prinaša zakonska novela, ki jo danes obravnavamo v tretji obravnavi, z vidika odprave
               administrativnih ovir za izgradnjo gozdnih prometnic. Še nekaj rešitev je, ki jih v
               Slovenski demokratski stranki pozdravljamo in zaradi katerih bomo z veseljem to
               zakonsko novelo podprli.</p>
               <p>Ne morem pa mimo tega, da bi omenil možnost podelitve koncesije za gospodarjenje z
               državnimi gozdovi kmetijam na območju z omejenimi dejavniki. To je rešitev, ki bo po
               našem mnenju bistveno okrepila ekonomsko moč kmetij na območjih z omejenimi
               dejavniki, gorskih, visokogorskih kmetij, in ki predstavlja nov pogled v in na
               področju izkoriščanja državnih gozdov. Pričakujem, da bodo storjeni napori tudi v to
               smer, da bi proučili možnost revizije sklenjenih koncesijskih pogodb in da bi lahko
               več kot tistih 5 tisoč hektarjev, kolikor je trenutno na razpolago, več slovenskih
               gozdov dali v opravljanje pred letom 2016, kot je bilo to omenjeno, našemu kmetu kot
               nosilcu razvoja podeželja. Vsekakor je dobrodošla tudi ta zapisana rešitev, da ima
               država predkupno pravico pri prometu pri nakupu kompleksov gozdov, večjih od 30
               hektarjev. Delež državnih gozdov je relativno nizek, vsega 20% gozdov je v državni
               lasti, in pri povečevanju oziroma za povečevanje deleža državnih gozdov je to
               določilo koristno orodje za dosego tega cilja.</p>
               <p>V okviru hkratnega sprejemanja zakona o divjadi in lovu oziroma sprememb zakona o
               divjadi in lovu bi vzpostavil še koristno oziroma razumno rešitev, ki se izraža v
               skupnih gozdno- in lovskoupravljalskih načrtov, ki bodo odpravili nesorazmerje in
               nesoglasja, ki so se pojavljala pri do sedaj ločenem načrtovanju. Za to, da bodo
               gozdovi služili svojemu namenu, je zadolžen Zavod za gozdove. Pomembna institucija,
               ki mora biti tudi konsistentno vodena. S tega vidika mi pozdravljamo tudi predlagano
               rešitev zakona, ki direktorja v ničemer ne omejuje pri izvajanju njegovih poslovnih
               funkcij. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Sledi razprava
               poslank in poslancev o predlogu zakona v celoti. Besedo ima gospod Stane Pajk.
               Prosim.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala za besedo. Slišali smo kar nekaj spodbudnih besed o tem zakonu. Tudi sam ga
               podpiram v celoti in mislim, da je bil potreben. To pa iz večih zornih kotov, pa bom
               poskušal povedati, zakaj.</p>
               <p>Tako kot smo že slišali, je Slovenija zelo gozdnata dežela. To pomeni, veliko
               Slovenije je pokrite z gozdom in zato je potrebno s tem gozdom ravnati odgovorno. Da
               se ravna odgovorno, smo zadolženi tako Vlada, kot mi poslanci, da naredimo dober
               zakon in da ta zakon, ki sedaj velja, izboljšamo, da bo še bolj operativen in s tem,
               ko postane bolj operativen, tudi gozd dobi nekaj. Na splošno bi rekel, da lastnik
               gozda, pa ni pomembno ali je to država ali je to fizična oseba, kmet, na dolgi rok
               ima svoje interese in se ti interesi skladajo z gozdom. Na dolgi rok se interesi
               lastnika in interes gozda morata skladati. To pomeni, da lastnik izkorišča gozd do
               tiste meje, da dobi maksimalen zaslužek, vendar ne škoduje ekosistemu. Ta ekosistem
               mora ostati v bistvu boljši, ostati našim zanamcem v boljšem stanju, kot smo ga
               prejeli mi. To je smisel dobrega gospodarjenja. V gozdu je tako kot na njivi, s tem
               da v gozd posegamo enkrat, dvakrat na deset let, na njivo je treba pa večkrat. Samo
               ta časovna perioda je daljša, drugače je pa treba z gozdom ravno tako gospodariti.
               Marsikdo se tega ne zaveda. In zato imamo tudi določene gozdove malce zanemarjene.
               Zanemarjeni so tudi zato, ker je lastniška struktura zelo razdrobljena. Za te gozdove
               je prav, da se uredijo, da se jim da večjo pozornost pri izkoriščanju, pri
               eksploataciji in sploh gospodarjenje s temi površinami, tako da ima tudi družba nekaj
               od tega.</p>
               <p>Zadnje čase govorimo o obnovljivih virih. Zelo pomembne besede padajo okoli tega in
               gozd v Sloveniji nudi na tem področju ogromno rezerv, tako za industrijo kot za
               energetiko. V svetu se vse bolj spoznava dejstvo, da so klimatske spremembe na pragu
               in da v bistvu že vstopajo, sicer počasi, ampak vstopajo. Slovenci imamo to srečo, da
               imamo veliko gozdov in da bomo lahko kompenzirali dosti fosilnih goriv tudi z gozdom
               in da bomo mogoče bistveno lažje prebrodili to krizo. Tudi s tega vidika je pomemben
               ta zakon, da ureja gozdove in da ureja službo, ki dela na tem področju. Sčasoma se
               odnos do gozda spreminja: prvotno, mogoče pred stoletji je bil izključno gospodarski.
               Sčasoma, bolj ko gremo v moderno družbo, vse bolj gledamo na gozd z ekološkega
               vidika. Seveda je potrebno tu dobiti optimum na eni strani, da je še vedno
               gospodarski, na drugi strani pa optimalno tudi ekološko gledanje na gozd. Zato je
               potrebno imeti dobro službo, dobro urejen zavod za gozdove in s tem zakonom to
               doprinašamo. Gozdarjem dajemo večja pooblastila, gozdarjem dajemo tudi ekološko plat
               gospodarjenja ali nadziranja gozdov. Mislim, da je v tem zakonu to dobro in da je
               napredek od prejšnjih zakonov. Bistveni napredek!</p>
               <p>Seveda podpiram tudi to, da bo ime slovenski visokogorski kmet nekaj od državnih
               gozdov, predvsem na omenjenih območjih za gospodarjenje, saj tam je najtežje
               pridobiti denar, zaslužiti. Je pa to del slovenskega podeželja in to podeželje moramo
               ohranjati, moramo ga ohranjati iz strateških pogledov: da ostane poseljeno, da se ne
               spreminja preveč pokrajina. Kdo bi za to najbolje poskrbel kot slovenski kmet?
               Mislim, da je tudi tu strašen napredek v tem zakonu, da omogoča sčasoma, ko se bodo
               te koncesijske pogodbe sprostile na tak ali tak način, pridobiti za visokogorskega
               ali višinskega kmeta določene površine, da bo lažje gospodaril. To se mi zdi tudi ena
               taka bistvena pomembnost v tem zakonu.</p>
               <p>Prav je tudi, da gozdarji načrtujejo odstrel, da so zraven pri lovstvu, saj le na tak
               način se lahko uravnava ekosistem. Mislim, da so to najbolj osnovne stvari, in seveda
               tak zakon, kakršen je, podpiram. Mislim, da mora biti zakon operativen in ta zakon bo
               tudi operativen.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Alojz Posedel.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala lepa za besedo.</p>
               <p>V naši Poslanski skupini Zares smo zelo veseli tega predloga zakona o gozdovih.
               Zavedamo se namreč pomena odnosa do okolja, zavedamo se pomembnosti narave, še
               posebej pomembnosti gozda kot takšnega, zato smo veseli, da je Vlada prišla s tem
               predlogom, ki v veliki meri in na mnogih področjih ureja zadeve, za katere je prav,
               da so urejene. Zelo pozdravljamo in smo veseli te težnje, ki je za večino ali za vse
               državljanke in državljane najbolj pomembna, se pravi, da je ta omogočenost prostega
               vstopa, seveda tudi izstopa iz gozda, da se dobro želi urediti gospodarjenje z
               gozdom: od gospodarjenja z lesom do nabiranja gob, gozdnih sadežev in da se ga lahko
               kot sistem izkorišča tudi za ostala področja; se pravi za: rekreacijo, sprehode,
               kolesarjenje, ježo in ostalo rekreativno dejavnost, in da se vse to nadzoruje in da
               je na ta način urejeno. To so te dobre strani, ki so v zakonu izpostavljene in za
               katere verjamem, da so pomembne za vse nas, ki nam je pač ta gozd dan v določeno
               upravljanje in ki ga moramo pustiti zanamcem, ali ga pred tem celo še izboljšati.</p>
               <p>Zato tudi pričakujemo, da bo Vlada pristopila k izdelavi nekega kompleksnega programa
               upravljanja in koriščenja gozda predvsem s tega naravovarstvenega vidika in da je v
               tem sklopu še kako pomembna dejavnost, ki smo jo na prejšnji seji in matičnem odboru
               obravnavali eno za drugo, se pravi, lovstvo in urejanje lovstva v gozdovih. Ta zakon
               je v določenem trenutku pred glasovanjem umaknjen in sem prepričan, da obstoji velika
               verjetnost ali pa vsaj želja, da bodo predlagane rešitve takšne, ki bodo ustrezne in
               ki bodo tudi omogočale, da bo ta zakon primeren za slovensko državo in predvsem za
               tiste, ki skrbijo za slovenski gozd.</p>
               <p>Pozdravljamo tudi dobre rešitve, ki so v tem, da se združujejo parcele, da se omogoča
               predkupna pravica državi pri velikih kompleksih. Še posebej je dobrodošlo in
               dobronamerno dano tudi določilo ter možnost, da visokogorske kmetije lahko dobijo
               podeljeno koncesijo. Pri tem je zelo pomembno, da bi se sprejel tudi amandma oziroma
               dopolnilo, ki je dano, da bi pogoji za dodeljevanje te koncesije bili jasni,
               transparentni, javno znani in da bi na ta način res bile koncesije podeljene tistim
               in na takšen način, kot je primerno.</p>
               <p>Edina stvar, zaradi katere v Poslanski skupini Zares ne bomo podprli tega zakona, pa
               je način, ki ureja imenovanje vodij območnih enot. Mislim, da je ta rešitev izrecno
               slaba, da je bilo v sami razpravi navedenih veliko tehtnih razlogov, da je sicer
               danes spoštovani gospod minister dejal, da je delo vodje območne enote strokovno
               delo, da je njegova funkcija strokovna, da ni politična funkcija. Vendar nevarnost,
               ki je pri tem zakonu in rešitvi v tem zakonu, je, da je imenovanje vodij območnih
               enot lahko politično. In to je tista bojazen, kjer je škoda, da se je Slovenska
               ljudska stranka oziroma kolegi premislili na seji matičnega odbora, ko so imeli že
               spisan tako dober amandma, kjer v bistvu igra vlogo samo ena beseda - namesto
               <q>"mnenje"</q> bi naj bilo napisano <q>"soglasje"</q> in zadeva bi potem bila sprejemljiva. Obe
               strani in vsi, ki so vpleteni, bi imeli na ta način možnost res postaviti in dobiti
               takšne vodje izpostav, kot si jih želimo ali kot je primerno. Na ta način pa obstaja,
               ni rečeno, da tudi sicer bo, pa vendar, na ta način je bojazen, da bo imenovanje in
               razreševanje vodij območnih enot politično. Tu se mi zdi izredna škoda, da se te
               zadeve ni želelo umestiti. Škoda je potem na naslednji seji govoriti, kako je
               nekaterim žal, da so to umaknili, ker to bi bila dobra rešitev. Na ta način pač
               ostane možnost, ki mislim, da je slaba, zato tudi Poslanska skupina Zares tega
               zakona, kljub temu da ponavljamo, da je veliko zadev dobro rešenih, da je dobro
               nastavljenih tudi za nadaljnje spreminjanje zakonodaje na področju gozdov, da pa je
               ravno ta del, ki je pa še kako pomemben, da bodo tudi te območne enote dobro delale z
               lokalno skupnostjo, dobro delale z vsemi, ki na lokalnem nivoju delujejo, preveč v
               tem trenutku prepuščeno temu kar je mogoče tudi posledica dejstva, da če te piči
               kača, se bojiš tudi zvite vrvi. Ta način imenovanja je lahko zelo političen in to je
               slaba rešitev in zato tega zakona ne bomo podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Kristijan Janc.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovani minister s sodelavci, kolegice in kolegi! Zelo
               sem zadovoljen, da je v Sloveniji vedno večje zavedanje, kako pomembni so gozdovi z
               okoljskega, socialnega in gospodarskega vidika, in hvala bogu, da je tako in da to
               tudi nekako začutimo v tej parlamentarni razpravi danes, da je to izjemno pomembno.
               Pomembno pa se mi zdi tudi, da se tega okoljskega vidika gozdov v Sloveniji,
               pomembnega za ohranjanje ekološkega ravnotežja v naravi in ohranjanje raznovrstnosti
               med živalskimi in rastlinskimi vrstami, tako globoko zavedamo kot državljani in tudi
               kot politiki. Tudi glede gospodarskega vidika - tisti, ki ga tako ali drugače
               spremljamo, vemo, da je gospodarski vidik marsikomu temeljni zaslužek in vir za
               preživetje, še posebno tistemu malemu človeku, ki mu rečemo slovenski kmet, ki še
               vztraja in verjamem, da bo še dolgo vztrajal v tem slovenskem prostoru. In tukaj
               vidimo, kako je zelo pomemben ta element, da lahko s temi gozdovi, ki je
               marsikateremu kmetu nekako dal, da tisti konec s koncem <q>"doštuka"</q> to življenje na
               podeželju, še posebej v tistih hribovitih gorskih predelih. Vse te pozitivne elemente
               te novele zakona o gozdovih seveda dajejo in Slovenci smo res lahko upravičeno
               ponosni na svoje gozdove, ki jih imamo dobro ohranjene, po moji oceni, in da tudi ne
               nazadnje poskušamo z njimi čim bolj uspešno in odgovorno gospodariti. Ali delamo to
               ali ne, seveda lahko presodimo po regijah oziroma po posameznih občinah, nekje zato
               bolj, nekje manj.</p>
               <p>Zakon po moji oceni, tako kot ste že nekateri predhodniki povedali, prinaša določene
               pozitivne korake. Tudi ministrstvo skozi svoje postopke je dalo pozitivne korake -
               kot smo že omenjali danes gorske kmetije. Ta ekonomska moč lahko nekoliko izboljša
               življenje tistim, ki se že tako težko preživljajo na tistih gorskih kmetijah. Ta
               prednostna pravica je zagotovo pozitiven korak in predkupna pravica je verjetno neka
               prednost, ki jo bodo določeni akterji s pridom izkoriščali. Vemo vsi, da je preko 80%
               slovenskih gozdov že v zasebnih rokah, zame je lastnina svetinja, to je bilo in bo, s
               tem nimam jaz nobenih težav, ampak hkrati vem tudi to, da se mi zdi pomembno
               sporočilo javnosti in našim državljanom o prostem dostopu do gozda. To je izjemno
               pomembno sporočilo. Zdi se mi, da lahko ne glede na svetinjo, lastnino gozdov, tudi
               naši državljani v takšni in drugačni obliki gredo skozi te gozdove, pa naj bo to
               bodisi ježa, kolesarjenje, če hočete, sprehodi, nabiranje in tako naprej. Mislim, da
               je zelo pomembno reči, da vendarle tukaj ne bo nekih meja. In to naj bo malo v
               razmislek tudi ob zakonu o lovstvu in divjadi, o čemer smo že kar nekaj govorili,
               tudi v tem parlamentu. Treba je jasno povedati, kako in kaj. Dobro je tudi to,
               minister, da ste to zadevo - po domače bom rekel <q>"fuš"</q>: dopoldne si v svetu zavoda
               zaposlen kot strokovnjak, popoldne pa <q>"fušaš"</q> tako ali tako drugače z lesom. To je
               nehigiensko, ker gre za dve stvari, ki po mojem ne gresta skupaj v isti kanal. In da
               boste to nekako odpravili, jaz to samo pozdravljam. Ti se pa odloči, ali boš tam ali
               boš pa tukaj počel te zadeve v dobro gozdov, če hočete, prometa, gospodarjenja in
               tako naprej.</p>
               <p>Združevanje lastnikov gozdov - meni se zdi to pozitiven korak. Zakaj? Globalizacija
               je na vsakem koraku, pa naj bo takšen ali drugačen način, na kmetijstvu, gospodarstvu
               in tako naprej. To naj bi prinašalo pozitivne učinke, zagotovo: organiziranost,
               gospodarjenje, tržnenje. Tega mali lastnik gozda, en kmet, če hočete, sam niti ne
               more, ne uspe, nima niti znanja, izkušenj, povezanosti in tako naprej. V tem sklopu
               jaz vidim en korak naprej, če se bo znal povezati, združiti s takimi ali drugačnimi,
               lahko doseže boljšo, na koncu koncev tudi prodajno ceno. To je pozitiven korak,
               zagotovo.</p>
               <p>Kar se tiče stroke v zavodu, jaz tukaj nimam težav, že zdaj sprejemam te stvari,
               mislim, da je tukaj stroka doma, ima perspektivo in ta nadzor, ki ga bo tako ali
               drugače izvajala nad temi gozdovi, se mi zdi čisto primeren, smiseln. Seveda bo kar
               precej dela, kajti smo tudi s takimi ali drugačnimi posegi v gozdove - tudi bom rekel
               malce novodobni športi in rekreacije, kot so motorne sani, štirikolesniki in tako
               naprej, kar se tudi že precej pojavlja. Kako se bo ta nadzor v praksi, v življenju
               izvajal, na terenu, si težko predstavljam, ampak vendarle neki elementi so
               nastavljeni v smeri.</p>
               <p>Jaz sem prepričan, da tisto, o čemer je govoril tudi moj predhodnik, tudi v koaliciji
               in nasploh se z vsakim zakonom pogajaš, iščeš optimalne rešitve, želiš tisto
               najboljše vnesti kot poslanska skupina ali sam v nek zakon. Pa vendarle, ko človek
               pretehta take in drugačne možnosti in če seveda nekje ne dobiš optimalne podpore, se
               moraš tudi včasih malce ukloniti, z glavo skozi ne gre in malce zaboli, zapeče. Pa
               vendarle mislim, da imenovanje - direktor kot direktor, če ga malce prestavim na
               lokalno raven kot župan. Župan nastavlja vodje oziroma načelnike enot občini in
               seveda tudi župan polaga račune - vsake štiri leta na neposrednih volitvah. In če je
               ta župan slabo nastavil svoje glavne igralce, potem zagotovo mandata ne bo več. Tu je
               lahko tudi podobna teza, takšna kot je bila, lahko pa bi tista teza, ki smo jo mi
               takrat zagovarjali, bila mogoče celo boljša. Ampak ker neke širše podpore ni bilo,
               smo mi temu dali to pristojnost, ki jo ima vodja, ki bo to vodil na nivoju Republike
               Slovenije; pač bo tu nosil veliko odgovornost in polagal račune, če hočete tudi
               politiki. Je pa lokalna skupnost v vsakem primeru del tistega segmenta v lokalnem
               prostoru, ki ima določeno besedo, določeno težo in bo tudi s tega mesta to lahko tudi
               udejanila.</p>
               <p>Jaz samo upam, da bo šel ta zakon čim prej v življenje, da bo prinašal te učinke in
               da bodo te naše bisere Slovenije, kar gozdovi zagotovo so, danes še enkrat ponavljam,
               uporabili vsi državljani, ne glede na lastnino teh gozdov, in da bo zavod skrbel za
               strokovno javnost, lastniki pa se dobro organizirali, da bodo to gospodarjenje in
               ohranjanje gozdov čim boljše v dobro enih in drugih.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Miro Petek.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala lepa za besedo.</p>
               <p>Že v drugi obravnavi sem poudaril, da je zakon kot celota dober, imel pa sem zadržke
               okrog imenovanja vodij območnih enot in te zadržke imam tudi še danes. Mislim, da je
               dikcija zakona na tej točki precej šibka.</p>
               <p>Sicer pa sem v zadnjem mesecu govoril z nekaterimi visokogorskimi, hribovskimi
               koroškimi kmeti, ki pozdravljajo ta zakon v tistem členu, ki govori, da se gorskim in
               hribovskim kmetijam z omejenimi možnostmi omogoča pravica do koncesije za
               izkoriščanje gozdov v državni lasti. To je izjemno pomemben korak za ohranjanje in
               razvoj podeželja, tudi koroškega podeželja. Na Koroškem je po do zdaj znanih podatkih
               takšnih kmetij okrog 30, prej kakšna manj kot pa več, in tovrstni zakon, tovrstne
               koncesije bi jim pač omogočile, da v teh trdih gospodarskih razmerah preživijo, na
               drugi strani pa bi se ohranjalo to koroško podeželje poseljeno. In to so kmetje in so
               kmetije, ki v preteklosti v tej državi niso imele kaj veliko, za razliko od nekaterih
               socialističnih kulakov na Koroškem, ki so privilegirano in z državnim denarjem
               uredili svoja kmečka posestva.</p>
               <p>To je gotovo eden od boljših zakonov te Vlade, te koalicije, ki pa sicer ne govori o
               ekoloških in degradiranih področjih in uničenih gozdovih. O tem seveda obstaja druga
               zakonodaja, in tudi o tem bomo morali v prihodnosti precej razmišljati. Namreč, na
               Koroškem imamo tudi, poleg teh visokogorskih in hribovskih kmetov, področja, kmetije,
               ki so bile v preteklosti degradirane zaradi predelave svinca in cinka. Že leta 1928
               je kmet Matvoz dobil prvo ekološko pravdo v državi. Takrat se je ugotovilo, da so
               vsebnosti žveplovega dioksida v iglicah smrek zelo velike in da zaradi tega propada
               tamkajšnji gozd okrog topilnice. In to je tudi nek mejnik v sodobnem propadanju
               gozdov na Slovenskem. Res je danes tudi v Mežiški dolini podoba precej boljša, ta
               okolica je precej ozelenela, vendar posledice preteklosti ostajajo in te posledice
               preteklosti bomo morali tudi dandanes popravljati. Nekateri kmetje na kmetijah Šumah
               nad Črno ali Kavšak v Javorju imajo gozd delno oziroma povsem uničen in je
               gospodarjenje v teh gozdovih onemogočeno. In ti kmetije bi morali dobiti neko
               nadomestilo, naj bo to renta, odškodnina ali kakorkoli ga že imenujemo, za to
               izgubljeno lesno maso, ker na drugi strani plačuje za te gozdne površine tudi davke,
               ali pa tudi tem kmetom, ki so v tem ekološko prizadetem območju, omogočiti koncesije
               ali najem gozdov. Mogoče pa se bo nekaj uredilo tudi s programom celovite sanacije
               zgornje Mežiške doline, ki je ta čas v medresorskem usklajevanju, in bo o tem
               razpravljala tudi Vlada Republike Slovenije. Skratka, zakon je v celoti dober in ga
               bom kot takšnega tudi podprl. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Jerovšek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Kolegice, kolegi, gospod minister! Tudi sam menim,
               da gredo osnovne intence predlaganega zakona v pravo smer in da se s temi spremembami
               zakona nekako normalizira odnos do gozdov, do lastnikov gozdov, in mislim, da je to
               za slovensko družbo izredno pomembno. Pri tem, ko govorimo o normalizaciji tega
               odnosa, je treba reči, da so bili v preteklosti, v prejšnjem režimu večji lastniki,
               ampak ne zelo veliki, tudi zaznamovani kot ideološki razredni nasprotniki in nekaj te
               stigme se je zavleklo tudi v današnji čas. Bilo pa je tako, da v prejšnjem sistemu
               kmet, posebej nižinski kmet, absolutno ni bil gospodar svojih gozdov. Gospodarjenje v
               gozdovih je pripadalo gozdnim gospodarstvom in iz dohodka gozdnih gospodarstev, ki so
               vlekla najmanj 90% dohodka iz lesa, so se napajali pomembni vzvodi oblasti prejšnjega
               režima. Je pa prav, da gozd obdrži vse tiste pomene, ki jih ima za družbo in za
               kmeta, to se pravi gospodarski vidik, socialni vidik, okoljski vidik, skrb za
               ohranjanje naravne in kulturne krajine. In zaradi tega je zelo prav, da so rešitve,
               ki so v 47. členu - Prednostne pravice pri podeljevanju koncesije za upravljanje z
               državnimi gozdovi - tako urejene. Moram reči, da se tam ne bom strinjal z amandmajem,
               ki skuša to limitirati, ampak po mojem osebnem mnenju bi moralo to veljati
               univerzalno, tudi za nižinskega kmeta, kajti nihče me ne bo prepričal, da obstaja
               boljši upravljavec z gozdovi in boljši stražar, boljši poseljenec, boljši skrbnik
               slovenskega ozemlja, boljši ekolog, boljši skrbnik za naravno in kulturno krajino,
               kot je slovenski kmet. In če ni bilo v dolgih letih, v preteklosti to njemu priznano
               oziroma je bila ta vrednota v slovenski družbi načrtno rušena, mu je treba to
               vrednoto vrniti in ohraniti čim več kmetov, s tem ohraniti poseljenost - tudi manj
               dostopnih področij - in dati še dodatne. V bodočnosti bo treba razmišljati, kako
               zainteresirati kmeta za upravljanje z gozdovi, da bo dejansko tisti upravljavec, ki
               je naravni upravljavec, ki upravlja z gozdovi, gospodari z gozdovi, izhaja iz njegove
               več stoletne tradicije, ne pa da imajo danes, ali pa so, zdaj v času prejšnje
               vladavine, dobili vso prednost <q>"instant"</q> upravljavci in lastniki gozdov, ki so svoje
               beneficije vlekli iz privilegiranega položaja v prejšnjem sistemu.</p>
               <p>Jaz tudi menim, da je prav, da se na področju trgovanja z gozdnimi produkti uvede
               konkurenčna klavzula oziroma če gledamo to skozi poslanski zakon, nezdružljivost
               opravljanja nekaterih funkcij, kajti potem nastajajo dvoživke, nastajajo nenormalne
               situacije, prihaja do tega, da imajo eni notranje informacije in prednostni dostop do
               nekaterih informacij. In to vodi samo k slabim posledicam.</p>
               <p>Torej, menim, da je treba zakon podpreti in naj začne delovati v pozitivni smeri v
               slovenski družbi.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospa Marjetka Uhan.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo.</p>
               <p>V Novi Sloveniji, kot rečeno, bomo to novelo zakona podprli. Mislim, da prinaša nekaj
               dobrih rešitev, je pa potrebno javnosti povedati, da ta novela ne odpira
               nabiralništva ali da bi zapirala gozd, kot se nekateri danes radi sklicujejo. To je
               uredil že prejšnji zakon in ostaja tako, kot je bilo.</p>
               <p>Pozdravljamo pa nekatere rešitve, ki jih prinaša ta novela, to pa je, recimo, tudi ta
               člen, ki govori, da imajo prednostno pravico pri podeljevanju koncesij za
               izkoriščanje gozdov, ki so v lasti Republike Slovenije, gorske kmetije, visokogorske
               kmetije, kmetije, ki kmetujejo na teh težkih območjih, in te naj bi zdaj dobile
               prednost, imele prednost pred ostalimi. Tu večkrat opazimo oziroma slišimo s terena,
               da nekatere kmetije, ne nekatere, kar večina, težko živijo v teh predelih. S tem jim
               dajemo v bistvu neke vrste možnosti za ustvarjanje dohodkov, in to pozdravljamo. Upam
               pa, da bodo tudi z novim amandmajem predpisi takšni, ki ne bodo omejevali ali
               postavljali ovire za te kmetije in da bodo resnično prišle do gozda kmetije, ki ta
               gozd potrebujejo.</p>
               <p>Pozdravljamo pa tudi to rešitev, da delavci, ki so v javnih službah, imajo v bistvu
               to konkurenčno klavzulo, da se ne ukvarjajo z gospodarsko dejavnostjo. Ravno kakšen
               teden nazaj sem bila na območni enoti Kmetijsko-gozdarske zbornice in so nekateri
               člani kar protestirali ali pa izražali nezadovoljstvo, češ da se delavec Zavoda za
               gozdove ukvarja rajši s svojo dejavnostjo, kot pa da bi svetoval kmetom. V tej smeri
               se mi zdi, da je tudi to dobra rešitev.</p>
               <p>Dobra rešitev je mogoče tudi ta, da se odpravljajo določene administrativne ovire, da
               lahko kmet, seveda v soglasju z Zavodom za gozdove, pol hektarja gozdnih površin
               poseka in spremeni v kmetijska zemljišča. Zlasti je to dobro tam, kjer se zaokrožuje
               ali povečuje že tako majhne kmetijske površine. To so v bistvu te novosti, ki jih
               pozdravljamo v Novi Sloveniji in tudi zato podpiramo to novelo zakona.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Sajovic. Prosim.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Spoštovani gospod minister in pa sodelavca. Na
               nogomet, politiko in pa gozdove se očitno v tej državi vsi razumemo in to mogoče,
               kakor se sliši tako malo za hec, niti ni tako slabo. O tem pomenu slovenskih gozdov
               brez dvoma se učijo že v osnovni šoli in to je res, dejstvo je tudi, da smo Slovenci
               od nekdaj znali živeti z gozdom in da smo bili dobri gospodarji. Seveda s časom se
               spreminja marsikaj in zato je prav, da od leta 1999 do zdaj po osmih, devetih letih
               pride tudi do novelacije tega zakona in pa da odgovarja na sodobne izzive. Brez dvoma
               je pozitivna sprememba tega zakona tisto, da se kmetom v gorskih predelih omogoča
               širše gospodarjenje tudi z državnimi gozdovi in nič narobe ni, če to trditev in pa to
               sprejemljivost za vse nadgradimo tudi z amandmajem, ki so nam ga pripravili Socialni
               demokrati, da zgodbo bolj dorečeno in jo naredimo bolj precizno, da nam seveda, tako
               kot se nam dogaja pri številnih zakonih, sicer dobrega namena in pa dobrih zakonov ne
               pokvarijo tisti, ki iščejo luknje v zakonih. Brez dvoma se morajo gozdovi prilagoditi
               tudi sodobnemu izzivu časa, na eni strani na to, da je urbanizacije vse več, in da so
               gozdovi tudi zatočišče vsem tistim, ki so poleg gospodarskih dejavnosti tudi počitka,
               rekreacije željni. Vendar pri tem mislim, da bi jih morali še bolj omejiti, predvsem
               pa že od osnovne šole naprej vzgajati, da se v naravi in pa gozdovih ne dela škode,
               da se z gozdom živi, tako kot so nekdaj živeli naši predhodniki, če rečem generacije
               nazaj ali pa tudi tiste, ki se zdaj poslavljajo. Brez dvoma gozdna cesta je bila
               pomembna vrednota. Na podeželju še srečamo ljudi, ki z neke gozdne poti odstranijo
               neko vejo, nek kamen, poberejo smeti in jih nesejo domov. Tega je seveda danes pri
               naših otrocih, ki jih vzgajamo, malo in premalo. Ne nazadnje je gozd tudi varen in
               miren dom divjadi. Imeli smo, moram reči, ostro debato o Zakonu o divjadi in lovstvu.
               Zakon ni šel skozi, in jaz sem vesel tega. Vzeli smo si čas za še več razprave in sem
               prepričan, da lahko zgodbo peljemo naprej tako, da je gospodarjenje z gozdom in
               divjadjo dolgoročno, da javni interes postavimo pred interes zasebnika.</p>
               <p>Veliko govorimo tudi o prevoznosti in dostopnosti gozdov. Podpiram rešitve, ki
               zagovarjajo to, da mora biti gozd vsem in ob vsakem času dostopen peš, in daleč od
               tega, da bi moral biti dostopen z avtomobilom, motornimi sanmi, motokros motorji in
               podobno. Bi bilo pa treba iskati rešitve, da določene predele gozdov, kjer je vse še
               tako, kot je bilo ustvarjeno pred stoletji, zaščitimo, ter da te dejavnosti, ki brez
               dvoma prinašajo nemir v gozdove, skoncentriramo na tista obrobna mesta, ki so v
               bližini mest in bivališč. Na primer, za kolesarske steze in tudi za občasno
               kontrolirano vožnjo z motorji danes v bližini naših naselij in bivališč ni več
               prostora in mesta, na eni strani zaradi onesnaževanja okolja s hrupom, na drugi
               strani konflikta interesov. In, recimo, če bi delček ali neko obrobje gozda z
               določenim sistemom, ki vzpostavlja red, samo določene ure ali pa določene dneve
               namenili tudi temu, potem mislim, da bi bilo tam, kjer je divjina in neprehodnost,
               več miru. Človek se bo enostavno potem, ko bo kulturno krajino razširil, širil tja,
               kjer je še kaj prostora, ki pa ga je v gozdu precej.</p>
               <p>O gospodarjenju in izkoriščanju gozdov smo govorili že veliko. Dejstvo je, da je
               nekdaj gozd predstavljal večji ekonomski motiv za kmeta in lastnika gozdov kot danes.
               Tudi če pogledamo današnje gozdove: vse tisto, kar so nekdaj izkoristili in pobrali
               kot drevesne sortimente, marsikaj od tega danes leži križem kražem. In tu imamo na
               dolgi rok vsi skupaj nalogo, da naredimo več reda, da stimuliramo koriščenje in
               uporabo lesne biomase, na eni strani na področju pridobivanja, na drugi strani pa te
               peči, ki so kvalitetne, dobre, predvsem pa ekološke, stanejo zelo veliko. In ena od
               nalog države bi bila, da kurjenje z biomaso stimulira, na eni strani z enostavnejšimi
               predpisi, na drugi strani pa s subvencijami, da bo tega brez dvoma več.</p>
               <p>Tudi o tem, koliko lesa konča v slovenski predelovalni industriji, koliko pa v
               tujini, smo tudi že govorili. Vmes sem nekje zasledil ta moment osveščanja
               prebivalstva, da je za Slovenijo slovenski les najboljši les. Moram reči, da me kar
               stisne pri srcu, ko vidim v številnih revijah, kako propagirajo afriški tik in druge
               podobne lesove, govorimo o sibirski cedri in skandinavskem boru. Prepričan sem, da
               Slovenci imamo doma številne vrste lesa, ki ga lahko uporabimo za raznovrstne namene.
               Na to moramo biti ponosni in to moramo brez dvoma izkoristiti, da tisto, kar imamo,
               kar je pri nas doma, avtohtono, izkoristimo v največji možni meri in smo na to tudi
               ponosni.</p>
               <p>Zakon bo brez dvoma dobil večinsko podporo v Državnem zboru. V Poslanski skupini LDS
               mu nasprotujemo zaradi enega samega drobnega kamenčka, ki pa na končni razplet, za
               katerega si želim, da bo pozitiven, ne bo imel vpliva; moti nas pa to kadrovanje, da
               je kadrovanje centralno, da je podvrženo tudi politiki. Jaz sem prepričan, da v
               številnih slovenskih pokrajinah imamo v svetih zavodov številne strokovnjake, tam so
               predstavniki lastnikov gozdov, predstavniki lokalnih skupnosti, ustanovitelji,
               lovstvo, varstvo naravne in kulturne dediščine, vsi iz lokalnega okolja. Moram reči,
               da pri nas na Gorenjskem ali pa iz občine Tržič, iz katere prihajam, smo vse te
               kvalitetne kadre, ki ne bodo podlegli pritiskom politike, v stanju zagotoviti doma.
               Prepričani smo, da tisti, ki so bili v teh gozdovih nekateri, bom rekel, spočeti,
               drugi rojeni, tretji tam živijo, da bodo najbolj vedeli, kako se stvari streže. In
               zato je vsako vpletanje politike v to kadrovanje enostavno brez potrebe, brez smisla
               in se na dolgi rok ne obnese. Zato mislim, da bi to malenkostno neskladje lahko še
               popravili in sprejeli dober zakon, ki bo povšeči vsem, obenem pa že potem danes
               takoj, ko boste sprejeli ta zakon, razmišljali tudi o korakih in pa izzivih, ki nas
               čakajo čez leta, da odpremo tudi druge člene in da je gozdarstvo kot pomembna tema
               vseskozi sodobno urejeno. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudi Veršnik. Prosim.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo, gospod podpredsednik. Lep pozdrav gospod minister s sodelavci,
               spoštovani kolegice in kolegi! Svojo mladost sem preživljal na vasi in večkrat sem
               slišal, da so šli kmetje s sekiro in žagami v banko - ne v gozd, v banko. Namreč,
               gozd je v preteklosti pomenil za kmeta dejansko kapital oziroma prostor, kamor se je
               zatekel v primeru, da ni imel sredstev za preživljanje. Tam si je odsekal smreko,
               sicer jo je prej sedemkrat ali desetkrat obhodil, šele potem jo je posekal in tako se
               je preživljal. Danes ni več tako, danes se gleda na interes, danes se seka samo v
               primeru, da se splača oziroma da se najde ekonomija. Gozd pa je zelo občutljiv eko
               sistem. Izkoriščanje pri nas v Sloveniji k sreči še ni pretirano, saj ne posekamo
               niti letnega prirastka. Vendar trend glede na kmetijsko mehanizacijo, ki je čedalje
               sodobnejša, in pa na sam sistem gre v to smer, da se utegne zgoditi, da bodo tudi ta
               izkoriščanja močnejša, mogoče bolj kruta. Zato mislim, da je prav, da smo zakon iz
               leta 1993 danes tukaj v parlamentu spremenili. Spremenili, ga posodobili, ga
               pripravili v taki obliki, da zdrži kritike in tudi sedanji čas.</p>
               <p>Zelo bi poudaril in pozdravil tudi tendence tega zakona, ki na eni strani
               favorizirajo oziroma bolje rečeno pomagajo gorskemu kmetu, da ima možnost pridobiti
               koncesije za seko v državnih gozdovih, in to iz enostavnega razloga, ker, prvič,
               interesa za visokogorske kmetije ni, dodatnih možnosti za kakšne dejavnosti je tudi
               malo in mislim, da je prav, da se kmetu omogoči tudi ta možnost. Seveda bodo vsi
               rekreativci, današnji sodobni uporabniki rekreacije zelo zadovoljni z rešitvijo, da
               se lahko gozdne površine uporabljajo za normalne sprehode, za normalno nabiranje
               borovničevja in temu podobnega jagodičevja. Seveda pa vsekakor ne smemo pozabiti, da
               kakršnakoli gospodarsko izkoriščanje, če nisi lastnik, pa je strogo prepovedano, kar
               mislim, da je prav. In če se to bi dogajalo, seveda se mora to dogajati izključno
               samo v soglasju vseh zainteresiranih. Prav je, da novela prinaša poenostavitev za
               kmeta. Vsi vemo, da si kmetje ne želijo in tudi nimajo časa in tudi niso strokovno
               usposobljeni za neke administrativne posle, zato je prav, da novela prinaša tudi neke
               novosti v tej smeri, poenostavitev. Tudi možnost predkupne pravice države, mislim, da
               je prava usmeritev, da je prav, da se država v primerih, kjer dejansko nastane
               državni interes, da stopi vmes in da postane lastnica gozdnih površin. Zakon oziroma
               novela je sodobna, posodobljena. Zato ne vidim nobenega razloga, da je ne bi podprli.
               Seveda se pa malo čudim kolegom iz opozicije, ki zaradi neke malenkosti, kot je bilo
               rečeno sedaj pri mojem predgovorniku, niso pripravljeni podpreti te novele, čeprav se
               skoraj z vsem, zaradi neke malenkosti ne strinjajo, bom rekel, mogoče imajo pa slabe
               izkušnje iz leta 1993, ko so bile koncesije dodeljene GG-jem, pa jih to mogoče moti.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Geza Džuban.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, predsedujoči. Najprej gospod minister, malo za šalo. Danes imate priliko
               razširiti znanje okoli funkcije, gospodarske vloge in politike o gozdovih. Pa nočem
               biti žaljiv do kolegov. Javljam se iz treh razlogov. Govoril bom izključno o tem, kar
               imamo na mizi in kar je pred nami.</p>
               <p>Prvič, nezdružljivost, konkurenčne klavzula. Imamo pripombo samo zaradi tega, ker
               rečemo, da je <q>"A"</q> v redu, in manjka <q>"B"</q>. Kaj storiti s temi, ki jim upravičeno
               rečemo: <q>"Ti če ti počneš za državni denar, ne moreš početi drugega."</q> In tako kot vsi
               državni uradniki pri konkurenčni klavzulah imajo zato določene bonitete. Bi tukaj
               moralo biti to rešeno.</p>
               <p>Drugič, da imamo velike pomisleke zaradi kadrovanja od zgoraj navzdol. Ugotovitev ni
               samo naša. Ugotovitev je tudi vaših koalicijskih kolegov. In tudi amandma je bil od
               vaših koalicijskih kolegov, s katerim ste se vsi, razen izgleda SDS-a, strinjali. In
               tudi naše videnje je takšno, da bi morda bilo dobro, da se ta zadeva tako reši, kot
               je bilo predlagano. Ampak če se ne bo, tudi zaradi teh dveh rešitev se svet ne bo
               podrl in zakon bo tudi verjetno sprejet in tukaj ne bo velike zgodbe.</p>
               <p>Tretjič, ta zadeva, kar vsi poudarjamo, pomemben prispevek zakona, da se kmetijam v
               visokogorjih ali pa na področjih z omejenimi dejavniki omogoči tudi koncesija v
               gozdovih. Ampak če smo dobro poslušali gospoda ministra, ko je navedel podatke,
               koliko bi to po hektarjih v naslednjem obdobju, ko bo to aktualno, znašalo,
               poskušajmo videti ta amandma, če je morda užiten, od kolegov iz SD-ja. Dogaja se in
               tukaj so velika razhajanja zadnje čase, in to je bila tudi zgodba včerajšnjega dne,
               da kar opozicija predlaga, tega mi ne bomo podprli. To, kar je tudi predsednica
               zadnjič konec koncev na odboru rekla: <q>"Lahko govorite kar hočete, mi tega ne bomo
               podprli."</q> A ne, Marjetka? Kaj je tukaj narobe? Tisti, ki bo izvajal koncesijo, jo
               mora izvajati znotraj svojega gospodarstva, kmetije. Ali je tukaj kaj narobe? To je
               vendar namen tega novega določila zakona. Zagotoviti mora potrebna tehnična sredstva
               in znanja. Kaj je lahko tukaj narobe? Zato, da poškropiš en hektar njive s
               škropilnico, moraš imeti tečaj in moraš imeti pregledano napravo. Gozdovi imajo že
               sedaj predpisane, mag. Režonja, določene zadeve, ki jih moraš izpolnjevati. In to je
               morda samo minimalni dodatek k temu. In da morajo predstavljati gozdovi neko
               zaokroženo celoto oziroma maksimum 200 hektarjev. Po teh napovedih gospoda ministra
               je vprašanje, če bomo mi teh 200 hektarjev sploh kje dosegli. Če bo v enem letu
               skupaj 1000 hektarjev, to pomeni, da bi po tej formuli lahko pet kmetij dobilo neke
               dodatne površine. Seveda, to ne bo natančno tako, ker to ni vojaška delitev ali
               matematična. In so morda ta določila neka orientacija vnaprej, ker tisti, ki
               omogočajo karkoli, imajo različna videnja, vedno svoje dobre in to je mogoče pomagalo
               tudi Zavodu za gozdove, da se bo lažje orientiral pri teh novih spremembah
               zakona.</p>
               <p>In na koncu, da podrobnejše pogoje ministrstvo predpiše, je pa logična posledica. V
               tem amandmaju ne vidim nobenega velikega problema, in bi morda bilo dobro, da se
               razmisli, če se ga sprejme.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prosim? Replika. Lahko.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Poglejte, gospod Geza Džuban, napačno ste me razumeli.</p>
               <p>Vi ste rekli, kako je bilo v prejšnjem mandatu vse drugače, kako ste se vi
               dogovarjali, kako ste upoštevali opozicijo. Jaz sem zadnjič kot predsednica odbora
               predlagala sklep in je šlo po enakem postopku, kot ste vi delali, ko ste bili v
               koaliciji. Po enakem postopku je šlo, in ne verjamem, da ste kaj drugače ravnali, kot
               smo mi.</p>
               <p>Kar se pa tiče zakona, ki je bil predlagan, pa moram reči, da še sami predlagatelji
               niso verjeli v to varianto. Predlagan je bil prag za obvezno članstvo, hkrati pa so
               govorili, da bi bilo dobro, da bi bilo neobvezno članstvo. Pa nobenega amandmaja
               niste predlagali, kljub temu, da bi radi sprejeli tisti zakon. Če ste imeli namen ga
               izboljšati, bi morali vložiti amandmaje ali pa dati kaj od sebe - ne samo reči, da bi
               bilo dobro, pa nič ne narediti.</p>
               <p>Toliko je moja pripomba na vaše izvajanje.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Alojz Sok, se odpovedujete.</p>
               <p>Gospod Janko Veber.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo.</p>
               <p>Pri zakonu o gozdovih je veliko govora o tem, kako pravzaprav gospodarimo s tem
               velikim premoženjem tako v državni lasti kot tudi v zasebni lasti. In karakteristika
               razmerij v državnih in zasebnih gozdovih je takšna, da je stanje v državnih gozdovih
               bistveno boljše, kot je v zasebnih. Zato tudi želim nekako pokomentirati tiste
               razpravljavce, ki govorijo o tem, da naj bi imeli v Sloveniji slabo vest, ker smo
               podelili koncesije za upravljanje in gospodarjenje z državnimi gozdovi. Če bi seveda
               to gospodarjenje potekalo drugače, kot danes kažejo državni gozdovi, potem bi pač
               razumel te navedbe, seveda jih pa ob dejanskem stanju do državnih gozdov, ki jih
               ponazarja tudi naslednja točka, resolucija o nacionalnem programu razvoja gozdov,
               zelo lepo prikazuje kot res eno od najbolj zglednih gozdov v Evropi, lahko rečemo.
               Kar se tiče sredstev iz državnih gozdov, seveda je možno čim več sredstev iz gozda
               pobrati in jih usmerjati za najrazličnejše potrebe. Vendar že danes obstaja zelo
               velik problem, ker se premalo sredstev iz gozda vlaga nazaj v gozd. To je eden od
               velikih problemov, ki jih ne nazadnje tudi ta zakon o gozdovih ne bo v celoti rešil.
               Mogoče bo nekaj več rešitev v naslednji točki, zopet v resoluciji, ampak vendarle.
               Vsi, ki menijo da je iz državnih gozdov možno potegniti, recimo, ne vem koliko
               denarja, pa potem ne vračati ta sredstva nazaj v gozd, oškodujejo predvsem tisto
               področje v Sloveniji, kjer prevladuje gozd. Ta sredstva se danes koncentrirajo v
               Ljubljani, gre za Sklad kmetijskih zemljišč in gozdov Republike Slovenije, ki si je
               sam lahko kupil poslovno zgradbo, Ministrstvo za kmetijstvo, recimo, pa mislim, da še
               danes plačuje najemnino za svoje prostore. In tudi ta sklad zaposluje preko 100 ljudi
               in mislim, da bi bilo resnično veliko primerneje, če bi ta denar v večji meri ostajal
               še bolj na podeželju, še bolj se odzival na tiste potrebe v okolju, kjer ta sredstva
               nastajajo. Ena največjih pomanjkljivosti je ta hip ta, da iz koncesij lokalne
               skupnosti ne dobivajo niti evra za to, da lahko izvajajo tudi nekatere svoje naloge,
               ki so potrebne zaradi obremenjevanja okolja, prometnic pri gospodarjenju z gozdovi.
               To je eno od tistih nerešenih vprašanj. Sicer pa res izpostavljam tudi to dejstvo še
               enkrat, da imamo v Sloveniji že danes preveč inštitucij, ki se želijo ukvarjati zgolj
               in samo z gozdovi ali pa predvsem iz gozdov potegniti čim več. Tukaj nas v prihodnje
               čaka kar nekaj dela, da poskušamo racionalizirati tudi vse te službe, jih narediti
               uspešnejše, učinkovitejše, predvsem pa čim manj obremenjevati pravzaprav naravno
               okolje z vsemi temi potrebami za financiranje služb. Eno največjih nerešenih vprašanj
               zagotovo še vedno ostaja tudi vzdrževanje in izgradnja gozdnih cest. To vprašanje je
               eno od tistih, ki dejansko tudi daje odgovor na to, da se lahko gospodarjenje z
               zasebnimi gozdovi še izboljša. In mislim, da bi morali svojo razpravo v veliki meri
               tudi usmeriti ravno v ta del, ali je res in zakaj je pravzaprav potrebno, da v
               Sloveniji ne gradimo dovolj gozdnih prometnic, da jih dovolj ne vzdržujemo, da je
               stanje bistveno slabše kot kadarkoli prej v zgodovini ali pa predvsem takrat, dokler
               smo imeli še enovit način gospodarjenja z gozdovi. Kar so ta sredstva pršijo tudi na
               račun gozdnih prometnic, je stanje v gozdovih slabše, kot bi sicer bilo.</p>
               <p>Upam, da bo deloma ta razprava in tudi sicer sprememba tega zakona dala te usmeritve
               za naprej. Mislim pa, da je resnična prava rešitev ta, da v čim večji meri
               racionaliziramo vse tiste državne službe, ki želijo živeti od gozda. Sklad kmetijskih
               zemljišč je ustanova, ki je prehodne narave in je prva, ki zagotovo mora pasti pod to
               vprašanje in mislim, da bo razvoj dogodkov moral iti v to smer, da se predvsem v tej
               ustanovi najdejo tisti presežki, ki jih nujno potrebujemo za uspešno gospodarjenje z
               državnimi in zasebnimi gozdovi. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima predlagatelj. Gospod minister, izvolite.</p>
            </sp>
            <sp who="SDZ4:JarcIztok">

               <speaker>IZTOK JARC:</speaker>

               <p>Hvala lepa predsedujoči. Hvala lepa tudi vsem poslanskim skupinam in poslancem za
               dovolj široko izraženo podporo temu zakonu. Mislim, da je to znak, da je bil zakon
               dovolj dobro usklajevan v delovni fazi, in da odslikava realne potrebe sedanjega časa
               na tem področju. Mislim, da tudi zakon prinaša dovolj pozitivnih elementov, da je
               dovolj uravnotežen, tako da resnično mislim, da je lahko deležen celo večje
               podpore.</p>
               <p>Če bi odgovoril samo mogoče na nekatere ključne zadržke, ki so bili tukaj omenjeni
               večkrat v razpravi. Glede imenovanja vodje območnih enot bi rekel to, da že sedanji
               zakon, 65. člen, pravi, da je vodja območne enote tisti, ki organizira in vodi delo
               ter poslovanje teh enot in je odgovoren za strokovnost njenega dela, medtem ko pa
               predhodni 64. člen pa ustanavlja svet območne enote zavoda, v katerem je predstavljen
               predvsem lokalni interes. Ta lokalni interes pa predlaga program dela območne enote,
               predlaga finančni načrt območne enote in vse druge pomembnejše programske zadeve.
               Potem se vse to obravnava in potrjuje na višji hierarhiji oziroma na zavodu. Prav
               tako še vedno ostaja mnenje, absolutno potrebno v tem procesu, tako da mislim, da je
               dovolj elementov, da lahko rečemo, da je tudi to imenovanje vodje območnih enot
               nekako pravo ravnotežje, medtem ko je zavod enovita strokovna organizacija, ki pa je
               potrebna tudi neke presoje z vidika lokalnega interesa.</p>
               <p>Prav tako bi glede opravljanja pridobitne dejavnosti, kar je bilo tudi večkrat
               omenjeno, povedal, da status samih javnih uslužbencev, vseh nas, ureja drugi zakon in
               drugi področni zakoni, in da to ne more biti predmet tega zakona. Povedal bi pa še
               enkrat mogoče tisti argument, ki ga pa tudi sami dobro poznate, da se pri usmerjanju
               gospodarjenja z gozdovi srečujeta lastnik, ki zastopa svoj interes, ter uslužbenec
               zavoda, ki zastopa javni interes. S tem tekstom, s to novelo pravzaprav preprečujemo,
               da bi se ta zasebni interes prepletal z javnim, ko ga zastopa delavec zavoda. Mislim,
               da je to primeren tekst in bi ga veljalo podpreti. Kot sem pa rekel, status javnih
               uslužbencev je popolnoma druga zadeva in verjamem, da je tu mnogo kritik na sam
               status teh delavcev zavoda. V to pa ne dvomim. Vendar to ni predmet tega zakona.</p>
               <p>Kar se tiče dostopa in ograjevanja, je bilo že mnogo zadev rečenih. Tu je bilo že
               večkrat poudarjeno, da se ta dostop ne samo še naprej uveljavlja, pač pa da se tudi
               podrobneje definira za nekatere zadeve, kot je, recimo, kolesarjenje, ježa in tako
               naprej. Opozoril bi pa na to, da je samo ograjevanje sicer možno že na osnovi
               obstoječega zakona, opredeljeno v 24. členu, vendar v izrecno navedenih primerih, ki
               jih tu ne bi navajal. So pa seveda to izjeme od pravila.</p>
               <p>Tudi glede združevanja bi rekel, da ste pokazali oziroma povedali v razpravi, da je
               to zelo pomemben element tega zakona. V okviru združevanja lastnikov, ki ga ta zakon
               uvaja, bo spodbujena tudi ta neposredna večja aktivnost lastnikov do države, do
               poslovnega okolja. Predvidevamo, da bo na trg prišlo tudi več lesnega sortimenta za
               nadaljnjo predelavo lesa ali za biomaso. Predvidevam, da bo s tem združevanjem tudi
               več interesa za program razvoja podeželja oziroma za tisto, kar je povezano z
               gozdarstvom v tem programu razvoja podeželja. Glede tega bi rad povedal, da je prvi
               razpis, ki je bil nedavno objavljen, praktično že skoraj zaključen, tako velik
               interes je na tem področju.</p>
               <p>Glede gorskovišinskih kmetij je bilo že veliko stvari rečenih in sem zelo vesel, da
               tu obstaja določen konsenz glede tega področja. Rad bi pa omenil tudi to, da načeloma
               ne nasprotujemo kakšni podrobnejši ureditvi te zadeve tudi v tem zakonu.</p>
               <p>Toliko z moje strani. Še enkrat hvala za več ali manj izraženo načelno podporo
               pozitivnim platem tega zakona. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo o predlogu zakona v celoti.</p>
               <p>Prehajamo na razpravo o členu in vloženem amandmaju, ki jo bomo opravili na podlagi
               pregleda vloženih amandmajev z dne 19.11.2007.</p>
               <p>V razpravo dajem 33. člen in amandma Poslanske skupine Socialnih demokratov. Želi kdo
               razpravljati? Prijava teče. Gospod Alojz Posedel, izvolite, prosim. <stage>/Oglašanje v
               dvorani./</stage> Gospod Posedel, tako ste se prijavili. Prosim.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala lepa za besedo. Že v uvodni obrazložitvi je bilo povedano, kako pomembno je, da
               bi se danes ta člen dopolnil zaradi bojazni, da ne bi prihajalo pri sicer zelo dobrem
               predlogu do nepravilnosti ali do kakšnih neželjenih stvari. In zato sem prepričan, da
               je ta amandma dober in da ga bodo tudi kolegi iz drugih poslanskih skupin sprejeli.
               Imenovanje direktorja oziroma vodje je ponovno v zaključnem govoru minister je dejal,
               da bo to potekalo strokovno, pa vendar v obrazložitvi, sem že prej dejal, da če te
               piči kača, se bojiš vrvi, in pri vsaki stvari, ko se imenuje iz Ljubljane ali iz
               centra, so rešitve lahko slabe, če je popolnoma izključena lokalna skupnost. Tu je
               prej kolega Janca našteval primere, pa ni dokončal ravno pri načelnikih upravnih
               enot. To je postopek, kjer suvereno minister določa, ne vpraša župane tistih občin,
               pod katero ingerenco spadajo pri imenovanju načelnikov upravnih enot, dobimo
               načelnika na katerega nimamo nobenega vpliva, ne da ga ocenimo za preteklo delo, niti
               da damo kakršnokoli mnenje, kaj šele soglasje. Zato bi bilo dobro v tem delu
               predlagati in to zadevo na ta način urediti. Mogoče imate, ker je kolegica Uhanova
               prej dejala, da ni potrebno samo kritizirati, ampak predlagati, mislim, da ni nič
               narobe, danes je bilo že enkrat na ta način rešeno, da se zakon ne sprejme in se
               popravi v tistem delu, da bi mogoče kolegi iz Slovenske ljudske stranke le to
               malenkost uredili in dali zopet besedico <q>"soglasje"</q>, ne pa <q>"mnenje"</q>.</p>
               <p>Možnosti so, predlog je dan, na vas pa je, da odločite.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Janko Veber.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala. Z amandmajem želimo izboljšati vsebino tako tega 33. člena kot tudi sicer
               celotnega zakona. V dosedanjem tekstu je zapisano, da program ohranjanja kmetij in
               podeželja v gorskem in hribovitem svetu z omejenimi možnostmi gospodarjenja pripravi
               minister, pristojen za kmetijstvo in gozdarstvo, sprejme pa ga Vlada Republike
               Slovenije. Seveda je v naših poslovniških določilih in tudi sicer v ustavi in zakonih
               določeno, da moramo v zakonih zelo jasno dati usmeritve ministru, da svoje
               podzakonske akte ali pa odločitve oblikuje tako, kot jih nalaga zakon. Da ta program
               razvoja posamične kmetije ne bo res samo program, ki si ga bo nekako zastavil
               minister sam, je potrebno v tem 33. členu dodati še nekatere jasnejše kriterije, ki
               bodo obvezujoči tako za tega kot tudi za vse ostale ministre oziroma odgovorne za to
               področje. Prednostna pri podelitvi koncesije za izkoriščanje gozdov v lasti Republike
               Slovenije, za te fizične osebe oziroma kmetije, se lahko podeli, če kmetija izkaže,
               da bo koncesijo izvajala v okviru svojega kmetijskega gospodarstva, ob smiselni
               uporabi tudi 19. člena tega zakona, ki govori o tem, da mu pri tem lahko pomagajo
               tako zakoniti dediči kot tudi sosedje in nenazadnje tudi pravne osebe, ki so za delo
               v gozdovih tudi registrirane oziroma usposobljene. Tudi sam kmet oziroma kmetijsko
               gospodarstvo mora imeti potrebna tehnična sredstva in strokovna znanja za izvajanje
               koncesije. Ne smemo si dovoliti, da bi vendarle prišlo do tega, da nekdo gre v gozd
               neprimerno opremljen, neprimerno usposobljen in se seveda potem lahko tudi velikokrat
               tragično konča takšno gospodarjenje, kar bi pomenilo, da s to rešitvijo v zakonu
               nismo naredili nič, pač pa celo lahko ogrozili posamezno kmetijo. Tako se nam zdi ta
               kriterij predvsem izjemno življenjski in tudi potreben.</p>
               <p>Gre za zaokroženo celoto pri kmetiji. Težko si predstavljamo, da bi nek kmet lahko s
               Koroške šel delat v gozd na Kočevsko, ali obratno, zato je le potrebno, da gre za
               zaokroženo celoto in da to zaokroženo celoto predstavljajo gozdovi v površini 2000
               hektarjev. Menimo, da je to res tista površina, ki lahko vsaki kmetiji omogoči
               resnično pravo eksistenco in dober razvoj tako danes kot tudi v prihodnje. S temi
               jasnejšimi kriteriji menimo, da ta člen ostaja izvedljiv.</p>
               <p>Zato tudi, spoštovane kolegice in kolegi, predlagamo, da podprete to dopolnitev
               obstoječega 33. člena, in nenazadnje tudi olajšamo ministru, ministrstvu in Vladi
               delo, ki ga bo morala pripraviti, ko bo pripravljala program razvoja posamičnih
               kmetij v teh visokogorskih območjih.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Kristijan Janc. Prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, predsedujoči.</p>
               <p>Ker je, kot je bilo že od predlagatelja povedano, da je ta amandma življenjski,
               primeren in da natančneje določuje nekatere kriterije, ki se mi zdijo popolnoma
               smiselni in umestni, ni nobenega razloga, da Poslanska skupina Slovenske ljudske
               stranke ne bi tega podprla, saj vendar dograjuje, natančneje pojasnjuje nekatere
               zadeve, ki jih zakon že tako in drugače predvideva, to pa samo še dopolnjuje dodatne
               argumente, da ga je smiselno podpreti. In mi ga bomo podprli.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želi še kdo razpravljati?</p>
               <p>Gospod Sok, izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa.</p>
               <p>Jaz pa moram k temu, ko poslušam obrazložitve tega amandmaja, dodati še svoje
               razmišljanje. Meni pa ta amandma ni tako všeč, kot slišim s strani nekaterih kolegov.
               Predvsem mi ni všeč ta druga alineja v osmem odstavku. Strinjam se s tem, da se da
               koncesijsko upravljanje samo tistemu, ki bo sam s tem gospodaril, da se to zaokroži
               na neko število hektarjev, to je povsem v redu. Da pa napišejo v drugo alinejo, da
               mora zagotoviti vsa potrebna tehnična sredstva, čeravno tam nekje piše, da bo to
               minister odredil s posebnim sklepom oziroma pravilnikom, je nekoliko prazen člen. Ne
               vem, kaj pomeni <q>"vsa potrebna tehnična sredstva"</q>, lahko si izmislimo samo sekiro ali
               pa gremo do ne vem kakšnega stroja. In tisti drugi del, ki pravi, <q>"ima strokovna
               znanja za delo v gozdu"</q>. Ali to pomeni, da tisti, ki že sedaj gospodari s svojim
               gozdom in bo dobil od države še neko parcelo v koncesijski najem, ali bo zaradi tega
               potem naenkrat postal nestrokoven in si bo moral pridobiti, ne vem, na Zavodu za
               gozdove ali kje drugje verjetno še nek tečaj, neko izkaznico, nekje bo moral nekaj
               plačati, da bo potem dobil še eno knjižico, da je usposobljen za to delo. To
               opozarjamo samo iz tega razloga, ker smo v preteklosti, v mandatu prejšnje vlade,
               takšnih zadev naredili v tej hiši na ducate, ko smo dejansko kmete obremenili z
               raznimi zahtevami. Jaz bi vas, predstavniki Vlade, ker sem videl, da Vlada ta amandma
               podpira, rad na to opozoril, da bodite pri takšnih zadevah previdni. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati, prosim? Samo gospod Veber, izvolite.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala. Samo dodatno želim pojasniti kolegu Soku. 19. člen zakona govori o tem, da
               minister, pristojen za gozdarstvo, predpiše minimalne pogoje, ki jih morajo za
               opravljanje dela v gozdovih izpolnjevati izvajalci. Seveda pa mislim, da tudi vsi
               vemo, da tudi v proračunu zagotavljamo sredstva za izobraževanje kmetov tudi za delo
               v gozdu. In mislim, da je pomembno, da če že vlagamo v to izobraževanje, da je to
               tudi eden od kriterijev potem, da lahko pridobi koncesijo, če se teh izobraževanj
               udeležuje. Gre za res, lahko rečemo, organiziran pristop k temu, da nekdo, ki gre v
               gozd, ne gre na način, da ni pripravljen in da se mu lahko zgodi tudi kakšna
               nevšečnost. Z veliko verjetnostjo, če imaš pravilno opremo, če je ta tehnična oprema
               takšna, kot bo pač razloženo na vseh teh predavanjih, potem je tudi nevarnost poškodb
               bistveno manjša. Zato se mi zdi, da je ta pogoj smiseln. Tako da tudi minister
               zagotovo ne bo odstopal od teh kriterijev, ki jih bo na teh izobraževanjih stroka
               predlagala. In verjetno bo potem ministrstvo tudi omogočilo, da kmetija potem pride
               do teh sredstev.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, prosim.</p>
            </sp>
            <sp who="SDZ4:JarcIztok">

               <speaker>IZTOK JARC:</speaker>

               <p>Že prej sem povedal, da načeloma takemu amandmaju ne nasprotujemo. Razumemo ga v tem
               smislu, da to ne sme biti, daleč od tega, da bi bila to dodatna ovira za
               uveljavljanje te prednostne pravice za kmete, ker potem bi s tem rušili tisti namen,
               ki ga zakon uveljavlja. In to, mislim, da ni namen tega amandmaja. Tudi besedica
               <q>"vsa"</q> je seveda izven tega teksta. Gre za neka osnovna tehnična potrebna sredstva in
               za neko minimalno znanje, ki je potrebno zaradi varnosti. Se v podrobnosti tudi
               predpišejo v predpisu ministra, tako da jaz mislim, da bi moralo s tem biti dovolj
               zagotovil, da bi se ta koncesija potem izvajala predvsem v korist tistega, ki mu je
               namenjena, kmetu. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ugotavljam, da ne želi več nihče razpravljati. Zato zaključujem razpravo.
               Končali smo razpravo o amandmaju, h katerim bomo v skladu s časovnim potekom seje
               zbora odločali danes v okviru glasovanj, pol ure po prekinjeni 10. točki dnevnega
               reda. S tem prekinjam točko dnevnega reda.</p>
               <p>Prehajamo na <title>10. TOČKO DNEVNEGA REDA - NA OBRAVNAVO PREDLOGA RESOLUCIJE O
                  NACIONALNEM GOZDNEM PROGRAMU.</title> Predlog resolucije je v obravnavo zboru
               predložila Vlada Republike Slovenije. Besedo dajem predstavniku Vlade za dopolnilno
               obrazložitev. Gospod minister Iztok Jarc.</p>
            </sp>
            <sp who="SDZ4:JarcIztok">

               <speaker>IZTOK JARC:</speaker>

               <p>Hvala lepa, predsedujoči. Lep pozdrav! Resolucija o nacionalnem gozdnem programu
               predstavlja temeljni strateški dokument, namenjen določitvi nacionalne politike
               sonaravnega gospodarjenja z gozdovi in je pomembna za ohranitev in razvoj teh gozdov
               v Sloveniji. Poudarki v tej resoluciji o nacionalnem gozdnem programu so na
               naslednjih ciljih.</p>
               <p>Prvič. Povečati izkoriščenost proizvodnega potenciala gozdnih rastišč. Ugotavljamo
               namreč, da stanje v Sloveniji omogoča še dodatno povečanje poseka v povprečju do meje
               75% prirastka. Z ustrezno strukturo in selektivnostjo lahko tudi zagotavljamo dvig
               kakovosti lesa in ne zgolj povečanje količine. Predvidena stopnja izkoriščenosti po
               našem mnenju lahko tudi v prihodnje zagotavlja akumulacije lesne zaloge v višini, ki
               je v Sloveniji priznana kot ponor CO2 v okviru Kjotskega protokola. Drugič. Želimo
               povečati odprtost gozdov z gozdnimi prometnicami. Menimo, da je gospodarnost
               gozdarske proizvodnje v veliki meri odvisna od odprtosti gozdov. Z zmanjševanjem
               stroškov oziroma zmanjševanjem s pravilnih razdalj in transporta lesa bi dosegli
               večji obseg realizacije vseh načrtovanih del v gozdovih. Poleg povečanja odprtosti je
               za učinkovitost omrežja gozdne infrastrukture pomemben tudi ustrezen sistem
               vzdrževanja.</p>
               <p>Želimo razvijati trg gozdnih, lesnih asortimanov in lastnikom gozdov s svetovanjem,
               izobraževanjem s področja trženja omogočamo doseganje višjih donosov iz gozda. Za vse
               gozdove je potrebno pridobiti mednarodne certifikate za trajnostno gospodarjenje ter
               zagotoviti njihovo vzdrževanje, kar bo v prihodnje vedno pogostejši pogoj tudi pri
               mednarodni trgovini. Nujno je potrebno vzpostaviti trg z lesno biomaso, saj je to ena
               izmed pomembnih ovir za hitrejše uveljavljanje biomase. Organiziran trg bo
               uporabnikom zagotavljal možnost prodaje in storitev. Želimo izboljšati tudi
               organiziranost lastnikov gozdov. O tem smo danes že precej govorili tudi v okviru
               razprave o zakonu. Želimo povečati rabo lesa in lesnih izdelkov s promocijo izdelkov
               iz lesa ter njihovega pozitivnega prispevka k trajnostnemu razvoju. Želimo namreč
               spodbuditi večjo rabo domačega lesa. Posebna pozornost je namenjena spodbujanju rabe
               lesa in lesnih izdelkov v javnih ustanovah, tako da bi v gradbeništvu in v bivalnem
               okolju les v bližnji prihodnosti postal vodilni material. Nujno je boljše povezovanje
               gozdarstva in lesne industrije, ki mora lesu iz slovenskih gozdov zagotoviti ustrezno
               dodano vrednost. Želimo zagotoviti večji delež rabe lesa v primarni energetski
               bilanci. Raba lesa v modernih individualnih in skupinskih napravah za ogrevanje in
               procesno toploto predstavlja enega potencialov oziroma enega večjih potencialov za
               obnovljive vire energije v Sloveniji. Zato spodbujamo porabo predvsem tistega lesa,
               ki ni primeren za industrijsko pridelavo iz lesne mase, kjer ni več mogoče pridelati
               izdelke. Zlasti na podeželju lahko trženje energije v manjših sistemih daljinskega
               ogrevanja pomeni pomembno tudi dodatno dejavnost kmetije. Želimo tudi povečati obseg
               dejavnosti, ki uporabljajo les, še posebej na podeželju. Pri spodbujanju gospodarske
               vloge gozdov in pri razvoju podeželja je treba vlagati predvsem v znanje, ki bo ljudi
               vodilo k večji inovativnosti in podjetništvu. Pri tem je seveda pomemben tudi
               doprinos te resolucije.</p>
               <p>Za implementacijo navedenih ciljev bo v veliki meri nedvomno prispevalo tudi
               izvajanje programa razvoja podeželja 2007-2013. Že v okviru letošnjega razpisa bodo
               za ukrep povečanja gospodarske vrednosti gozdov iz programa razvoja podeželja podprte
               naložbe v gradnje in rekonstrukcijo gozdnih cest in gozdnih vlak ter pripravo gozdnih
               vlak, ter naložbe v nakup nove mehanizacije, nove opreme za sečnjo in spravilo lesa s
               ciljem večje izdelave proizvodnega potenciala.</p>
               <p>Zaradi navedenega menimo, da bo nacionalni gozdni program lahko podlaga za trajnostno
               sonaravno in večnamensko gospodarjenje z gozdovi tudi v prihodnje, zato predlagam, da
               ga podprete. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog resolucije je obravnaval Odbor za kmetijstvo, gozdarstvo in
               prehrano kot matično delovno telo. Prosim predsednico gospo Marjetko Uhan, da poda
               poročilo odbora.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Predlog resolucije o Nacionalnem gozdnem programu je obravnaval Odbor Državnega zbora
               za kmetijstvo, gozdarstvo in prehrano na svoji seji, kjer so sodelovali predstavniki
               Ministrstva za kmetijstvo, gozdarstvo in prehrano, Zakonodajno-pravna služba,
               Kmetijsko-gozdarska zbornica in Sindikat kmetov Slovenije. Dobili smo še pisno mnenje
               Zakonodajno-pravne službe in mnenje Komisije Državnega sveta za kmetijstvo,
               gozdarstvo in prehrano, ki resolucijo podpira. Vloženi so bili amandmaji koalicije v
               glavnem na pripombe Zakonodajno-pravne službe.</p>
               <p>Predstavnica predlagatelja je predstavila oziroma povedala, kakšen je namen
               resolucije, temeljne poudarke, cilje. Ker jih je pred menoj že povedal minister, tega
               ne bi ponavljala. V splošni razpravi, ki je sledila, pa so člani odbora menili, da je
               predlog resolucije dobro pripravljen in je ustrezna osnova za gospodarjenje z
               gozdovi. Nekateri so menili, da bi bilo smiselno urediti v okviru tega še
               problematiko sklada kmetijskih zemljišč, pa več sredstev nameniti za urejanje
               prometnic oziroma da bi se sredstva iz koncesij vračala nazaj v gozdove in tako
               naprej. V glavnem pa so menili, da je resolucija dobra in so jo tudi podprli.
               Sprejeli smo štiri amandmaje poslanskih skupin koalicije, ki v glavnem sledijo
               pripombam Zakonodajno-pravne službe. Tak predlog je danes skupaj s temi amandmaji
               tudi pred vami in priporočamo, da ga sprejmete. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod mag.
               Sajovic v imenu Poslanske skupine LDS. Prosim.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa. Še enkrat lep pozdrav ministru s sodelavci! V Poslanskem klubu Liberalne
               demokracije Slovenije resoluciji o nacionalnem gozdnem programu ne bomo nasprotovali,
               ker je dobro delo in dober pogled za naprej. Lahko pa rečemo, da bi bila v določenih
               delih, ki se tičejo gospodarjenja in ambicioznosti, lahko še bolj široko in
               optimistično zastavljena.</p>
               <p>Gozdovi so brez dvoma naše veliko naravno bogastvo, ki zahteva skrbno sonaravno
               gospodarjenje. Potrebnost teh gozdov pa se bo s podnebnimi spremembami, ki so
               posledica segrevanja, brez dvoma še povečala. Za to naše naravno bogastvo še kako
               potrebujemo strateški dokument, ki mora določati nacionalno politiko sonaravnega
               gospodarjenja z njim ter usmeritve za ohranitev in razvoj ter pogoje za njihovo
               izkoriščanje in rabo.</p>
               <p>Izpostaviti želimo željo, da se poveča izkoriščenost proizvodnega potenciala gozdnih
               rastišč, in sicer predvsem s povečanjem poseka, vendar pa le do meje 75%
               prirastka.</p>
               <p>Prvič se kot cilj pojavlja tudi povečanje rabe lesa in lesnih izdelkov v gradbeništvu
               in bivalnem okolju, zato izrazito pozdravljamo namero, da do leta 2005 <stage>/?!/</stage> les in
               lesni izdelki postanejo eden vodilnih materialov na tem področju. Ta cilj razumemo
               tudi kot enega od tistih ciljev, s katerimi bomo dosegli večjo energetsko
               učinkovitost v naši državi. In ponovno poudarjamo, da je treba več narediti na
               področju osveščanja državljank in državljanov ter spreminjati njihov vrednostni
               sistem v odnosu do gozda.</p>
               <p>Problem v Sloveniji brez dvoma ostaja 314 tisoč zasebnih lastnikov gozdov. Če je
               posestna struktura tako hudo razdrobljena, potem je načrtovanje in gospodarjenje
               lahko omejeno. In obstaja bojazen, da ta program obstane nekje na pol poti. Zato bi
               morali po našem mnenju tudi zasebne lastnike bistveno bolj zavezati k doseganju
               osnovnih ciljev, in sicer, gre za razvoj gozda kot ekosistema in mesta, kjer se
               ohranja biotska raznovrstnost, še izboljšati gospodarsko izkoriščenost gozdov ter
               ohraniti in povečati vlogo gozdov pri zdravem življenjskem okolju. In brez dvoma
               tisto, kar vedno poudarjamo, socialni vidik ter socialni razvoj družbe.</p>
               <p>Te tri cilje navaja tudi sam nacionalni gozdni program in v Poslanskem klubu
               Liberalne demokracije Slovenije mu pritrjujemo. Posebej pa jih izpostavljamo tudi
               zaradi dejstva, da jih Vlada kot predlagateljica z novelo zakona o divjadi in
               lovstvu, o kateri poteka burna problematika v tem Državnem zboru, in širša javnost v
               delu te zgodbe zanika. Največjo pomanjkljivost te resolucije vidimo v dejstvu, da se
               ne ukvarja s problemi organiziranosti gozdarstva kot dejavnosti, niti se ne ukvarja z
               neko dolgoročno vizijo razvoja te dejavnosti. Zaradi tega je precej zanemarjena tudi
               problematika, ki je povezana s skladom zemljišč in gozdov. Kako pomemben je sklad,
               smo lahko slišali prejšnji teden, ko smo poslušali poročilo. In brez dvoma imamo tam
               še kar nekaj rezerve. Želeli bi pa kot udarne tiste zadeve, ki jih Poslanski klub
               Liberalne demokracije še posebej poudarja, izpostaviti sledeče. Pri skladu vidimo
               predvsem probleme upravljanja z državnimi gozdovi. Prvi problem, obračun koncesijske
               dajatve; drugi, da koncesionarju v lovu za čim večjim profitom najemajo podizvajalce,
               čeprav sklad pri kalkulaciji stroškov upošteva gozdne delavce, ki naj bi bili
               zaposleni pri koncesionarjih, pa žal niso. Še vedno se ne izvaja ustrezna licitacija
               hlodovine. Dejanski nadzor nad delom koncesionarja je treba povečati in nadgraditi in
               pa kar za 40 tisoč kubičnih metrov potencialnega letnega etata koncesije na žalost še
               niso bile podeljene. Upajmo, da bo to storjeno v bodoče, da se bo s tem lesom in pa
               naravnim bogastvom bolje gospodarilo. In pa razmislek, ki se odpira, z
               regionalizacijo Slovenije bo prišlo do ustanovitve pokrajin in pa tudi reorganizacije
               sklada. Razlogi, zakaj je bilo to spregledano, nam niso znani. Vendar kot že
               omenjeno, za konec, želimo si, <gap n="..."/><stage>/Opozorilni znak./</stage><gap n="..."/> da je ta program še bolj
               ambiciozen in da je vanj vključena širša gozdarska stroka, ki se je v razvoju
               pokazala kot dobra.</p>
               <p>Pričakujemo, da se bo to tudi zgodilo, zato temu programu ne nasprotujemo. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Marjetka Uhan v imenu poslanske skupine Nove Slovenije.
            </p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Še enkrat lep pozdrav! Resolucijo o nacionalnem gozdnem programu bomo v Novi
               Sloveniji podprli. Gre za strateški dokument, v katerem se opredeli nacionalna
               politika do gospodarjenja z gozdovi, daje usmeritve za ohranitev in razvoj gozdov ter
               pogoji za izkoriščanje gozdov. Temeljni cilj je trajno ohranjanje gozdov in njihovih
               funkcij ob istočasnim izkoriščanjem naravnih dobrin z možnostjo rekreacije, nabiranje
               gozdnih sadežev, gojenje in lova divjadi, kot gospodarske funkcije gozdov, zlasti
               izraba lesne mase. Podlaga tej resoluciji so zakoni: Zakon o gozdovih, Zakon o
               divjadi in lovstvu kot tudi drugi zakoni in evropski predpisi. Kot rečeno, resolucija
               temelji na multifunkcionalnosti gozdov. V Novi Sloveniji menimo, da je socialna,
               ekološka funkcija gozdov dobro urejena, da pa ni izkoriščen gospodarski vidik gozdov.
               Ker ta resolucija daje tudi večji poudarek gospodarskemu izkoriščanju gozdov, kot so
               večji posek, izboljšava gozdnega asortimenta, izgradnja gozdnih cest, poti vlak,
               pospeševanje trga z lesom, promocija kakovosti lesa, izobraževanje lastnikov gozdov,
               združevanju lastnikov gozdov, kot tudi na promociji lesa in na uporabi lesa v
               gospodarstvu, bivalnemu okolju in večja uporaba v energiji oziroma večji energetski
               izkoristek lesa.</p>
               <p>Kot rečeno, te usmeritve se nam zdijo dobre, zato bomo resolucijo v Novi Sloveniji
               podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Marjan Drofenik v imenu Poslanske skupine SLS.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Spoštovani predsedujoči. Spoštovani minister s sodelavci, poslanke in poslanci.</p>
               <p>Poslanci Poslanske skupine SLS smo veseli, da je v Sloveniji prišlo do zavedanja,
               kako pomembni so gozdovi tako z okoljskega, socialnega in gospodarskega vidika.</p>
               <p>Predlog resolucije o nacionalnem gozdnem programu je po našem mnenju dobro
               pripravljen in je ustrezna podlaga za pravilno in dosledno gospodarjenje z gozdovi.
               Cilji in usmeritve so usmerjeni v ohranitev gozdov ter njihove vloge, hkrati pa ne
               pozabljajo niti na probleme podnebnih sprememb, onesnaževanja in gospodarskih
               koristi.</p>
               <p>Izredno pomembno se nam zdi izpostaviti okoljski vidik gozdov v Sloveniji. Gozd je
               pomemben za ohranjanje ekološkega ravnotežja v naravi in ohranjanje raznovrstnosti
               med živalskimi in rastlinskimi vrstami. Veseli nas, da so cilji in usmeritve v zvezi
               s tem podrobneje zajete tudi v resoluciji. Velikega pomena je tudi gospodarski vidik
               gozdov, saj marsikomu zagotavlja temeljni zaslužek in vir preživetja. Problem gozdov
               in pridobivanje lesa, kot pomembnega surovinskega vira, do sedaj nista bila vedno
               ustrezno urejena, zlasti kar se tiče gozdnih cest, ki jih absolutno primanjkuje,
               razdrobljenosti gozdne posesti, nezadovoljive tehnične opremljenosti in
               usposobljenosti lastnikov gozdov za delo v gozdu in podobno. V resoluciji so določene
               usmeritve za dosego večje odprtosti gozdov z gozdnimi prometnicami in tudi za dosego
               primerno vzdrževanih gozdnih cest. Znano je namreč, da je ravno pomanjkanje gozdnih
               prometnic, najpogostejši vzrok opuščanja sečnje. Izgradnja le-teh je torej nujna za
               dobro gospodarjenje predvsem v zasebnih gozdovih.</p>
               <p>Pomemben cilj resolucije je po našem mnenju ta, da se uporaba lesa in lesnih izdelkov
               povečano uporablja v gradbeništvu. Na ta način bi se veliko prispevalo k razvoju
               podeželja, saj se tam v največji meri ukvarjajo z dejavnostmi, ki les uporabljajo kot
               temeljno surovino. Kar se tiče zasebnih lastnikov gozdov, ki jih je po ocenah v
               Sloveniji okrog 314 tisoč, so v resoluciji namenjena posebna poglavja izobraževanju
               gozdarskih kadrov, izobraževanju in usposabljanju lastnikov gozdov, javni gozdarski
               službi in nadzoru v gozdu. Marsikdaj lastniki gozdov pravzaprav o gozdovih ne vedo
               dovolj in ravno zaradi velikega števila lastnikov gozdov in premajhnega števila
               tistih, ki bi jih izobraževali, je otežena dostopnost do znanja lastnikom gozdov.
               Pripraviti je potrebno izobraževalne programe za lastnike, strinjamo pa se tudi z
               možnostjo podelitve koncesij za izobraževanje z nadzorom izobraževanja. Lastniki
               gozdov morajo biti bolje organizirani - le tako lahko delujejo v maksimalno korist
               gozdov, kar pa je trenutno težko, saj je zasebna gozdna posest precej razdrobljena.
               Tudi največ problemov pri gospodarjenju z gozdovi je ravno pri zasebnih gozdovih.
               Zagotoviti je potrebno učinkovitejši in inšpekcijski nadzor v gozdovih, in to
               resolucija predvideva. V resoluciji najdemo mnogo dobrih rešitev, ki so v dobro naših
               gozdov. Usmerjene so v varovanje okolja in v čim bolj gospodarsko izkoriščanje
               gozdov. Pri samem gospodarskem cilju se ne sme pozabiti tudi na okoljski vidik. Po
               našem prepričanju resolucija dobro sledi socialnim družbenim in ekološkim učinkom
               gozdov, kar zagotavlja dobro uresničevanje sestavljenih ciljev. Gozdarstvo je
               pomembna gospodarska dejavnost in gozdovi so izredno pomemben eko sistem, ki
               zagotavlja preživetje mnogim živalskim in rastlinskim vrstam.</p>
               <p>Resolucija vključuje vse vidike pomembnosti naših gozdov, zato ji bomo poslanci
               Poslanske skupine Slovenske ljudske stranke dali svojo podporo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče v imenu Poslanske skupine SNS.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Vlada Republike Slovenije oziroma resorno ministrstvo trdi in
               nam zagotavlja, da naj bi resolucija, ki je danes pred nami, sledila trem pozitivnim
               vrednotam oziroma ciljem. Prvič, kot je bilo že rečeno od marsikaterega govornika
               pred menoj, trajnostni razvoj gozdov kot eko sistemov. Drži, verjetno ga ni poslanca
               ali pa poslanke, ki bi temu cilju tega zakona nasprotoval, zato mu tudi v Nacionalni
               stranki ne moremo nasprotovati. Drugi cilj, ki ga zasleduje resolucija, je trajnostni
               prispevek gozdov h gospodarskemu razvoju družbe. Po moji oceni je ta cilj celo
               najbolj vprašljiv izmed vseh treh ciljev, h katerim resolucija teži, kajti dejstvo
               je, da je težko najti ravnovesje med ohranjanjem eko sistema, ravnovesjem med
               prispevkom gozda k zdravemu življenjskemu okolju, na eni strani, in na drugi strani
               cilj, ki je kapitalsko pogojen. Ampak ne glede na to, Vlada Republike Slovenije kot
               tretji cilj opredeljuje trajnostni prispevek gozdov k zdravemu življenjskemu okolju
               in socialnemu razvoju družbe. Še enkrat poudarjam, vsi trije cilji so sprejemljivi, s
               tem da eden pada v nasprotje z ostalima dvema. Jaz iskreno upam, da bo resolucija
               dovolj dobra podlaga, da bo lahko sledila izvajanju oziroma zasledovanju vseh treh
               ciljev naenkrat in da se ne bo izpuščal posamezni cilj.</p>
               <p>Radi pa bi izpostavili, pa ne iz razloga kritike oziroma ne iz razloga nasprotovanja
               omenjeni resoluciji, ampak predvsem zaradi bojazni, da ne bo prišlo do uveljavljanja
               te resolucije na področju nadzora. Dejstvo je, da Slovenijo, kot sem pri prejšnjem
               zakonu povedal, še zmeraj štejemo za gozdno državo, kar je seveda pohvalno v okviru
               celotne dimenzije. Po drugi strani pa je potrebno povedati, da je omenjena resolucija
               pogojena tudi z ostalimi zakoni, ki so bili sprejeti v Državnem zboru in iz tega
               naslova v povezavi z nadzorstveno vlogo. Na Vlado Republike Slovenije apeliramo po
               naši oceni zaradi nasprotja zakona o lovstvu in divjadi v povezavi z resolucijo,
               predvsem v tistem delu, ki govori o posegih s strani lovcev v omenjene površine,
               predvsem tiste površine, gozdne površine, ki predstavljajo privatno površino in
               katerih je po zadnjih podatkih 80% gozdov. Če se bo denacionalizacija nadaljevala v
               omenjenem tempu, bo ta delež zrasel še za dodatnih 5% in bo prešel na 85%, kar
               pomeni, da bo v naši, torej državni lasti, pa ostalo vsega skupaj le še 15%. In
               dejstvo je, da je nadzor v okviru tega deleža gozda, ki predstavlja <q>"javni gozd"</q>, v
               narekovajih, neprimerno boljši kot nadzor, ki se opravlja oziroma ki naj bi se
               opravljal po tako imenovanih zasebnih gozdovih. Če gledamo na Slovenijo kot na odprto
               družbo, kajti dejstvo je, da bi bilo prav, da bi v okviru naše države sprejemali
               vedenje o negativnih sorodstvenih trendih v tujini. Iz tega naslova je treba
               opozoriti na bojazen, ki se zna zgoditi po vzoru bojazni, ki se je odvijala na
               Hrvaškem, kjer so privatni lastniki zemljišč oziroma, se opravičujem, gozdov
               dovoljevali in pogojevali oziroma spodbujevali, boljše rečeno, grupe tujih lovcev, da
               so prišli in ustvarjali masaker z divjadjo. V tistem primeru seveda hrvaško divjadjo,
               ampak to ne igra nobene vloge. In iz tega naslova, glede na podjetnost največjega
               lastnika gozdov v okviru naše države Republike Slovenije, bi bilo smiselno predvsem
               tiste določbe omenjene resolucije, ki govorijo o nadzoru, izvajati korektno,
               konkretno, predvsem pa vsakodnevno.</p>
               <p>V nadaljevanju pa bi rad spregovoril tudi o nedorečenem <gap n="..."/><stage>/Opozorilni znak za konec
               razprave./</stage><gap n="..."/> vprašanju financiranja. Dejstvo je, da skozi gozdove financiramo tudi
               denacionalizacijo. 10% od koncesij gre za poplačilo denacionalizacije. V Nacionalni
               stranki smo vedno težili k teoriji, da je predvsem na področju okoljevarstva gozdov
               potrebno finančna sredstva, ki so pridobljena iz naslova skupnega naslova gozdov v
               popolnosti vrniti v gozdove.</p>
               <p>Kot pa rečeno resolucija na deklarativni ravni zasleduje pozitivne cilje in iz tega
               naslova bomo resolucijo podprli. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Franc Sušnik, v imenu poslanske skupine SDS. Prosim.</p>
            </sp>
            <sp who="SDZ4:SušnikFranc">

               <speaker>FRANC SUŠNIK:</speaker>

               <p>Spoštovani podpredsednik. Spoštovani minister. V Slovenski demokratski stranki
               štejemo med razloge za sprejetje nacionalnega gozdnega programa znotraj Slovenije
               realizacijo številnih nalog iz dosedanjega programa razvoja gozdov v Sloveniji in pa
               pojav novih aktualnih nalog, ki so pogojene s prilagoditvijo slovenske zakonodaje
               evropski, ki poudarjajo pomen naravnanosti na okolju prijazno zakonodajo s predpisi,
               ki izhajajo iz poudarjene udeležbe javnosti pri upravljanju z dobrinami javnega
               pomena.</p>
               <p>Med pomembnejši razlogi, ki jih narekuje mednarodno okolje je vsekakor Resolucija
               Ministrske konference o varstvu gozdov in dejstvo, da je moč z nacionalnim gozdnim
               programom zagotavljati uresničevanje zavez trajnostnega gospodarjenja in okoljskega
               pomena gozdov, ki jih je Republika Slovenija sprejela na nacionalni in regionalni
               ravni. Ključnih ciljev, ki jih zasleduje nacionalni gozdni program je več. Vsekakor
               pa je najpomembnejši trajnostni razvoj gozda kot ekosistema v smislu njegove biotske
               raznovrstnosti in ob upoštevanju vidika ekoloških gospodarskih in socialnih funkcij
               gozda. S takšno usmeritvijo se bodo ohranjale in razvijale populacije prostoživečih
               živali v pogojih zdravega okolja. Nadalje, program predvideva trajnostno in
               nadaljevanje učinkovitega upravljanja z divjadjo. Poskuša se vzpostaviti uspešno
               komunikacijo z lastniki gozdov in ostalimi javnostmi, ki je ključna pri odpravljanju
               konfliktov, ki pri gospodarjenju z gozdovi nastajajo in ki nas čakajo v prihodnosti.
               Za vse spremembe pa je vsekakor ključno zagotoviti ugodno javno politično zakonodajno
               in institucionalno okolje, ki bo podpiralo trajnostno gospodarjenje z gozdovi in še
               naprej ustrezno večnamensko rabo slovenskih gozdov.</p>
               <p>Vsekakor je nacionalni gozdni program strateški dokument, namenjen določitvi
               nacionalne politike trajnostnega razvoja gospodarjenja z gozdovi. Glavna načela
               nacionalnega gozdnega programa so usmerjena v ohranitev gozda ter zagotavljanja
               večnamenske vloge gozda in pa poudarjen gospodarski vidik. Poudarjen gospodarski
               vidik predvsem temelji na dejstvu, da je trenutni poseg, ki ga beležimo v naši državi
               daleč pod tistim optimalnim procentom, ki je zapisan v resoluciji in ki bi naj bil
               75% letnega prirastka ob upoštevanju vseh posebnosti vsakega posameznega okolja, ki
               je svojevrsten biotop. Na podlagi sedanjega stanja ter postavljenih ciljev vsebuje
               dolgoročno vizijo gospodarjenja, ki poleg razvojnih usmeritev ožjega gozdarskega
               sektorja opredeljuje tudi vse potrebne povezave s področja varstva okolja in predvsem
               ohranjanja narave. Gozd je v Sloveniji simbol prepoznavnosti države in odraz našega
               odnosa do trajnostnega razvoja, s katerim poskušamo zagotoviti trajno in optimalno
               delovanje gozda kot življenjsko pomembnega ekosistema. Gozd je izrednega pomena. Zato
               je razumljivo in nujno, da država to bogastvo varuje.</p>
               <p>Prepričani smo, da je možno ohraniti gozd, tudi našim zanamcem, ob upoštevanju načel,
               ki so zapisana v tej Resoluciji o nacionalnem gozdnem programu in zato bomo poslanci
               Poslanske skupine Slovenske demokratske stranke omenjeno resolucijo podprli.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Janko Veber v imenu Poslanske skupine SD. Prosim.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo. Gozd pokriva približno 60% površine Slovenije, zato je izjemno
               pomemben tudi za njen razvoj. Seveda pa si razvoj pri Socialnih demokratih ne
               predstavljamo samo kot in tehnološki razvoj in poseganje v naravo, ampak predvsem
               sočasen in soodvisen razvoj tako med ekološkimi, socialnimi in proizvodnimi
               funkcijami gozda. Tako, da smo tudi zadovoljni, da se v tej resoluciji jasno
               opredeli, da je nenazadnje tudi divjad lastnina države in z njo opravlja Republika
               Slovenija. Nekoliko manj zadovoljni pa smo lahko z dejstvom, da se površina državnih
               gozdov nenehno manjša, in da je površina zasebnih gozdov vsako leto večja, predvsem
               pa vpliva na to tudi v zadnjem obdobju prav proces denacionalizacije.</p>
               <p>To je tisto, kar pravzaprav nekako tudi nas loči od ostalih držav Evropske unije,
               kjer večina držav vendarle ima bistveno več državnih gozdov, zato moramo biti tudi
               pri Resoluciji o nacionalnem programu razvoja gozdov oziroma programa gozdov še
               toliko bolj pozorni na to, kako se bomo kot država vključevali prav v gospodarjenje
               zasebnih gozdov. Namreč zaradi zagotavljanja ekoloških in socialnih funkcij, imajo
               tudi zasebni gozdovi javni pomen, zato mora država zanje tudi nekako pripravljati
               ustrezne ukrepe in pravno ureditev, tako da lahko financira javno gozdarsko službo in
               lastnikom gozdov tudi prispeva k stroškom gospodarjenja z gozdovi. To je ta primeren
               odnos, ki mislim, da ga v Sloveniji še kako moramo gojiti, predvsem zaradi tega tudi,
               da bomo lahko tudi vsi imeli dostop do gozda, in da bomo lahko tudi doživljali teh
               60% površine kot površino, ki jo še kako potrebujemo za svoj zdrav razvoj.</p>
               <p>K temu nas, torej nekako nam postavlja eno vprašanje, pravzaprav dejstvo, da je 35,5%
               teh gozdov nenazadnje tudi v Naturi 2000, ki pa kot vemo, bo pod neposrednim nadzorom
               Evropske unije oziroma komisij unije. Tukaj je eno od odprtih vprašanj na katerega še
               danes nimamo točnih odgovorov, kako bo pravzaprav izgledalo v bodoče gospodarjenje z
               gozdovi, če bo ta Natura preveč restriktivna na območjih, kjer te površine so.</p>
               <p>Ampak vendar, če se vrnemo k domačemu okolju, je dejstvo, da je gospodarski učinek
               lesa iz gozdov zelo odvisen od kakovosti. Danes lahko govorimo o tem, da je sortiment
               strukture nekoliko preslab, saj, recimo, 10% delež predstavlja pravzaprav samo
               kakovostni les, vse ostalo pa predstavlja les za celulozo, drug industrijski les ali
               pa les celo za kurjavo. To je eno od razmerij, ki zagotovo kaže na to, da bo treba še
               bolj umno gospodariti z gozdovi, kot je bilo to doslej, da se ne bomo srečevali s
               konservativnim pristopom gospodarjenja, pač pa z aktivnim, tako da bomo resnično
               imeli zdrav les v gozdu, s čimer tudi dejansko lahko dosegamo tako socialno kot tudi
               ekonomsko izrabo gozda.</p>
               <p>Velik problem očitno predstavljajo tudi prometnice, kajti dejstvo je, da se nam nekje
               po letu 1990, 1991 bistveno zmanjšuje izgradnja novih gozdnih cest. Hkrati pa to
               sovpada tudi z letnim posekom na letni ravni, tako da tudi od leta 1990 pa nekje do
               1996 je zaslediti drastičen upad poseka v naših gozdovih in s tem tudi drastično
               zmanjševanje izgradnje in vzdrževanja gozdnih cest, vlak in vsega, kar je potrebno za
               to, da se lahko racionalno gospodari z gozdom.</p>
               <p>Zato menimo, da bo treba v prihodnje nekako nameniti večji poudarek financiranju
               gozdov. To pa lahko dosežemo tudi s tem, da se poveča etat; recimo, za 30% povečan
               etat pomeni višji donos tudi za 65%. To je rezultat dejstva, da so biološka vlaganja,
               izgradnja in vzdrževanje gozdnih vlak ter prispevek za vzdrževanje gozdnih cest
               fiksni strošek in seveda, če povečaš etat, lahko s tem tudi umneje gospodariš z
               gozdom. Seveda gre pa za uravnoteženo gospodarjenje tako v zasebnih kot državnih
               gozdovih, z namenom, da trajno ohranimo in s tem dosežemo čim boljši ekonomski učinek
               zdravega in vitalnega gozda. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. O predlogu
               resolucije bomo v skladu s časovnim potekom seje zbora odločali danes v okviru
               glasovanj, to je čez pol ure, ob 15.40.</p>
               <p>S tem prekinjam to točko dnevnega reda.</p>
               <p>Prekinjam tudi sejo zbora, ki jo bomo nadaljevali ob 15.40. Hvala.</p>
               <stage type="time">(Seja je bila prekinjena ob 15.09 in se je nadaljevala ob 15.40.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci, nadaljujemo sejo.</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverijo delovanje svoje glasovalne naprave.</p>
               <p>Nadaljujemo s <title>prekinjeno 4. točko dnevnega reda</title>, to je z <title>drugo
                  obravnavo Predloga zakona o spremembah in dopolnitvah zakona o pravniškem državnem
                  izpitu, v okviru rednega postopka</title>
               </p>
               <p>Prehajamo na odločanje o vloženem amandmaju. Odločamo o amandmaju Poslanske skupine
               Socialnih demokratov k 18. členu.</p>
               <p>Želi kdo besedo?</p>
               <p>Izvolite gospod Potrč. Prosim.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa.</p>
               <p>Ker nas mnogo ni uspelo biti navzočih, bi rad samo opozoril, da predlagamo amandma,
               ki bi še olajšal možnost opravljanja pravniškega državnega izpita, ne sicer veliko,
               in sicer pri zavodih oziroma civilno družbenih organizacijah na podlagi soglasja
               Vlade, in računam s kimanjem gospoda državnega sekretarja, da ne bi bilo nič narobe,
               če ta amandma sprejmemo.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Glasujemo. Navzočih je 74 poslank in poslancev, za je glasovalo 74, proti nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Besedo dajem predlagatelju predloga. Lepo bi vas prosil, začeli smo že s sejo in tudi
               glasovanjem. Toliko, da vas opozorim. Hvala lepa.</p>
               <p>Besedo dajem predlagatelju predloga zakona, če želi podati predlog za nadaljevanje
               obravnave.</p>
               <p>Prosim, izvolite gospod državni sekretar.</p>
            </sp>
            <sp who="SDZ4:MaroltRobert">

               <speaker>ROBERT MAROLT:</speaker>

               <p>Hvala lepa, gospod predsedujoči.</p>
               <p>Na podlagi prvega odstavka 138. člena Poslovnika Državnega zbora predlagam, da se
               tretja obravnava predloga zakona opravi na tej seji.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da zbor na podlagi prvega
               odstavka 138. člena Poslovnika zbora, še na tej seji opravi tretjo obravnavo predloga
               zakona. Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev.</p>
               <p>Glasujemo. Navzočih je 77 poslank in poslancev, za je glasovalo 74, proti nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v četrtek, 22. novembra
               2007, po končanem glasovanju. Službe zbora bodo pripravile pregled, v katerega bo
               vključen sprejeti amandma in člen, h kateremu je bil amandma sprejet. Amandmaje k
               temu členu lahko kvalificirani predlagatelji vložijo do začetka tretje obravnave
               predloga zakona na seji zbora.</p>
               <p>Prekinjam to točko dnevnega reda.</p>
               <p>Nadaljujemo s prekinjeno <title>5. točko dnevnega reda - obravnava Predloga zakona o
                  spremembah in dopolnitvah zakona o zaščiti prič v okviru skrajšanega postopka.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker k predlogu zakona matično delovno telo ni sprejelo nobenega amandmaja, amandmajev
               v tretji obravnavi ni možno vlagati, zato prehajamo na odločanje o predlogu zakona.
               Glasujemo. Navzočih je 80 poslank in poslancev, za je glasovalo 80, proti nihče.</p>
               <p><stage>(Za je glasovalo 80.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>16. točko dnevnega reda - ponovno odločanje o Zakonu o
                  spremembah in dopolnitvah zakona o organizaciji in financiranju vzgoje in
                  izobraževanja.</title>
               </p>
               <p>Prehajamo na odločanje o navedenem zakonu. Ob tem vas želim opozoriti, da mora pri
               ponovnem odločanju skladno z drugim odstavkom 91. člena Ustave Republike Slovenije za
               sprejem navedenega zakona glasovati večina poslancev zbora, to je 46 ali več. Želi
               kdo besedo? Prijava teče. Gospod mag. Grims, imate besedo.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>V imenu poslanske skupine. Spoštovani! Glede na dejstvo, da je sedaj jasno, da je
               100% financiranje zasebnih cerkvenih šol uzakonjeno že deset let in ste to pač
               storili<gap n="..."/> <stage>/Smeh v dvorani./</stage> Če dovolite, kolegi iz SD, LDS in vseh drugih iz
               opozicije. Potem je seveda jasno, zakaj je prišlo do tega, da umikamo ta zakon. To je
               ponujena roka. Ponujena roka, ki presega samo dobro gesto, pač pa je usmerjena
               predvsem v to, da da opoziciji možnost, vsej tranzicijski levici, da ponovno pretehta
               svoje ravnanje, da se opraviči svojim volivcem, ki jih je vlekla za nos in podžigala
               s sovražnim govorom. In da pač postane s tem, ko to stori, ko se volivcem opraviči,
               politična sila, ki tudi vrednostno sodi v evropski okvir. To bo majhen korak za
               tiste, ki boste to storili, bo pa to velik korak za Slovenijo, kajti vedeti morate
               nekaj. V Evropi kulturnega boja s pomočjo sovražnega govora na tak način, kot se je
               mesece in mesece odvijal v Sloveniji preprosto ne poznajo. In nadaljevanje tovrstnega
               početja v času, ko bomo vodili Evropsko unijo, tako kot tisto pisanje, o katerem smo
               toliko govorili včeraj, ne bo vrglo senco samo na tiste, ki bodo to počeli, ampak na
               celotno državo. Gre za vprašanje odgovornosti do Slovenije, do tega in do naslednjih
               rodov in če želite tudi do te ali pa do naslednjih vlad. Kajti Slovenijo bodo v
               tujini ocenjevali v celoti. Tako po njenem dejanskem ravnanju, po njenem notranje
               političnem dogajanju kot tudi po vrednostni oceni, ki bo izhajala iz dejanskega
               ravnanja vseh vas, zato vas javno pozivam, da s kulturnim bojem, ki je neevropski,
               sodi v drug prostor in čas, enkrat za vselej prenehate.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Majda Širca, prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. V Poslanski skupini Zares bomo glasovali proti zakonu. Veseli smo, da se
               je ponudila ta možnost, da je Državni svet z vetom dal še eno varianto premisleka.
               Ker konec koncev v tem času se je, ko se je temu zakonu s strani strokovne in tudi
               sicer javnosti izkazala nezaupnica razumelo in pozdravljamo to zrelost tega
               razumevanja, da ne velja pluti proti vetru in proti etru in da je potrebno premisliti
               tiste ključne reformne spremembe, ki jih ta slovenski prostor v tem zakonu ni sprejel
               in jih je zavrnil. Sedaj je še ena možnost, seveda, v opciji tega, kar smo danes
               slišali oziroma že včeraj zvečer v Državnem zboru, ko je premier ponudil umik tega
               zakona oziroma umik dveh ključnih dilem tega zakona in možnost nadaljnje obravnave in
               skupnega premisleka o še tistih odprtih vprašanjih, ki v tem trenutku sicer niso tako
               sporne, nekatere so tudi že usklajene, druge sicer še ne, ampak vendarle pomenijo
               novo možnost dialoga. In mi pozdravljamo ta dialog. Veseli bomo, če boste danes
               držali obljubo, za katero vas je včeraj zavezal premier in danes minister in v
               Poslanski skupini Zares bomo o premisleku, morebiti še odprtih in strokovno podprtih
               vprašanj pomagali Vladi, če bo to hotela. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Janez Drobnič.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Državljani, pa tudi sam kot starš se sprašujem ali je bilo
               treba sprovocirati delitve, celo kot politika me to skrbi. Kaj nam je pravzaprav še
               sveto? Učenje otrok, otroci, ali nam ne gre nič za naše otroke, ne moremo preseči
               političnega razmišljanja? Spraševali smo se ali ni potrebno spremeniti šolo za to,
               ker je v naši šoli preveč nasilja, ali je potrebno kaj spremeniti, ker prihajajo
               premalo vzgojno oblikovani učenci. Prihajajo s premalo znanja, ki je potrebno za
               življenje, ki je potrebno tudi za delo. Ali smo se vprašali ali potrebujemo šolo,
               kjer naj starši v večji meri sodelujejo pri vzgojnem načrtu, pri delovanju šole? Ali
               smo se vprašali, če je potrebno narediti večjo možnost izbire? Ta zakon, ki je bil
               predložen, ki je dvignil toliko prahu, to ponuja. In ali bi lahko imeli enkrat pred
               očmi samo pravice otrok brez tistih nepotrebnih političnih, ideoloških in kulturnih
               delitev? To pričakujejo državljani od nas politikov, hkrati smo pa tudi mi starši.
               Takšno je odgovorno ravnanje politika in takšno je odgovorno ravnanje človeka. Ni
               potrebna delitev in vse kar se je dogajalo je bila ena sama delitev v malem
               slovenskem prostoru.</p>
               <p>Jaz ta zakon smatram za primeren in ki prinaša te rešitve, ki sem jih prej navedel,
               zato bom zakon tudi podprl. Kakor sem seznanjen pa Poslanska skupina Nove Slovenije
               tudi podpira besedilo tega zakona in bo glasovala za ta zakon.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Mitja Slavinec.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo. V Poslanskem klubu LDS bomo kot zmeraj pri vseh dosedanjih
               glasovanjih o tem zakonu tudi zdaj glasovali proti. Razloge za to smo že predstavili
               v predstaviti našega stališča, ni pa tukaj ključno samo to dvoje kar je predlagatelj
               navedel, torej financiranje zasebnih šol in pa šolski centri. Pri tem zakonu želimo,
               da se popravijo tudi druge malenkosti in pa mogoče malo manjše malenkosti in predvsem
               si želimo, da v nadaljevanju ne bo zakon sprejeman na osnovi takšnega dogovora in
               takšnih usklajevanj, ko potem vodi to do preko 70.000 podpisov proti. Jaz si želim in
               v Poslanskem klubu LDS si vsi skupaj želimo, da bo v nadaljevanju v večji meri
               vključena strokovna in zainteresirana javnost, da bodo v večji meri vključeni
               učitelji, starši in ne nazadnje, da boste že prej prisluhnili tudi predlogom
               opozicije.</p>
               <p>Želimo si torej, da bo zakon, ki bo tega neuspelega nasledil, nastajal na drug način.
               V prihodnje si tudi želimo, da ne bi bilo takih zavajanj, da ne bi šolstvo bilo
               predmet politike, ideologije, kar smo danes lahko slišali. Saj ne gre za to, da je
               nekdo proti cerkvenim šolam, ki so baje že sedaj 100% financirane. Ja, nekatere
               tiste, ki so bile po starem zakonu, in teh je le nekaj, so res tako financirane.
               Ampak po tem zakonu je večina šol financirana 85%, zasebnih šol, in želimo, da še
               naprej razmerje ostane tako, da ne bo v škodo javnemu šolstvu na račun zasebnega. Da
               bosta javno šolstvo in zasebno imela primerljive pogoje za nadaljnji razvoj in za
               ustvarjanje tistega nadstandarda, za katerega smo se pogovarjali.</p>
               <p>Slišali smo, da je Vlada ponudila roko. Res je, Vlada je ponudila roko, vendar to ni
               roka sprave. To je roka utapljajočega se v vodi, ki sedaj to roko moli opoziciji, da
               jo reši pred utopitvijo. In mi bomo Vlado potegnili iz vode, da se ne utopi, da ne
               izgubi na referendumu. Kajti, nam je za dobro šolstvo, nam je za to, da bodo naši
               učenci, naši učitelji, da bodo vsi tisti, ki v šolstvu sodelujejo, imeli takšno kot
               si ga Slovenija zasluži.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prijava v lastnem imenu. Gospod Anton Kokalj, izvolite.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Po zdravi kmečki logiki ugotavljam, da nobeno šolanje v Sloveniji ni 100% financirano
               s strani države. Tisti, ki imamo otroke v šolah, ne glede na to ali so javne, ali
               zasebne, poglejmo v denarnice, kam plačujemo položnice. To je čista demagogija
               govoriti o tem, da se javne šole 100% plačuje.</p>
               <p>Jaz gledam zadevo zelo preprosto. S koliko državnih sredstev dobimo kakšno kvaliteto?
               Dejstvo je, to je eksperimentalno dokazano, da z manjšim vložkom v zasebne šole
               dobimo večjo kvaliteto izobraževanja. In zdi se mi <q>"total nonsens"</q> biti proti zakonu,
               ki omogoča staršem in otrokom za večjo kvaliteto isti strošek s strani države, to je
               ustavna pravica. Če gremo na enako sofinanciranje za isti javni program na istega,
               ali dva različna otroka iz iste družine, mislim, da je to popolnoma nesporno. Seveda
               moram reči, da medijski prostor ni uspel prebaviti korektne informacije, na žalost.
               Na žalost pa moram reči, da v tem primeru se tudi ti podpisi, katere se omenja, na
               žalost so bili uporabljeni v korist sredstva proti cilju, se pravi priviligiranje
               sredstva napram cilju. Cilj so, oprostite, znanje, kvaliteta, priprave naših otrok na
               življenje, pred pravicami in pred strahom učiteljev, da bi izgubili službo, kar
               mislim, da je bilo zlorabljeno s strani vodstva lobistične organizacije, ki jo nekdo
               vodi in mislim, da je to izjemno demagoško in žalostno, da enostavno so otroci
               popolnoma zapostavljeni v tem procesu, ki ga je vodil sindikat Sviz.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa mag. Potrata. Prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Ne umišljam si, da bi lahko moje vnovično
               zatrjevanje, da tega zakona ne bom podprla, prepričalo koga od tistih, ki so ga vneto
               zagovarjali, da so vsebinski razlogi na strani stroke, ne kulturnega boja. Po 19.
               stoletju je zadišalo v tej dvorani in je v javnosti vršalo, ko smo razpravljali o
               spremembah šolske zakonodaje. Pojdite si pogledati, kako se je kulturni boj začel in
               zakaj se je začel. Stvari, o katerih smo razpravljali, nimajo s kulturnim bojem nič
               skupnega. Šlo je za strokovna vprašanja, ki so se razreševala na zelo poenostavljen
               ali so se hotela razreševati na zelo poenostavljen in hiter način.</p>
               <p>Škoda, da je bila zamujena priložnost po dialogu v stroki takrat, ko je bilo še
               mogoče doseči večjo stopnjo uglašenosti kot smo ji priča sedaj. Zato pozdravljam
               odločitev ministra za šolstvo in šport, da je svetoval koalicijskim poslankam in
               poslancem, naj ne podprejo tega zakona in tako odprl možnost, da se praksa, ki smo ji
               bili priča, ob sedanjem sprejemanju novele, več ne ponovi. Izobraževanje je tako zelo
               pomembno, da je vredno družbenega soglasja. Če tega soglasja ni, ne smemo odpirati
               prostora za medsebojno obtoževanje, kdo je komu dolžan kaj pojasnjevati. Vsaj v tej
               državi ima pravico do svojega pogleda na svet. Če pa se odloči, da ne bo pošiljal
               otrok v javno šolo, potem mora računati s tem, da kaj malega tudi iz svojega žepa
               prispeva za njihovo izobraževanje. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanca Bojana Kontiča. Izvolite.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa gospod podpredsednik. Spoštovani gospod minister, kolegice in kolegi!
               Opozorila velikega dela stroke, kar večinskega, opozorila opozicije in opozorila
               državnih svetnikov so od vsega začetka ista; enaka je vsebina, nič se ni spremenilo
               in s temi argumenti, s katerimi smo zavračali ta predlog zakona, vsekakor soglašam.
               Zato bom tudi tokrat glasoval proti temu zakonu.</p>
               <p>Z veseljem pa lahko ugotovim, da bom kljub temu, da sem v opoziciji podprl predlog
               Vlade, ki se umika s tem projektom, zakonom, takšnim, kot je bil posredovan v
               proceduro, upošteval željo Vlade, kljub temu, da Vlada do sedaj, v vseh razpravah, ko
               je bilo možno zakon še spreminjati, ni prisluhnila opoziciji in tudi tokrat ne bi
               prisluhnila opoziciji in tudi stroki ne, in tudi Državnemu svetu ne, če ne bi bil v
               ozadju referendum, za katerega sicer pravi, da bi ga lahko dobila. Torej, v tem
               trenutku mi je popolnoma vseeno ali rešujemo Vlado, ki se pri tem zakonu rešuje iz
               vode ali pa soglašamo z modrostjo te Vlade in predsednika Vlade, ki je napovedal, da
               svojega zakona koalicijski poslanci, vsaj v večini ne bodo podprli oziroma ne boste
               podprli.</p>
               <p>Jaz bom vsekakor glasoval proti temu zakonu, in prepričan sem, da bo s tem izražena
               volja velike večine tistih, ki bi sicer odločali na referendumu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Besedo ima poslanka Barbara Žgajner Tavš. Izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa.</p>
               <p>Dovolite, če lahko v imenu Poslanske skupine Slovenske nacionalne stranke obrazložim
               glas.</p>
               <p>Poslanci Slovenske nacionalne stranke tega zakona ne bomo podprli. Jaz verjamem, da
               smo v predhodnih razpravah to dovolj očitno povedali že nič kolikokrat, kajti
               priložnosti je bilo resnično veliko. Me pa čudi, veste, ko so tudi v obrazložitvi
               glasu nekaterih poslanskih kolegov, letele ali pa leteli očitki na stran ali na račun
               opozicije, na račun stroke, na račun sindikatov in vseh tistih, ki nasprotujejo
               tovrstnim rešitvam, kot jih predlaga, in na katerih je donedavnega zelo trdno
               vztrajal minister Zver. Čudi me, da ti ljudje uporabljajo isto terminologijo, kot jo
               uporabljajo slovenski škofje na škofovski konferenci. Govorijo o kulturnem boju -
               zelo zanimivo. Toliko bolj, ker pravite, da ne gre za ideološko podkrepljeno reformo
               šolstva v naši državi.</p>
               <p>Kot že rečeno, v Slovenski nacionalni stranki ne bomo podprli zakona, in moram reči,
               da smo veseli, da ste se vsi skupaj spametovali, da boste dali priložnost, da bomo v
               bodoče gradili na, vsem, vsem otrokom, dostopnem javnem šolstvu.</p>
               <p>Naj zaključim. Veste, šolstvo ni sfera, na kateri bi izkazovali ali pa dokazovali
               svoj političen prestiž. Šolstvo ali izobraževanje je tista sfera, na kateri je lahko
               edina resnična avtoriteta zgolj znanje. Naj bo to tudi vodilo ministru v bodoče, ko
               bo pripravljal novo reformo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Srečko Prijatelj. Izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Kolegice in kolegi, minister s sodelavci! Jaz
               sem vesel, danes smo 20.11.2007, tri leta smo čakali na ta trenutek. Prvi zakon je
               pred nami, ko je Vlada rekla, res je, treba ga je umakniti, slab je, nedorečen, bomo
               tudi mi storili ta korak nazaj. In zapomnite si ta datum! Tri leta se opozicija bori,
               da bi bila slišana v tem Državnem zboru. Prvi zakon, ki je naletel na odprta ušesa.
               Pa vendar, mogoče ne zaradi razsodnosti, ampak bolj zaradi strahu; strah ima pač tudi
               kakšno dobro, pozitivno stvar.</p>
               <p>Vlado bi pozval, seveda, ker je na tak način prihranila 600 milijonov tolarjev
               <stage>(govorim o tolarjih, naj mi bo oproščeno, to je zadnji podatek, ki ga imamo
               izračunanega, toliko namreč stane referendum)</stage>, da to razdeli med reveže. Če je gospod
               Janša na zadnji seji povedal, da je 10% tistih, ki živijo pod pragom revščine, to
               pomeni, da je to 200 tisoč ljudi, pa naj razdeli teh 600 milijonov, ki jih je
               prihranil za referendum, med te ljudi. Opozicija pa bo poskrbela za to, da ta zakon
               ne bo tako katoliški, da bo sprejemljiv tudi za državljanke in državljane. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Odpiram nov krog prijav za obrazložitev glasu. Izvolite, prosim.
               Besedo ima poslanec Slavko Gaber. Izvolite.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Sam bom današnje glasovanje proti zakonu
               podprl. Presojal pa bom verjetno sam in tudi vsi skupaj to glasovanje v nadaljevanju
               po zelo preprosti meri. Če si s tem, ko se bo ta zakon danes ustavil na tej točki
               obravnave, odpiramo možnost za dogovor s stroko, za uskladitev s socialnimi
               partnerji, za resen razmislek o tem, kako povečati kakovost šolskega sistema v tej
               državi, kako poskrbeti za mrežo šol in vrtcev, potem bo to znak, da je stala za
               odločitvijo modrost; prišla je pozno, z njo je ponavadi tako, da ne pride zelo
               zgodaj, pa vendar je prišla še pravočasno. Če temu ne bo tako, če bo kdo slučajno
               pozabil, da se je potrebno uskladiti s socialnimi partnerji, da se je potrebno
               dogovoriti s stroko, upoštevati strokovna stališča, potem bomo verjetno vsi skupaj
               verjeli, da ga ni vodila modrost pri tem, ampak da ga je vodil predvsem in zgolj
               strah pred porazom na referendumu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Mitja Slavinec.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa. Podobno kot v celotnem Poslanskem klubu LDS bom seveda tudi sam glasoval
               proti temu zakonu. Pri tem želim izpostaviti predvsem to.</p>
               <p>Prav zagotovo so v zakonu rešitve, ki so dobre, ki bodo pripomogle k slovenskemu
               šolstvu. In zaradi tega bi bilo dobro, če bi bile čim prej uveljavljene. Vendar
               ocenjujem, da je tistih, ki pa škodijo slovenskemu šolstvu, da je tistih neprimerno
               več in bo škoda, ki bo nastala zaradi tega, da zakon nekaj časa še ne bo sprejet
               zanemarljiva v primerjavi s škodo, ki bi nastala, če bi zakon sedaj na silo sprejeli
               in bi potem seveda, kot smo že slišali, o novih dodatnih stroških bil za celo leto
               zaustavljen na referendumu. Ocenjujem, da vse tisto, kar smo lahko uvodoma slišali,
               tako od implementacij bolonjskega študija, o skrbi pedagoških fakultet, o tem,
               seveda, ker prihajam iz ene izmed teh vem, da prav gotovo ni čisto tako, kot smo tam
               slišali v uvodni predstavitvi ministra, o učbeniških skladih oziroma o brezplačnih
               učbenikih, ki so že sedaj možni in v mnogih šolah dejansko funkcionira, potem odprave
               šolnin, ki se jim samo ne bo reklo po novem šolnina in še veliko drugih stvari, ki
               smo jih lahko slišali, da vse to seveda ni taka bistvena sprememba, saj že v
               obstoječem zakonu obstojijo, jih obstoječi zakon omogoča in ne nazadnje se v šolah
               tudi že udejanjajo. Tisto, kar si želim od novega zakona o šolstvu, tisto, kar si
               želim, da bo nov zakon prinesel, je predvsem to, da bodo učitelji v šolah lahko
               učili, da ne bodo birokrati in da bodo učenci domov prihajali s takim znanjem, da
               bodo starši še bolj zaupali našim šolam. Zaradi tega vsega zakona ne bom podprl.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besed dajem poslancu Branku Grimsu.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala. Moram reči, da se kolegi silno motite, ko pravite, da smo se bali referenduma.
               Sam osebno sem se ga veselil in bi si ga tudi želel. Zato, ker bi bila to idealna
               priložnost, da v vsako hišo, vsakemu človeku predstavim seznam vašega glasovanja, ko
               ste poslanci SD, LDS, SNS, pa drugi iz takratne koalicije naredili tisto, kar ste
               potem v stari postkomunistični maniri pripisali nam. Razgalili bi vas pred vašimi
               lastnimi volivci, kar bi bila izjemno dragocena politična izkušnja tudi za vaše
               volivce, pa tudi seveda za vse druge prebivalke in prebivalce naše države. Prevladalo
               pa je nekaj drugega, odgovornost do podobe, ki jo ustvarjamo v tujini. Želeli smo vam
               ponuditi priložnost, da s prenehanjem kulturnega boja, ki ne sodi v Evropo, ki mu v
               Evropi ni prostora, dokažete, da tudi vrednostno sodite ob bok, pač drugim evropskim
               strankam, da nima država Slovenija samo evropsko primerljivo Vlado, ampak da ima tudi
               evropsko primerljivo opozicijo. Kajti dokler s sovražnim govorom, ki ga je bilo tudi
               danes kar nekaj, netite kulturni boj, vam povem zelo jasno, da vrednostno sodite v
               nek drug čas, v nek drug prostor, v obdobje, za katero smo vsi bili prepričani, da se
               je že davno končalo in da se nikoli več ne bo vrnilo. Torej gre za odgovornost do
               naše domovine.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo pa dajem poslanki Marjetki Uhan. Izvolite.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Tukaj gre za pravice otrok in staršev. V šolskem prostoru. Tukaj ne gre za pravice
               učiteljev, po Ustavi imajo starši pravico in dolžnost vzgajati in izobraževati otroke
               in država jim mora zagotavljati brezplačno šolanje, to sem imela v mislih, ko sem
               zagovarjala ta zakon in stroka ima kaj malo tehtnih razlogov ali pa strokovnih
               razlogov, vsebinskih, da bi nasprotovala temu zakonu. Tukaj gre v bistvu za politično
               voljo ali plačamo vsem otrokom 100% obvezno izobraževanje in to izobraževanje, ki ga
               potrdi država, ki ga država nadzira, kakršnega si ona želi. In ko se bomo naslednjič
               dogovarjali, ali se boste, pri pripravi novega zakona, bi bila vesela, da ne
               izpustite staršev in otrok in da upoštevate tudi njihove želje oziroma pravice. Jaz
               pa nisem spremenila stališča, zato bom tudi danes še podprla ta zakon.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi pa vabim poslanca Boruta Sajovica. Izvolite.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa predsedujoči. Vesel sem, da sem danes v tem prostoru in tem času in da
               lahko slabemu zakonu rečem, ne. O zakonu bomo seveda še govorili kasneje, bi pa
               rekel, da po tej potezi dobre volje ne gre hvaliti dneva pred nočjo. Sam podpiram
               tudi zasebne šole, vendar ne iz iste vreče, kot financiramo javne šole, ker tudi za
               javne šole ta trenutek nimamo dovolj denarja.</p>
               <p>Poudarjam še enkrat, za javno šolstvo, predvsem za vzdrževanje tudi šolskih
               prostorov, enostavno sredstev zmanjkuje. Prihajam iz občine, kjer imamo na šolah še
               azbestne strehe, kjer so okna v šolah, ker ni denarja za obnovo, zabita z žeblji in
               kjer imamo sanitarije pod hipoteko sanitarne inšpekcije. In ko bomo enkrat tisto, kar
               imamo vzdrževali in uredili tako kot je treba, potem sem se pa seveda pripravljen
               pogovarjati tudi o zasebnih šolah, katerim načelno ne nasprotujem. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Želi še kdo obrazložiti svoj glas? Odpiram postopek, prosim za
               prijave. K besedi vabim poslansko Barbaro Žgajner Tavš. Izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Tokrat v svojem imenu. Veste, ko ste nekateri poudarjali ali opravičevali
               zakon zaradi enakopravnosti, vas bom spomnila, da je ravno ta zakon zaradi rušenja
               enotnega koncepta razlikovanja med osnovnimi šolami, razlikovanja na temeljnem
               področju, zakon, ki bo ali pa bi uzakonil neenakopravnost. Da je to zakon ali pa
               zakoni, povezani s šolstvom, ki v našem prostoru nedvomno pomenijo neenakopravnost.
               Zakaj? Zato, ker po Zakonu o dohodnini, ki ga je sprejela ta Vlada, vladna koalicija,
               državljanke in državljani lahko donirajo 0,5% svoje dohodnine zasebnim šolam, javnim
               šolam ne morejo. Toliko o enakopravnosti, spoštovane kolegice in kolegi. In, veste,
               slabo je, slabo je graditi na zakonu, ki pomeni racionalizacijo ob istočasnem
               povečevanju stroškov za zasebno šolstvo. Ob še enem dejstvu, da je danes javna šola
               že plačljiva. Mesečna položnica za fotokopije in papirnate brisače znese 12 evrov.
               Zakaj ne bi gradili na brezplačnem kakovostnem javnem šolstvu?</p>
               <p>Ker sem prejela informacijo, da danes že poteka dopisna seja Vlade, kjer naj bi se po
               hitrem postopku pripravil nov zakon o organizaciji in financiranju vzgoje in
               izobraževanja, sprašujem ob tej priložnosti, ali bo tudi tokrat minister zakon v
               parlamentarno proceduro vložil mimo dogovora s socialnimi partnerji? To je slabo,
               spoštovane kolegice in kolegi. Jaz takega zakona ne bom podprla.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Aurelio Juri. Izvolite.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala, predsednik. Torej, glasoval bom proti, zaradi tega, ker ne sledim samo
               argumentom, ki so bili podani proti temu zakonu, ampak tudi pozivu gospoda ministra,
               ter zaradi tega, da z maksimalno kooperativnostjo prispevam k temu, da se razmere
               okrog tega zakona umirijo. Včeraj ste kolegi iz koalicije izglasovali zaupnico Vladi,
               dali ste predsedniku 51 glasov, danes se že razhajate. Pri tem zakonu dokazujete, da
               niste enotni. In to je slabo. Da se ne bi jutri opoziciji ponovno očitalo, da dela in
               ravna nekooperativno, pa četudi bi jo razgalili z nekimi plahtami, takimi ali
               drugačnimi, lahko na jumbo plakatih, kolega Grims, jih postavite, ni problema. Ampak
               vse to kaže, da se sami v koaliciji niste dogovorili, kaj je treba postoriti.</p>
               <p>Je pa gospod minister, sem poslušal, zelo modro tudi svetoval nadaljnje ravnanje.
               Iskal je sodelovanje partnerjev pri tem zakonu in sodelovanje opozicije. Opozicija bo
               pri tem sodelovala, tudi pozvala ga je, da zlasti povabi k pripravi novega predloga
               po hitrem postopku, stroko, sindikate in vse prizadete strani, zato da se te razmere
               uredijo in sprejmemo zakon, ki bo večinski všečen. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Lahko preidemo na glasovanje. Torej, kakor je bilo rečeno, želim vas
               ponovno opozoriti, da mora pri ponovnem odločanju skladno z drugim odstavkom 91.
               člena Ustave Republike Slovenije za sprejem navedenega zakona glasovati večina
               poslancev zbora, to je 46 ali več. Glasujemo. Navzočih je 70 poslank in poslancev, za
               je glasovalo 4, proti 29.</p>
               <p><stage>(Za je glasovalo 4.)</stage> <stage>(Proti 29.)</stage></p>
               <p>Ugotavljam, da zakon ni sprejet.</p>
               <p>In s tem zaključujem to točko dnevnega reda.</p>
               <p>Mi pa nadaljujemo s <title>prekinjeno 8. točko dnevnega reda - to je z drugo obravnavo
                  Predloga zakona o Kmetijsko-gozdarski zbornici Slovenije, v okviru rednega
                  postopka.</title> Prehajamo na odločanje o naslednjem predlogu sklepa: <q>"Predlog
               zakona o Kmetijsko-gozdarski zbornici Slovenije ni primeren za nadaljnjo obravnavo."</q>
               Lahko glasujemo? Glasujemo. Navzočih je 74 poslank in poslancev, za je glasovalo 47,
               proti 26.</p>
               <p><stage>(Za je glasovalo 47.)</stage> <stage>(Proti 26.)</stage></p>
               <p>Ugotavljam, da je sklep sprejet, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda.</p>
               <p>Nadaljujemo <title>s prekinjeno 9. točko dnevnega reda - to je s tretjo obravnavo
                  Predloga zakona o spremembah in dopolnitvah zakona o gozdovih, v okviru rednega
                  postopka.</title> Prehajamo na odločanje o vloženem amandmaju. K 33. členu je
               poslanska skupina SD vložila amandma. Glasujemo. Navzočih je 74 poslank in poslancev,
               za je glasovalo 60, proti 8.</p>
               <p><stage>(Za je glasovalo 60.)</stage> <stage>(Proti 8.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmaju in prehajamo na odločanje o predlogu zakona v
               celoti. Na podlagi petega odstavka 140. člena Poslovnika Državnega zbora vas
               obveščam, da me Zakonodajno-pravna služba oziroma Vlada Republike Slovenije nista
               obvestili, da bi bil zakon zaradi sprejetih amandmajev neusklajen. Glasujemo.
               Navzočih je 75 poslank in poslancev, za je glasovalo 58, proti 13.</p>
               <p><stage>(Za je glasovalo 58.)</stage> <stage>(Proti 13.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Mi pa nadaljujemo s prekinjeno <title>10. točko dnevnega reda,</title> to je z <title>obravnavo Predloga resolucije o Nacionalnem gozdnem programu.</title> Prehajamo na
               odločanje o predlogu resolucije. Obveščam vas, da me na podlagi petega odstavka 140.
               člena Poslovnika zbora Vlada oziroma Zakonodajno-pravna služba nista opozorili, da bi
               bil predlog resolucije neusklajen. Glasujemo. Navzočih je 76 poslank in poslancev, za
               je glasovalo 76, proti Nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je resolucija sprejeta.</p>
               <p>S tem zaključujem to točko dnevnega reda.</p>
               <p>Prehajamo na <title>21. TOČKO DNEVNEGA REDA,</title> in sicer <title>MANDATNO VOLILNE
                  ZADEVE.</title>
               </p>
               <p>V okviru te točke bo zbor obravnaval 1. Predloge predsednika Republike Slovenije za
               izvolitev štirih sodnikov Ustavnega sodišča Republike Slovenije, 2. Predlog
               predsednika republike za določitev treh kandidatov za sodnika na Evropskem sodišču za
               človekove pravice v Strasbourgu. 3. Deset predlogov sodnega sveta za izvolitev v
               sodniško funkcijo. In 4. Predlog sklepa o razrešitvi predsednice in imenovanju
               predsednika Odbora Državnega zbora Republike Slovenije za notranjo politiko, javno
               upravo in pravosodje. Prehajamo na razpravo in odločanje o posameznih predlogih. Ob
               tem vas želim posebej obvestiti, da bomo tajni glasovanji o predlogih predsednika
               Republike Slovenije, prej navedenih pod 1. in 2., opravili sočasno po zaključenih
               razpravah o obeh predlogih.</p>
               <p>Prehajamo na <title>Predlog predsednika Republike Slovenije za izvolitev štirih sodnikov
                  Ustavnega sodišča Republike Slovenije.</title> Predsednik Republike Slovenije dr.
               Janez Drnovšek je z dopisom dne 8. novembra letošnjega leta predlagal Državnemu
               zboru, da za sodnike Ustavnega sodišča Republike Slovenije izvoli: mag. Darinko
               Dekleva Marguč, dr. Boštjana Zalarja, mag. Marto Klampfer in dr. Miodraga Đorđevića.
               Želi predstavnica predlagatelja gospa Magdalena Tovornik besedo? Izvolite,
               prosim.</p>
            </sp>
            <sp who="SDZ4:TovornikMagdalena">

               <speaker>MAGDALENA TOVORNIK:</speaker>

               <p>Lepo pozdravljeni! Gospod podpredsednik Državnega zbora, cenjene poslanke in
               poslanci! Lepo pozdravljeni tudi štirje kandidati, ki spremljajo potek te točke
               dnevnega reda v eni izmed številnih sejnih sob v tej hiši.</p>
               <p>Potem, ko 29. oktobra niste v celoti potrdili predloga za pet ustavnih sodnikov
               Ustavnega sodišča Republike Slovenije, večino, ki je za to potrebna ste namenili
               enemu samemu predlogu, štirje sodniki pa so ostali, je imel predsednik Republike
               Slovenije na voljo dve možnosti, obe zakoniti, vendar nekoliko različni. Prva je bila
               lažja, druga nekoliko težja. Tista lažja bi bila, da preprosto objavi nov poziv, ki
               bi trajal tako dolgo kot so bili trije prejšnji pozivi, to pomeni 60 dni, kar bi
               pomenilo, da bi prepustil sestavo predloga in odločanje svojemu nasledniku tja v
               naslednje leto zgodaj spomladi. Druga zakonita možnost pa je bila, da predsednik
               Republike Slovenije v 14-ih dneh pripravi nov predlog za štiri ustavne sodnike in vam
               ga, spoštovane poslanke in poslanci, prepusti v odločanje. Predsednik je izbral to
               drugo možnost zato, ker želi do konca opravljati svoje naloge in dolžnosti in ker je
               mandat vsem štirim ustavnim sodnikom potekel ali pa bo potekel v času, ko je
               predsednik te države še vedno dr. Janez Drnovšek. Pri sestavi tega predloga ni imel
               lahke naloge, upoštevati je želel in je tako tudi ravnal, vse tiste kriterije, ki jih
               je upošteval ob prvem predlogu, to pomeni visoko strokovnost kandidatov, njihove
               bogate izkušnje, njihov smisel, dokazljiv, za pravičnost, natančnost, delavnost in
               tudi pripravljenost, da se izpostavijo in preizkusijo, koliko veljajo v tem Državnem
               zboru. Predsednik je želel upoštevati tudi v naprej enakopravnost med spoloma, kar
               pomeni, da je izmed štirih kandidatov želel predlagati dva moška kandidata in dve
               ženski kandidatki. Ne nazadnje je predsednik želel upoštevati tudi pripombe, ki jih
               je bilo slišati v Državnem zboru ob njegovem prejšnjem predlogu. Takrat je bilo
               narobe to, da se je morda odločil bolj za kandidate, ki so se sami javili na njegove
               pozive in da je premalo upošteval zunanje kandidate, če lahko temu tako rečem. Tokrat
               je k temu predlogu povabil tudi kandidatko mag. Marto Klampfer, ki se ni sama javila
               na razpis. In še nekaj je predsednik tokrat storil, zelo široko se je posvetoval
               zlasti z akademsko sfero, povabil je k sodelovanju tiste, ki ste jih zadnjič nekateri
               pogrešali. Nekateri niso mogli sprejeti prav zdaj te naloge, so pa predsedniku
               predlagali druge kandidate, tako je kandidatka Marta Klampfer pravzaprav kandidatka,
               ki jo je predlagala prav ta visoko strokovna akademska sfera. Mandatno-volilna
               komisija se je izrekla o teh kandidatih. V imenu predlagatelj menim, da je tudi ta
               predlog dober in zato pričakujem, da ga boste podprli. In s tem ne zapravili tiste
               možnosti, ki je bila zadnjič, ko je bil predlog dober pred glasovanjem in po
               glasovanju, samo med glasovanjem ne.</p>
               <p>Torej spoštovane poslanke in poslanci! Z izglasovanjem štirih kandidatov za ustavne
               sodnike bomo omogočili normalno zamenjavo na Ustavnem sodišču. In ker so kandidati
               sposobni in strokovni, se ni bati, da bi ugled tega pomembnega državnega organa
               izgubil na časti in predvsem tudi na strokovnosti. Lepa hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Predlog je obravnavala Mandatno-volilna komisija. Stališče
               oziroma poročilo pa smo poslanci prejeli.</p>
               <p>Mi pa prehajamo na predstavitev stališč poslanskih skupin. Za govornico vabim kolega
               Jožefa Horvata, da predstavi stališče poslanske skupine Nova Slovenija. Izvolite.
            </p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala za besedo, spoštovani podpredsednik! Spoštovane poslanke, spoštovani poslanci,
               spoštovani kandidatki, spoštovana kandidata za ustavne sodnike oziroma sodnice!
               Spoštovana svetovalka predsednika republike, gospa Magdalena Tovornik! Po tako
               imenovani kadrovski iniciativi nam je predsednik Republike Slovenije predlagal štiri
               kandidate za ustavne sodnike, in sicer mag. Darinko Dekleva Marguč, višjo sodnico na
               Upravnem sodišču Republike Slovenije, Dr. Boštjana Zalarja, višjega sodnika na
               Upravnem sodišču Republike Slovenije, mag. Marto Klampfer, predsednico Višjega
               delovnega in socialnega sodišča v Ljubljani, in dr. Miodraga Đorđevića, vrhovnega
               sodnika na Vrhovnem sodišču Republike Slovenije.</p>
               <p>V poslanski skupini Nove Slovenije ugotavljamo, da so današnji kandidati za ustavne
               sodnike bili s strani predsednika republike obravnavani na nekoliko drugačen način
               kot štirje kandidati, o katerih se je Državni zbor Republike Slovenije odločal na
               oktobrski seji Državnega zbora. Tokrat se predsednik Republike Slovenije ni
               pogovarjal s predstavniki poslanskih skupin iz Državnega zbora, torej ni dodatno
               razložil in argumentiral svojih predlogov. Na seji poslanske skupine pred sejo
               Mandatno volilne komisije smo mi oblikovali stališče, da ne podpremo nobenega od
               kandidatov. Tako sva tudi člana Nove Slovenije v Mandatno-volilni komisiji glasovala.
               Na seji Mandatno-volilne komisije pa je svetovalka predsednika Republike gospa
               Magdalena Tovornik sugerirala poslanskim skupinam pogovore s kandidati. To je bilo z
               naše strani dobrodošlo. Mi smo v Poslanski skupini Nove Slovenije to opravili in se
               tudi s tega mesta zahvaljujem kandidatkam in kandidatom, da so si vzeli čas za
               pogovor. Na pogovorih smo dobili odgovore na zastavljena vprašanja, nekatere
               zadovoljive, nekatere tudi manj zadovoljive. Ugotavljamo tudi da se predsednik
               Republike Slovenije dr. Janez Drnovšek ni sestal s kandidati na osebnem pogovoru, kar
               sicer ni zakonska zahteva, daje pa po našem mnenju neko težo tako pomembnim
               funkcijam, kot so ustavni sodniki. Mi tudi čisto na človeški ravni razumemo
               eventualne objektivne okoliščine, ki pogovora med predsednikom in kandidati morda
               niso omogočile.</p>
               <p>Po opravljenih pogovorih s kandidati in po ponovnem premisleku na osnovi le-teh smo
               se v Poslanski skupini Nove Slovenije odločili, da bomo našo podporo dali kandidatom
               tako kot vedno po lastni vesti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine Zares bo predstavil kolega dr. Matej
               Lahovnik. Izvolite.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Spoštovane poslanke, poslanci, predsedujoči! V Poslanski skupini Zares smo bili
               najprej presenečeni, da se je predsednik države odločil tik pred iztekom mandata
               predlagati štiri nove kandidate za ustavne sodnike oziroma sodnice, glede na to, da
               so bili tik pred tem zavrnjeni kandidati, ki so prav tako imeli odlične strokovne
               reference. Vendarle je treba priznati, da ima predsednik države mandat do 23.
               decembra, da ima vso pravico in dolžnost, da to stori in tudi verjamemo, da je svoj
               predlog skrbno pretehtal. Glede omenjenih kandidatov je treba povedati, da so bila
               mnenja, nekatera tudi strokovna, različna. Ob tem pa bi želel izrecno izpostaviti, da
               smo mnenja, da ima vsak pravico tudi z vidika stroke se opredeliti do kandidatov, kot
               je to storil nekdanji ustavni sodnik. Ampak način, na katerega je to naredil, se nam
               je zdel neprimeren, še posebej zato, ker enemu izmed kandidatov ni očital toliko
               strokovnosti, temveč to, da naj bi bil desničar. Tudi če je temu tako, nikoli v naši
               poslanski skupini ne delimo ljudi na leve in desne, kot se to rado počne v tem
               Državnem zboru in v naši družbi vse preveč pogostokrat v čisto nekih ideoloških
               podlagah ali nekih predsodkih, pri tem pa se pozablja na strokovne reference
               kandidatov.</p>
               <p>Glede na vse skupaj in glede na to, da tudi menimo, da je predsednik državne predlog
               skrbno pretehtal, bomo kandidate podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanec Žnidaršič bo podal stališče Poslanske skupine DeSUS.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani predsedujoči, spoštovana svetovalka predsednika države, kolegice in
               kolegi! Naša poslanska skupina bo vse štiri predloge za kandidate za ustavne sodnike
               podprla. Menimo, da je predsednik države skrbno pretehtal svoj predlog. Opravil je
               široka posvetovanja tudi z ustrezno strokovno usposobljenimi strokovnjaki pred
               pripravo tega predloga. Mislimo, da ni razmišljal o političnih referencah, pač pa o
               strokovnih. Vsi so po našem trdnem prepričanju sposobni opravljati to delo in vsak ga
               mora enkrat začeti opravljati prvič. Zaradi tega spoštujemo tako inštitut kot tudi
               predlog inštituta predsednika republike glede ustavnih sodnikov. Ne domišljamo si, da
               bi lahko sami kot laiki sodili njihove reference, kar se nam tudi sicer zdi
               nekorektno oziroma v nekem smislu ponižujoče. Marsikdo govori danes o tem, da je
               predlog slabši od prejšnjega, ampak prejšnjega nismo v celoti podprli. Mi smo vedno
               podpirali vse predloge, žal niso bili sprejeti. Mnogi usposobljeni kandidati se pa
               danes več ne prijavijo oziroma ne želijo tudi na poziv predsednika republike sprejeti
               kandidature, ker nočejo pasti v razmere obtoževanja, sodbe in komentarjev čistih
               laikov za stroko, kadar so na kandidaturi, in seveda nočejo tvegati neizvolitve,
               kljub temu, da so nesporno sposobni. In bojim se, da bi ob takem ravnanju, našem
               skupnem, kandidatov bilo vedno manj in vedno, lahko rečem, na nižji ravni stroke.
               Tako da mislimo, da je skrajni čas, da se Ustavno sodišče strokovno izpopolni z vsemi
               ustavnimi sodniki, in bomo enotno podprli predlog predsednika republike. Hvala lepa.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Jože Tanko bo podal stališče Poslanske skupine SDS.
               Izvolite.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala za besedo. Vsem prav lep pozdrav! Predlog, ki ga je predsednik republike dr.
               Drnovšek posredoval v Državni zbor, je pripravljen v časovni stiski. V to časovno
               stisko so ga potisnile stranke, ki so mu v prejšnjem krogu na posvetovanjih obljubile
               popolno soglasje in podporo njegovemu predlogu, pa vendar je potem na glasovanju
               večji del ali pa veliko poslancev teh poslanskih skupin je bilo odsotnih. Manjkalo je
               kar 14 poslancev tistih poslanskih skupin, ki so predsedniku republike obljubili
               popolno podporo. In prav zaradi tega, ker je bila ta podpora zadostna, je predsednik
               republike tisti predlog tudi poslal v Državni zbor, ker je ocenil, da ima zadostno
               podporo. Med temi, ki so manjkali, sta bili tudi dve vodji poslanskih skupin. In za
               ti dve vodji je bilo bolj pomembno, da sta se udeležili televizijske oddaje, v kateri
               so <q>"namakali"</q> notranjega ministra Mateja zaradi tragičnih posledic, ki jih je
               prinesel neizglasovani zakon. Če bi bila udeležba opozicije popolna, kot je bila dr.
               Drnovšku obljubljena, potem bi prejšnji mesec lahko izglasovali še tri nove ustavne
               sodnike. Tako pa danes ponavljamo postopek z novimi kandidati. Tak odnos do
               predsednika republike, ko se je njemu osebno obljubila podpora in se je to sporočilo
               tudi javnosti, potem pa se mu je ta podpora z neudeležbo in z obstrukcijo odtegnila,
               po našem mnenju ni primeren do inštituta predsednika republike. Ob tem bi rad
               opozoril, da se predsedniku republike ta zgodba ni zgodila prvič, da se mu to ni
               zgodilo prvič. Predstavniki Socialne demokracije in Liberalne demokracije so ga
               izigrali že večkrat. Najprej že v prejšnjem mandatu, ko sta se zamenjala predsednika
               Vlade, ko je bil predsednik Vlade Drnovšek izvoljen za predsednika republike in je
               Vlado prepustil svojemu nasledniku mag. Ropu. Takrat se je takoj pokazalo, kako se
               dela politika, saj so poslanci tedanje koalicije, večinoma sestavljene iz Liberalne
               demokracije in iz SD-ja, takoj podrli tri njegove predloge za predsednika Računskega
               sodišča. Ta vzorec in tak odnos do predsednika republike se je ohranil do danes. Te
               stranke ga niso spremenile in ne drži nič, kar so predsedniku republike tudi
               obljubile.</p>
               <p>Vendar je problem še večji. Ob tem se poslužujejo zavajanja in sprenevedanja in
               govorijo, češ, koalicija je tista, ki ima večino in koalicija je tista, ki je
               odgovorna za to, da so predlogi predsednika republike sprejeti in potrjeni. Vendar
               temu moram oporekati. Prav vsakič, kadar smo bili povabljeni na pogovor k predsedniku
               republike, smo mu jasno in nedvoumno sporočili naše stališče do kandidatov, ki jih
               predlaga. In prav nikoli nismo glasovali drugače, čeprav je bilo to sicer tajno
               glasovanje, vendar je poslanska skupina, tako kot smo stališče predstavili
               predsedniku republike in kot smo ga sporočili javnosti, tako stališče je potem tudi
               držalo, za razliko od nekaterih drugih poslanskih skupin, ki so obljubile popolno
               podporo, pa jih je potem manjkala ena tretjina.</p>
               <p>Tokrat nas predsednik republike zaradi časovne stiske, v kateri se je znašel, in tudi
               zaradi želje, da se stanje na Ustavnem sodišču še v času njegovega mandata spremeni,
               nas ni povabil na pogovor, zato mu tudi stališča nismo sporočili in našega stališča
               nismo sporočili tudi javnosti. Rad pa bi povedal, da bomo tokrat v Poslanski skupini
               Slovenske demokratske stranke podprli en predlog, in sicer bomo podprli mag. Marto
               Klampfer, predsednico Višjega delovnega in socialnega sodišča v Ljubljani in tudi
               upam, da bo kandidatka dobila zadostno podporo za izvolitev za ustavnega sodnika.
               Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Dušan Kumer pa bo predstavil stališče Poslanske skupine
               SD. Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Spoštovani podpredsednik, spoštovana svetovalka Urada predsednika
               države, spoštovane kolegice in kolegi! Sedaj imam seveda nehvaležno nalogo po temle
               ekspozeju vodje največje poslanske skupine v tem Državnem zboru in bom nekako začel
               takole. Jezus je mrtev, pa Marks je mrtev, jaz se pa zelo slabo počutim po tem uvodu,
               ampak bom zdržal in se bom namenil povedati tisto, kar sem se namenil povedati.</p>
               <p>Za začetek bi pa z energičnim glasom zavrnil insinuacijo, da je zopet na prangerju
               Poslanska skupina Socialnih demokratov, ki bi naj v tej zgodbi o izvolitvi sodnikov
               Ustavnega sodišča izigrala predsednika države. Jasno bom povedal in se bom izrazil po
               športno, da v tem Državnem zboru je <q>"golgeter"</q> za vso izvoljivost, za vsako
               izvoljivost vladna koalicija. Tako kot se ona odloči, tako je končni rezultat vseh
               volitev. Pa vi si predstavljate in insinuirate, kar hočete. Včerajšnji dokaz,
               številčni, je jasen. 51 glasov ima vladna koalicija in samo 39 ima opozicija. Se
               pravi, da ni šanse, da kakršnakoli kandidatura gre skozi, da pri tem ni vaše dobre
               volje. Zato vse zarotniške zgodbe o nekih izigravanjih itd. prepuščam raje vaši
               domišljiji, ki je polna laži in neresnic, in to pripovedujte svojim otrokom ali pa če
               imate vnuke, oni bodo navdušeni zvečer, preden bodo zaspali.</p>
               <p>Da grem na to, kar sem se namenil povedati. V Poslanski skupini Socialnih demokratov
               bomo predlog predsednika države o izvolitvi štirih sodnikov Ustavnega sodišča
               Republike Slovenije podprli. Pri tem dodajamo, da nam je žal, da zaradi političnih
               kalkulacij in dajanja prednosti strankarskim preferencam, predvsem s strani
               koalicijske večine v tem Državnem zboru, ni uspel že prvi predlog v celoti. Navkljub
               temu odnos Poslanske skupine Socialnih demokratov do inštituta predsednika države in
               njegovih predlogov, ki jih pošilja v Državni zbor, ostaja še naprej nespremenjen -
               korekten, spoštljiv in na nivoju medsebojnega zaupanja. Zato tudi v tem primeru
               ocenjujemo, da so vsi štirje kandidati in kandidatke, ki jih je predlagal predsednik
               države, vredni zaupanja za upravljanje tako pomembne funkcije, kot je funkcija
               ustavnega sodnika, in jim tako v strokovnem kot tudi osebnostnem merilu nimamo kaj
               oporekati.</p>
               <p>Iz obrazložitve posameznih kandidatur pa je možno zaključiti, da je predsednik države
               tudi v tem drugem poizkusu skušal izbrati ugledne in najboljše kandidate in
               kandidatke ter slediti tudi strokovni uravnoteženosti. Je pa nedvoumno res, da je
               situacija v zvezi z izvolitvijo ustavnih sodnikov postala izredno zapletena, da se je
               predsednik države znašel v zelo neugodnem položaju, saj njegovi predlogi, po pravilu,
               brez tehtno utemeljenih razlogov ne dobijo dovolj podpore v Državnem zboru. To ima za
               posledico, da se iz seje v sejo krog uglednih pravnikov in sodnikov, ki bi bili
               pripravljeni kandidirati za to funkcijo, v tem Državnem zboru močno oži.</p>
               <p>Poslanska skupina Socialnih demokratov podpira predlog predsednika države v upanju,
               da bo v drugo Državnemu zboru uspelo popolniti prosta mesta sodnikov na Ustavnem
               sodišču Republike Slovenije. Morda bi bil to tudi pozitiven signal v bodoče tudi
               strokovnim krogom na drugih področjih, da so ocene o tem, da poslanci in poslanke v
               Državnem zboru izbiramo in podpiramo kandidate in kandidatke le po svetovnonazorskem
               prepričanju, strankarski pripadnosti in simpatizerstvu, ne pa strokovnosti in
               nevtralnosti, neutemeljene. V nasprotnem primeru, ob zavrnitvi teh predlogov, bomo te
               ocene in ugotovitve le še dodatno podkrepili.</p>
               <p>Na koalicijski večini v tem Državnem zboru je, da te ocene ovrže in zavrne.
               Včerajšnjih 51 glasov to omogoča, 39 glasov opozicije je premalo.</p>
               <p>In čisto na koncu. Če vam včeraj nismo dali možnosti in priložnosti, da si s temi
               51-imi glasovi izvolite opozicijskega mandatarja, in potem tudi opozicijsko vlado,
               imate danes priložnost, da namesto tega izvolite štiri nove ustavne sodnike.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Stališče Poslanskega kluba Liberalne demokracije pa bo predstavil mag. Borut
               Sajovic.</p>
               <p>Izvolite.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Prijazen dober večer, še enkrat, vsem prisotnim in seveda poseben pozdrav tudi Uradu
               predsednika države.</p>
               <p>V Poslanskem klubu Liberalne demokracije Slovenije predloge predsednika ocenjujemo za
               sprejemljive. Pozdravljamo trud in napor predsednika, da se Ustavno sodišče ob
               obilici dela in naših sodnih zaostankih končno zapolni. Zdi se nam preprosto
               nesprejemljivo, da zato, ker Ustavno sodišče ni popolno, številne naše državljanke in
               državljani čakajo mesece in leta, da pride do dokončne odločitve. Predsednik je pri
               izbiri upošteval vse kriterije, na prvem mestu strokovnost, izkušnje, pravičnost.
               Predlog je uravnotežen, saj so zastopana različna strokovna področja. Mi
               izpostavljamo predvsem skrb za človekove pravice. Predlog je še naprej spolno
               uravnotežen in kar trije od štirinajstih iz nabora tistih, ki so se sami prijavili,
               so tukaj. Če bomo s kandidati ravnali tako mačehovsko kot do sedaj, potem bo krog
               tistih, ki se želijo prijaviti za to odgovornost funkcijo, iz dneva v dan ožji.</p>
               <p>V Poslanskem klubu Liberalne demokracije Slovenije si želimo, da ti izbrani sodniki
               sodijo predvsem po pravici, ustavi in zakonih, ne pa po tistem, kar v tej dvorani
               večkrat slišimo, da naj bi iskali neko uravnoteženost po političnih opcijah. Sodniki,
               ki so se prijavili na razpis, izpolnjujejo vse pogoje, in na nas je, da nocoj
               odločimo. Obsojamo pa predvsem poskuse, da se posredno na ta način predsednika
               razlasti določenih pristojnosti. Tako ravnanje brez dvoma ni na mestu. Mogoče se
               prevečkrat pozablja, in prav je, da na to spomnimo, da se predsednika države voli na
               drug način, kot se pa voli nas, poslance. Nenazadnje so se o tem slovenski volivci
               odločali ne dolgo nazaj, volivci pa imajo v uveljavljenih demokracijah vedno
               prav.</p>
               <p>V Poslanskem klubu LDS jim za razliko od nekaterih v tej dvorani tudi tokrat
               pritrjujemo. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Z vašo razpravo smo zaključili krog, namenjen predstavitvi
               stališč poslanskih skupin. Prehajamo na razpravo prijavljenih poslank in poslancev. K
               besedi najprej vabim poslanca Slavka Gabra. <stage>(Ga ni.)</stage> Besedo ima kolega Jožef Školč.
               <stage>(Se odpoveduje.)</stage> Kolega Borut Sajovic? <stage>(Tudi ne.)</stage> Kolega Dušan Kumer? <stage>(Tudi ne.)</stage>
               Poslanec Miran Potrč? <stage>(Tudi ne.)</stage> Kolega Jože Tanko? Izvolite.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Dejstvo je, da je predsednik republike postavljen v zelo nehvaležno situacijo, še
               posebej v primeru, ko ima težave, ko mu nekateri vodje poslanskih skupin na
               posvetovanjih, na pogovorih obljubijo polno podporo, potem pa, ko pride predlog v
               Državni zbor na plenarno sejo, te podpore naenkrat ni več v takem številu, kot je
               bila napovedana. Manjkajo poslanci, manjkajo celo vodje poslanskih skupin, ki so to
               predsedniku obljubili. In tudi pri zadnjem glasovanju ni ostalo neopaženo, da sta dve
               vodji poslanskih skupin bili na televizijskem šovu, namesto da bi se udeležili
               glasovanja v Državnem zboru o ustavnih sodnikih. Na to je opozoril tudi predsednik
               Ustavnega sodišča dr. Čebulj. Nad tem se je globoko začudil, povsem upravičeno, in je
               ocenil, da nekateri dajejo oddjan, ki so bolj poljudne, ki niso za to državo
               odločilne, večjo težo kot resnim glasovanjem v Državnem zboru za kandidate za člane
               najvišje veje sodne oblasti - za ustavne sodnike. Dejstvo je, da so v prejšnjem krogu
               glasovanja o ustavnih sodnikih bili trije kandidati, ki so dobili, eden 32 glasov in
               dva 34 glasov. In da je manjkalo štirinajst poslancev iz opozicije. To se pravi, da
               za te tri kandidate so glasovali tudi člani koalicijskih poslanskih skupin. Če bi
               poslanske skupine opozicije držale besedo, ki so jo dale predsedniku republike, in to
               so tudi javno povedale, potem bi bili prejšnjič izvoljeni še trije ustavni sodniki,
               ne glede na to, kakšna je odgovornost koalicije. Kar zadeva našo stranko, sem
               predsedniku republike zelo jasno in zelo konkretno povedal, kakšna bo naša podpora.
               Zelo jasno sem to povedal za to govornico v tem Državnem zboru, povedal sem, da bomo
               podprli enega, da ima eden od kandidatov soglasno podporo, in da je možna podpora še
               eni kandidatki. To bi, kar je povedala koalicija, predvsem pa tisto, kar ste
               obljubili v opoziciji, zadoščalo, da bi bili ti ustavni sodniki izvoljeni. Vendar
               manire se iz prejšnjega mandata prejšnje Vlade prenašajo naprej, ta koalicija oziroma
               bivša koalicija, sedanja opozicija, ima do predsednika republike zelo negativen
               odnos. Praktično pri vseh pomembnih odločitvah, kadrovskih odločitvah, ki jih je
               predlagal, celo takrat, ko ste imeli 2/3 večino v Državnem zboru, niste uspeli
               potrditi njegovih predlogov. Za predsednika Računskega sodišča je bilo glasovanje
               opravljeno 4-krat, celo eden izmed kolegov poslancev, ki je med nami, vrhunski
               strokovnjak za finance, ni bil primeren za predsednika Računskega sodišča. Ta problem
               odnosov med nekdanjim oziroma bivšim predsednikom Vlade in sedanjim predsednikom
               republike se je začel že takoj po nastopu mandata nekdanjega ali pa bivšega
               predsednika Vlade. Že v Atenah se ni mogel dogovoriti s predsednikom, kdo bo podpisal
               za Nato. Bila je takrat narejena velika izjema, zelo očitno je to izpadlo in ta
               vzorec degradacije funkcije predsednika, ki se voli res na drugačen način, kot Vlada,
               kot predsednik Vlade in kot poslanci. In ves ta odnos se je nadaljeval tudi še
               naprej.</p>
               <p>Tako predlagam tudi danes, ko smo pred pomembno odločitvijo, da storite tisto, kar
               ste dejansko obljubili. Mi bomo zagotovo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Kumer proceduralno. Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Proceduralni predlog imam. Mislil sem to predlagati že na Mandatno-imunitetni
               komisiji, bom pa danes predlagal Državnemu zboru. Glede na to, da so volitve ustavnih
               sodnikov tajne volitve, sprašujem vodstvo Državnega zbora, kako so lahko nekateri
               poslanci, ki o tem javno diskutirajo, prišli do tajnega imenika za te volitve in
               vedo, kateri poslanci so na teh volitvah bili udeleženi in kateri ne. Prosim, če to
               vodstvo Državnega zbora ugotovi in ugotovi, kako so prišli do teh zadev.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Z vašim predlogom se bo poigral tretji podpredsednik. Jaz pa k besedi
               vabim predlagateljico, če želi še spregovoriti. Izvolite. Mir v dvorani! Beseda ima
               gospa Tovornikova in samo ona.</p>
            </sp>
            <sp who="SDZ4:TovornikMagdalena">

               <speaker>MAGDALENA TOVORNIK:</speaker>

               <p>Lepa hvala, gospod podpredsednik. Jaz bi rada preden se tokrat izrečete o podpori
               štirih predlaganih kandidatov, samo zares odstranila vsak dvom o tem, da bi bil
               predsednik republike dr. Janez Drnovšek tokrat v časovni stiski.</p>
               <p>14 dni res ni veliko časa. Vendar če ga nameniš enemu samemu projektu, potem je
               dovolj časa za to, da dobro premisliš. Tudi zaradi tega, ker predsednik republike ni
               razmišljal na novo. Predsednik republike je izbiral izmed tistih, ki so pokazali
               pripravljenost postati ustavni sodniki na treh njegovih pozivih. In predsednik
               republike je zelo dobro poznal vseh 13 prijavljenih kandidatk in kandidatov, tako da
               je šlo za dokaj enakovredne kandidatke in kandidate. Zaradi tega predsednik ni bil v
               časovni stiski. Morda bi rekla, da je na koncu zmanjkalo žensk na razpisu, ampak tudi
               sicer, kot sem povedala že v uvodu, je predsednik republike želel prisluhniti vaši
               razpravi, da ste pogrešali morda tudi izbor, ki sega izven objavljenega poziva in
               prijavljenih kandidatov.</p>
               <p>Kar pa zadeva pripombe predsednika Nove Slovenije, spoštovanega poslanca gospoda
               Horvata, da se predsednik ni sestal s kandidati, moram reči, da tudi sicer, vsaj
               odkar sem jaz tu, to ni bilo v navadi, da bi se z njimi sestajal, preden bi bili
               izvoljeni v Državnem zboru. Verjamem pa, da bi bil zelo rad in iz srca čestital za
               izvolitev. No, bo pa to storil danes, če boste tako odločili. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. S tem pa tudi zaključujem razpravo v povezavi s prvim poglavjem
               mandatno-volilnih zadev.</p>
               <p>Prehajamo na obravnavo, razpravo predloga predsednika Republike Slovenije na
               določitev treh kandidatov za sodnika na Evropskem sodišču za človekove pravice v
               Strasbourgu. Predsednik Republike Slovenije dr. Janez Drnovšek je z dopisom dne 29.
               oktobra letošnjega leta predlagal Državnemu zboru, da za kandidate za sodnike na
               Evropskem sodišču za človekove pravice v Strasbourgu izvoli prof. dr. Boštjana M.
               Zupančiča, gospo Mileno Šmit in gospoda Boštjana Penka. Sprašujem predstavnico<gap n="..."/>
               Odgovor sem že dobil. Predlog je obravnavala tudi Mandatno-volilna komisija kot
               matično delovno telo, ki je zboru poročala pisno. Prijavljenih k razpravi ni.</p>
               <p>Prehajamo na izvedbo glasovanj o predlogih predsednika republike za, prvič, izvolitev
               štirih sodnikov Ustavnega sodišča Republike Slovenije, in drugič, določitev treh
               kandidatov za sodnike na Evropskem sodišču za človekove pravice v Strasbourgu.</p>
               <p>V skladu s 163. členom Ustave Republike Slovenije ter s prvim odstavkom 14. člena
               Zakona o Ustavnem sodišču Republike Slovenije ter prvim odstavkom 7. člena Zakona o
               predlaganju kandidatov iz Republike Slovenije za sodnike mednarodnih sodišč o
               izvolitvi Državni zbor odloča s tajnim glasovanjem. Pri tem posebej opozarjam, da
               Državni zbor voli tri kandidate za sodnike na Evropskem sodišču za človekove pravice,
               izmed katerih bo Parlamentarna skupščina Sveta Evrope imenovala enega sodnika
               Evropskega sodišča za človekove pravice.</p>
               <p>V skladu s prvim odstavkom 92. člena Poslovnika Državnega zbora vodi tajno glasovanje
               komisija, ki jo sestavlja predsedujoči ter štirje poslanci, ki jih izvoli Državni
               zbor. Pri delu komisije bo sodeloval tudi namestnik generalnega sekretarja. Poslanske
               skupine so mi že vnaprej posredovale predloge za člane komisije, ki vodi glasovanje,
               in sicer: kolega Franc Jazbec, kolega Aurelio Juri, Rudi Moge in Martin Mikolič, član
               te komisije sem tudi jaz kot predsedujoči. Ali kdo navedenemu predlogu nasprotuje?
               <stage>(Ne.)</stage> Prehajamo na odločanje o predlagani sestavi komisije. Glasujemo. Navzočih je 71
               poslank in poslancev, vsi prisotni so potrdili predlog sestave komisije.</p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bo poslankam in
               poslancem vročenih 7 glasovnic tako, da pride vsak poslanec k mizi predsedujočega in
               pove svoje ime in priimek. Glasuje se tako, da se na vsaki glasovnici obkroži
               besedica <q>"za"</q> ali <q>"proti"</q>. V skladu s petim odstavkom 91. člena Poslovnika Državnega
               zbora je neizpolnjena glasovnica neveljavna, neveljavna je tudi glasovnica, iz katere
               volja poslanke oziroma poslanca ni jasno razvidna.</p>
               <p>V skladu s prvim odstavkom 14. člena Zakona o Ustavnem sodišču Republike Slovenije
               ter 7. členom Zakona o predlaganju kandidatov iz Republike Slovenije za sodnike
               mednarodnih sodišč bo vsak predlagani kandidat izvoljen, če bo zanj glasovala večina
               poslank in poslancev, to je 46 ali več. Glasovali bomo v dvorani v glasovalnih
               kabinah. Poslanke in poslanci boste izpolnjene glasovnice oddali v glasovalno
               skrinjico, ki bo v dvorani na mizi ob kabinah za glasovanje.</p>
               <p>Prehajamo na izvedbo tajnega glasovanja. Prosim poslance, ki mi boste pomagali pri
               glasovanju, da se zglasite v sobi 217, kjer bomo prevzeli volilni material.
               Glasovanje se bo začelo čez 10 minut, torej ob 17.20, in bo trajalo 20 minut, kar
               pomeni do 17.40. Po končanem glasovanju prosim poslance, ki mi boste pomagali pri
               glasovanju, da se zberete v sobi 217.</p>
               <p>Prekinjam sejo zbora, ki jo bomo nadaljevali ob 18.30. 7 glasovnic imamo in volilna
               komisija bo imela težko delo na podlagi govorov. Kot rečeno, ob uri, kot sem jo
               povedal, to je ob 18.30, nadaljujemo s sejo zbora. Hvala lepa.</p>
               <stage type="time">(Seja je bila prekinjena ob 17.08 in se je nadaljevala ob 18.30.)</stage>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovane poslanke in spoštovani poslanci! Prosim, da zasedete svoja mesta. Hvala
               lepa. Nadaljujemo sejo.</p>
               <p>Nadaljujemo s prekinjeno <title>21.a točko dnevnega reda - predlog predsednika republike
                  za izvolitev štirih sodnikov Ustavnega sodišča Republike Slovenije.</title>
               </p>
               <p>Najprej bom prebral štiri zapisnike, in sicer zapisnik o ugotovitvi izida glasovanja
               za sodnico Ustavnega sodišča Republike Slovenije.</p>
               <p>Glasovanje je bilo v prostorih Državnega zbora Republike Slovenije dne 20. novembra
               2007. Razdeljenih je bilo 80 glasovnic, oddanih je bilo 80 glasovnic, neveljavne so
               bile 4 glasovnice, veljavnih je bilo 76 glasovnic. <q>"Za"</q> je glasovalo 35 poslancev,
               <q>"proti"</q> 41 poslancev.</p>
               <p>Na podlagi izida glasovanja ni bila z večino glasov vseh poslancev izvoljena za
               sodnico Ustavnega sodišča Republike Slovenije mag. Darinka Dekleva Marguč.</p>
               <p>V nadaljevanju vas seznanjam z zapisnikom o ugotovitvi izida glasovanja za sodnika
               Ustavnega sodišča Republike Slovenije.</p>
               <p>Glasovanje je potekalo v prostorih Državnega zbora Republike Slovenije 20. novembra
               2007. Razdeljenih je bilo 80 glasovnic, oddanih je bilo 80 glasovnic, neveljavna je
               bila 1 glasovnica, veljavnih je bilo 79 glasovnic. <q>"Za"</q> je glasovalo 34 poslancev,
               <q>"proti"</q> je glasovalo 45 poslancev.</p>
               <p>Na podlagi izida glasovanja ni bil z večino glasov vseh poslancev izvoljen za sodnika
               Ustavnega sodišča Republike Slovenije dr. Boštjan Zalar.</p>
               <p>Seznanjam vas z zapisnikom o ugotovitvi izida glasovanja za sodnico Ustavnega sodišča
               Republike Slovenije.</p>
               <p>Glasovanje je bilo v prostorih Državnega zbora Republike Slovenije dne 20. novembra
               2007. Razdeljenih je bilo 80 glasovnic, oddanih je bilo 80 glasovnic, neveljavnih
               glasovnic ni bilo, veljavnih glasovnic je bilo 80. <q>"Za"</q> je glasovalo 71 poslancev,
               <q>"proti"</q> je glasovalo 9 poslancev.</p>
               <p>Na podlagi izida glasovanja je bila z večino glasov vseh poslancev izvoljena za
               sodnico Ustavnega sodišča Republike Slovenije mag. Marta Klampfer.</p>
               <p>Seznanjam vas z zadnjim zapisnikom o ugotovitvi izida glasovanja za sodnika Ustavnega
               sodišča Republike Slovenije.</p>
               <p>Glasovanje je bilo v prostorih Državnega zbora Republike Slovenije dne 20. novembra
               2007. Razdeljenih je bilo 80 glasovnic, oddanih je bilo 80 glasovnic, neveljavne so
               bile 3 glasovnice, veljavnih je bilo 77 glasovnic. <q>"Za"</q> je glasovalo 35, <q>"proti"</q> je
               glasovalo 42 poslancev.</p>
               <p>Na podlagi izida glasovanja ni bil z večino glasov vseh poslancev izvoljen za sodnika
               Ustavnega sodišča Republike Slovenije dr. Miodrag Đorđević.</p>
               <p>Zdaj pa prosim mag. Marto Klampfer, sodnico Ustavnega sodišča Republike Slovenije, da
               priseže pred Državnim zborom.</p>
            </sp>
            <sp who="SDZ4:KlampferMarta">

               <speaker>MAG. MARTA KLAMPFER:</speaker>

               <p>Prisegam, da bom sodila po ustavi in zakonu in po svoji vesti in se z vsemi svojimi
               močmi potrudila za ustavnost in zakonitost ter za varovanje človekovih pravic in
               temeljnih svoboščin. Hvala. <gap n="..."/><stage>/Aplavz./</stage><gap n="..."/> Dovolite mi samo, da se zahvalim za
               zaupanje. Zelo sem zadovoljna, da je predlog predsednika države, s katerim me je
               predlagal za ustavno sodnico, dobil tako podporo. Vem pa tudi, da sem s tem dobila in
               da mi je bila s to današnjo zaprisego in izvolitvijo dana velika odgovornost. Ustavni
               sodnik je varuh ustave. Ustavni sodnik mora ustavno določbo ne izolirano, ampak
               kompleksno razlagati v duhu celotne ustave. Pri svojih ustavnih presojah mora
               ustavnega sodnika voditi visoka strokovnost, ne pa politični kriteriji.</p>
               <p>Jaz sem prepričana in upam, da bom Ustavnemu sodišču, ko bom začela opravljati to
               funkcijo, s svojimi ustavnopravnimi odločitvami poskušala zagotavljati, da bo lahko
               institucija, v katero odhajam s to današnjo izvolitvijo, opravljala svojo temeljno
               nalogo, ki jo ima v ustavni demokraciji Ustavno sodišče. Ustavno sodišče je najvišji
               varuh ustavnosti in človekovih pravic. Hvala lepa. <gap n="..."/><stage>/Aplavz./</stage><gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa za vaš nagovor. Novoizvoljeni ustavni sodnici v imenu Državnega zbora
               čestitam in ji v imenu vseh nas želim čim uspešnejše delo.</p>
               <p>Nadaljujemo s <title>prekinjeno obravnavo 21.b točke, to je s predlogom predsednika
                  Republike Slovenije za določitev treh kandidatov za sodnika na Evropskem sodišču
                  za človekove pravice v Strasbourgu.</title> Seznanjam vas z zapisnikom o ugotovitvi
               izida glasovanja za kandidata za sodnika na Evropskem sodišču za človekove pravice v
               Strasbourgu prof. dr. Boštjan M. Zupančiča. Glasovanje je potekalo v prostorih
               Državnega zbora 20. novembra letošnjega leta. Razdeljenih je bilo 80 glasovnic,
               oddanih je bilo 80 glasovnic, neveljavna je bila ena glasovnica, veljavnih je bilo 79
               glasovnic. Za je glasovalo 73 poslancev, proti je glasovalo 6 poslancev. Na podlagi
               izida glasovanja je bil z večino glasov vseh poslancev izvoljen za kandidata za
               sodnika na Evropske sodišču za človekove pravice v Strasbourgu prof. dr. Boštjan M.
               Zupančič. Seznanjam vas z zapisnikom o ugotovitvi izida glasovanja za kandidatko za
               sodnico na Evropskem sodišču za človekove pravice v Strasbourgu gospo Mileno Šmit.
               Glasovanje je bilo v prostorih Državnega zbora Republike Slovenije današnjega dne 20.
               novembra. Razdeljenih je bilo 80 glasovnic, oddanih je bilo 80 glasovnic, neveljavne
               so bile tri glasovnice, veljavnih je bilo 77 glasovnic. Za je glasovalo 73 poslancev,
               proti so glasovali 4 poslanci. Na podlagi izida glasovanja je bila z večino glasov
               vseh poslancev izvoljena kandidatka za sodnico na Evropskem sodišču za človekove
               pravice v Strasbourgu gospa Milena Šmit.</p>
               <p>Seznanjam vas s tretjim, zadnjim zapisnikom o ugotovitvi izida glasovanja za
               kandidata za sodnika na Evropskem sodišču za človekove pravice v Strasbourgu gospoda
               Boštjana Penka. Glasovanje je potekalo v prostorih Državnega zbora dne 20. novembra.
               Razdeljenih je bilo 80 glasovnic, oddanih je bilo 80 glasovnic, neveljavni sta bili 2
               glasovnici, veljavnih je bilo 78 glasovnic. Za je glasovalo 73 poslank in poslancev,
               proti je glasovalo 5 poslancev. Na podlagi izida glasovanja je bil z večino glasov
               vseh poslancev izvoljen kandidat za sodnika na Evropskem sodišču za človekove pravice
               v Strasbourgu gospod Boštjan Penko.</p>
               <p>Vsem kandidatom in izvoljenim sodnikom čestitam v imenu Državnega zbora ob
               izvolitvi.</p>
               <p>Mi pa prehajamo na obravnavo desetih predlogov Sodnega sveta za izvolitev v sodniško
               funkcijo. Sodni svet je Državnemu zboru predložil deset predlogov za izvolitev
               kandidatk in kandidatov v sodniško funkcijo na sodniška mesta okrožnega sodnika na
               Okrožnem sodišču Maribor ter sedem okrajnih sodnic in dveh okrajnih sodnikov na
               Okrajnem sodišču v Celju, Kočevju, Ljubljani, Škofji Loki, Domžalah in Mariboru.
               Predlog je obravnavala Mandatno-volilna komisija kot matično delovno telo, ki je
               zboru pisno poročala in predložila predlagane predloge sklepov. Prijavljenih k
               razpravi ni. Prehajamo na odločanje o predlogu naslednjih sklepov.</p>
               <p>Prvič, na glasovanje dajem predlog sklepa o izvolitvi v sodniško funkcijo mag. Janeza
               Žirovnika na sodniško mesto okrožnega sodnika na Okrožnem sodišču v Mariboru.
               Glasujemo. Navzočih je 53 poslank in poslancev, za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Drugič, na glasovanje dajem predlog sklepa o izvolitvi v sodniško funkcijo gospe
               Tanje Potočnik na sodniško mesto okrajne sodnice na Okrajnem sodišču v Celju.
               Glasujemo. Navzočih je 51 poslank in poslancev, za 46, proti 1.</p>
               <p><stage>(Za je glasovalo 46.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Helene Vidic
               Bizjak na sodniško mesto okrajne sodnice na Okrajnem sodišču v Kočevju. Glasujemo.
               Navzočih je 50 poslank in poslancev, za 44, proti 2.</p>
               <p><stage>(Za je glasovalo 44.)</stage> <stage>(Proti 2.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospoda Mateja
               Čujoviča na sodniško mesto okrajnega sodnika na Okrajnem sodišču v Ljubljani.
               Glasujemo. Navzočih je 50 poslank in poslancev, za 44, proti 1.</p>
               <p><stage>(Za je glasovalo 44.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Anje
               Gregorič Lozej na sodniško mesto okrajne sodnice na Okrajnem sodišču v Ljubljani.
               Glasujemo. Navzočih je 53 poslancev in poslank, za 47, proti 2.</p>
               <p><stage>(Za je glasovalo 47.)</stage> <stage>(Proti 2.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Tatjane
               Kukanja na sodniško mesto okrajne sodnice na Okrajnem sodišču v Ljubljani. Glasujemo.
               Navzočih je 53 poslank in poslancev, za 50, proti 1.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Erike
               Ponikvar Dečman na sodniško mesto okrajne sodnice na Okrajnem sodišču v Ljubljani.
               Glasujemo. Navzočih je 53 poslank in poslancev, za 49, proti 1.</p>
               <p><stage>(Za je glasovalo 49.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Simone
               Prosen, na sodniško mesto okrajne sodnice na Okrajnem sodišču v Škofji Loki.
               Glasujemo. Navzočih je 54 poslank in poslancev, za je glasovalo 52, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Vite Hribar
               na sodniško mesto okrajne sodnice na Okrajnem sodišču v Domžalah. Glasujemo. Navzočih
               je 52 poslank in poslancev, za je glasovalo 50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospoda Tomaža
               Klenovška na sodniško mesto okrajnega sodnika na Okrajnem sodišču v Mariboru.
               Glasujemo. Navzočih je 55 poslank in poslancev, za je glasovalo 50, proti 1.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>Prehajamo na <title>obravnavo predloga sklepa o razrešitvi predsednice in imenovanju
                  predsednika Odbora Državnega zbora Republike Slovenije za notranjo politiko, javno
                  upravo in pravosodje</title>
               </p>
               <p>Predlog je v obravnavo zboru predložila Poslanska skupina Nove Slovenije, ki
               predlaga, da se gospo Mojco Kucler Dolinar razreši, kot predsednico Odbora za
               notranjo politiko, javno upravo in pravosodje in se za predsednika imenuje gospoda
               Draga Korena. Prijavljenih k razpravi ni. Prehajamo na odločanje o predlogu sklepa o
               razrešitvi predsednice in imenovanju predsednika Odbora Državnega zbora za notranjo
               politiko, javno upravo in pravosodje. Glasujemo. Navzočih je 54 poslank in poslancev,
               za je glasovalo 53, nihče proti.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Ugotavljam, da je sklep sprejet. S tem tudi zaključujem 21. točko dnevnega reda.
               Prekinjam 33. sejo Državnega zbora Republike Slovenije, ki jo bomo nadaljevali jutri
               ob 10. uri. Lep večer. <stage type="time">(SEJA JE BILA PREKINJENA 20. NOVEMBRA 2007 OB 18.48.)</stage>
               </p>
            </sp>
         </div>
      </body>
   </text>
</TEI>