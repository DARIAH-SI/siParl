<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-12-2005-12-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|79C9F0D85EAE8C88C12570E40048D6DA</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=79C9F0D85EAE8C88C12570E40048D6DA</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-12-2005-12-15.DZ" n="12">
               <name>Redna</name>
               <date when="2005-12-15"/>
            </setting>
         </settingDesc>
         <particDesc>
            <listOrg>
               <org xml:id="Redna-12-2005-12-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 12. seje</stage>
            <stage type="date">(15. december 2005)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 10.00 uri. </stage>


            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Pričenjam nadaljevanje 12. seje državnega zbora Republike Slovenije. Obveščen sem, da
               so zadržani in se današnje seje ne morejo udeležiti naslednji poslanci: Josip Bajc do
               16.00 ure, Bogdan Barovič, Samo Bevk, magister Milan M. Cvikl, Drago Koren, Dimitrij
               Kovačič, doktor Mitja Slavinec od 17.00 ure dalje in magister Franc Žnidaršič. Preden
               začnemo točko 1.a. dnevnega reda, naj vas obvestim, da smo ravno prejle na
               neformalnem sestanku predsednika in podpredsednikov ugotovili seveda, da sta tako
               točka 1.a in točka b tesno povezani. Gre za predlog odloka o razpisu referenduma in
               določitve referendumskih območij za ustanovitev občin ter za določitev oziroma
               spremembo njihovih območij in potem točko 1.b za predlog sklepa o ugotovitvi, da
               posamezna območja ne izpolnjujejo pogojev za ustanovitev občine oziroma za spremembo
               njenega območja. Če bi nadaljevali s sejo tako, kot je predvideno, bi lahko prišli v
               situacijo, da bi bili na primer pri odloku določeni sklepi sprejeti, potem pa tudi
               pri sklepu določeni amandmaji, pardon, amandmaji, ki bi seveda negirali odlok. Zaradi
               tega smo sprejeli sklep, da bomo zdaj na sestanku vodij poslanskih skupin v sobi 217
               poskušali sprejeti sklep, da se o odloku glasuje takoj po končani razpravi, kajti
               tako bo situacija pred začetkom razprave o sklepu bistveno bolj jasna. Zato zdaj sejo
               prekinjam do 10.20 ure in prosim vse vodje poslanskih skupin, da se takoj oglasijo v
               sobi 217. Hvala lepa. Torej 10.20 nadaljujemo.</p>
               <stage type="time">(Seja je bila prekinjena 15.12.2005 ob 10.02 uri in se je nadaljevala ob 10.26
               uri.)</stage>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Spoštovane kolegice poslanke in poslanci!</p>
               <p>Preden preidemo na točko <title>1A DNEVNEGA REDA, TO JE NA OBRAVNAVO PREDLOGA ODLOKA O
                  RAZPISU REFERENDUMA IN DOLOČITVI REFERENDUMSKIH OBMOČIJ ZA USTANOVITEV OBČIN TER
                  ZA DOLOČITEV OZIROMA SPREMEMBO NJIHOVIH OBMOČIJ</title>, naj vas obvestim o sklepu s
               posvetovanja vodij poslanskih skupin.</p>
               <p>Zaradi lažje izvedbe postopka razprave in glasovanja o dveh aktih, o katerih sem
               govoril prej, torej o odloku in sklepu, smo se dogovorili, da bomo najprej opravili
               razpravo o odloku, o vseh amandmajih, potem bomo pa pol ure po končani razpravi
               oziroma najkasneje ob 16.00 uri glasovali o odloku in amandmajih. Tako bomo imeli
               pred začetkom razprave o sklepu in amandmajih k sklepu čisto situacijo, da bomo
               vedeli, o čem lahko glasujemo oziroma kateri amandmaji bodo tudi avtomatično
               brezpredmetni glede na odlok.</p>
               <p>Torej, ponavljam, začenjamo z razpravo o odloku in amandmajih. Ko bomo to razpravo
               zaključili, bo čez pol ure glasovanje oziroma najkasneje ob 16.00 uri. Hvala lepa za
               razumevanje.</p>
               <p>Zdaj pa formalno začenjamo s predlogom odloka, ki ga je v obravnavo zboru predložil
               odbor za lokalno samoupravo in regionalni razvoj. Besedo dajem predsedniku odbora
               Pavlu Ruparju za dodatno obrazložitev predloga.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Spoštovani gospod predsedujoči, spoštovani gospod minister in predstavniki vlade,
               kolegice in kolegi, lep pozdrav! Najprej mi dovolite nekaj besed o dosedanjem poteku
               postopka ustanavljanja občin oziroma spreminjanja njihovih območij.</p>
               <p>Državni zbor je na junijski seji sprejel spremembe in dopolnitve zakona o lokalni
               samoupravi, ki je stopil v veljavo 13. avgusta letos. Z uveljavitvijo novele zakona
               je prenehal veljati zakon o postopku za ustanovitev občin ter za določitev njihovih
               območij iz leta 1996. Po noveli zakona se postopek v državnem zboru začne, ko z
               ustavo določeni predlagatelji zakona ali občinski svet vloži predlog za spremembo
               območja občin oziroma za ustanovitev nove občine.</p>
               <p>Kljub temu da sam postopek formalno ni vezan na roke, je služba vlade Republike
               Slovenije za lokalno samoupravo in regionalno politiko na svoji spletni strani
               7.9.2005 objavila obvestilo vsem županjam in županom o spremembah zakona o lokalni
               samoupravi glede določb o spremembah območij občin in ustanavljanju novih občin. V
               njem jih med drugim obvešča, da so bile zadnje redne lokalne volitve izvedene 10.
               novembra 2002, prvi rok za razpis naslednjih lokalnih volitev pa je 25.6.2006. To
               pomeni, da mora biti postopek za spremembo območij oziroma za ustanovitev novih občin
               zaključen, kot to določa zakon, tri mesece pred prvim možnim rokom za razpis rednih
               lokalnih volitev, to je najkasneje do 25. marca 2006. Hkrati je služba vlada dala
               tudi podrobnejša navodila glede instruktivnih rokov, za vlaganje predlogov v državni
               zbor, to je rokov, ki predlagateljem zagotavljajo, da bo postopek po parlamentarni in
               vladni proceduri končan v skladu z zakonom. S tem bo novoustanovljenim občinam
               omogočena izvedba rednih lokalnih volitev v občinske svete v letu 2006. Za vse ostale
               predloge, ki jih bodo predlagatelji še vlagali v državni zbor, pa bo postopek
               izpeljan kasneje in bo novoustanovljena občina lahko izvedla lokalne volitve in se
               konstituirala šele ob naslednjih rednih lokalnih volitvah, to je v letu 2010.</p>
               <p>Državni zbor je jeseni letos tako začel postopek za spremembo območja občin oziroma
               za ustanovitev nove občine na podlagi 14. člena zakona o lokalni samoupravi na
               predloge, ki so jih vložili z ustavo in zakonom določeni predlagatelji po sprejetju
               novele zakona. Državni zbor je tako v roku dobrih dveh mesecev prejel 33 predlogov za
               ustanovitev novih občin, dva predloga za spremembo območij občin in 9 predlogov za
               spremembo statusa, je občin. Predlogi, katerih predlagatelji so bili občinski sveti v
               postopku poslal v mnenje občinskim svetom oziroma mestnim svetom. V začetku novembra
               letos pa je nato vse predloge skupaj s prejetimi mnenji poslal vladi Republike
               Slovenije. Predloge so nekateri predlagatelji še dopolnjevali, vendar je vlada do
               svoje 50. seje, ki jo je imela 24. novembra 2005, uspela podati mnenje k vsem do
               takrat vloženim predlogom v državni zbor. Mnenje o predlogih za ustanovitev občin, za
               določitev novih območij, za spremembo območij občin ter spremembo statusa občin je
               poslala v obravnavo državnemu zboru. Glede na to, da so predlagatelji tudi v času po
               navedeni seji vlade še dopolnjevali predloge, je vlada Republike Slovenije na 90.
               dopisni seji obravnavala še predlog za razdelitev sedanje občine Dobrova - Polhov
               Gradec na dve občini in ugotovila, da predlog izpolnjuje pogoje po zakonu o lokalni
               samoupravi. Vlada je nato ponovno obravnavala dopolnitev predloga za ustanovitev
               novih občin na 52. redni seji in je ugotovila, da tudi predlog za ustanovitev občine
               Bizeljsko izpolnjuje zakone po zakonu o lokalni samoupravi.</p>
               <p>Odbor za lokalno samoupravo in regionalni razvoj je v nadaljevanju 7. seje dne 7.12.
               kot matično delovno telo obravnaval mnenje vlade Republike Slovenije o predlogih za
               ustanovitev občin, za določitev njihovih območij, za spremembo območij občin ter
               spremembo statusa občin. Na podlagi mnenja vlade je bilo na seji odbora pripravljeno
               delovno gradivo k predlogu odloka o razpisu referenduma in določitve referendumskih
               območij za ustanovitev občin ter za določitev oziroma spremembo njihovih območij, v
               katerem so bili vključeni vsi predlogi, za katere je vlada v mnenju ocenila, da
               izpolnjujejo zakonske pogoje za spremembo območja občin oziroma za ustanovitev nove
               občine. Na podlagi mnenja vlade je bil kot delovno gradivo pripravljen tudi predlog
               sklepa o ugotovitvi, da posamezna območja izpolnjujejo pogoje za ustanovitev občine,
               za spremembo njenega območja ter za spremembo statusa občin.</p>
               <p>Odbor je opravil splošno razpravo o mnenju vlade, predlogu odloka in predlogu sklepa
               ter o predlogih zakonsko določenih predlagateljev za ustanovitev občin, za določitev
               njihovih območij in za spremembo območij občin. Nekateri so v razpravi kritično
               ocenili pogoje, ki jih je določila zadnja novela zakona o lokalni samoupravi, zlasti
               pogoj dva tisočih prebivalcev kot spodnjo mejo števila prebivalcev v primerih, ko
               območje, na katerih se želi ustanoviti nova občina, izpolnjuje še druge pogoje po
               zakonu. Po tej noveli je namreč po mnenju nekaterih omogočeno neprestano
               ustanavljanje novih občin. Po mnenju nekaterih je vlada v posameznih primerih
               ugotavljala, ali območje, na katerem naj bi se ustanovile nove občine, izpolnjuje
               zakonske pogoje, odločila arbitrarno. Ocenili so, da skoraj v vseh primerih njene
               ugotovitve, da posamezni predlog izpolnjuje zakonsko določene pogoje, temeljijo na
               izpolnjevanju izjemnih pogojev v primeru, ko imajo območja manj kot 2.000
               prebivalcev. Nekateri so se v razpravi sklicevali tudi na priporočila kongresa
               lokalnih in regionalnih oblasti Sveta Evrope, katerega predstavniki so ob obisku v
               Sloveniji pred nekaj leti posebej opozorili na problem drobljenja lokalnih skupnosti,
               za katerega so videli vzrok v neustreznem sistemu financiranja občin, saj majhne
               občine prejmejo precej več sredstev iz državnega proračuna po prebivalcu kot pa
               velike, kar naj bi povzročilo pozitivno diskriminacijo v korist manjših občin, saj
               manjše občine prejmejo tudi neprimerno več državnih sredstev za sofinanciranje
               investicij kot večje.</p>
               <p>Med drugim so zagovorniki navedenega mnenja poudarili, da gredo trendi razvoja
               lokalne samouprave v Evropi v smeri združevanja majhnih občin, tako v Nemčiji kot v
               drugih razvitih državah. Dodaten razlog, da bi morali zmanjšati oziroma razmišljati o
               združevanju občin, je po njihovem mnenju tudi v dejstvu, da najbolj razdrobljena
               območja Slovenije vedno bolj zaostajajo v razvoju. Omenjena je bila zlasti nezmožnost
               priprave večjih razvojnih projektov v manjših občinah na podlagi njihovega
               sodelovanja in povezovanja za doseganje hitrejšega razvojnega cilja. Po mnenju
               nekaterih je tako zakonsko določena spodnja meje glede števila prebivalcev še vedno
               previsoka. Nekaterim območjem je bilo prav z ustanovitvijo občin v preteklosti
               omogočeno, da so si lahko zgradile zdravstvene domove. Izpostavljeno je bilo na
               primer vprašanje, ali mora imeti neko območje kot pogoj zdravstveni dom, ali le
               zagotovljeno primarno zdravstveno varstvo. Pri upoštevanju pogojev za ustanovitev
               nove občine kot celote, bi morali namreč upoštevati zagotovitev primarnega
               zdravstvenega varstva kot pogoj, ki ga je možno rešiti tudi v sodelovanju s sosednjo
               občino ali s povezovanjem na druge načine.</p>
               <p>V zvezi z vloženimi amandmaji k predlogu odloka in predlogu sklepa pa so nekateri
               predlagatelji posebej opozorili, da so jih za njihovo vložitev zaprosili prebivalci
               posameznih območij, ki že drugič, tretjič ali celo četrtič pričakujejo, da se bo na
               predlaganem območju ustanovila njihova občina.</p>
               <p>Odbor je v nadaljevanju obravnaval in glasoval o posameznih predlogih v predlogu
               odloka in vloženih amandmajih k predlogu odloka in predlogu sklepa, ki so jih vložili
               poslanci in poslanske skupine. Na podlagi njihove obravnave je sprejel odločitev, da
               poleg 14 predlogov, za katere je vlada ob striktnem upoštevanju zakonskih določilnih
               pogojev ocenila, da izpolnjujejo pogoje za ustanovitev občine oziroma spremembo
               občin. Tako so dali zelo luč Mokronogu-Trebelno, Izlakam in Rimskim Toplicam.</p>
               <p>Odbor je sprejel tudi odločitev, da se na območju Ankaran-Hrvatini ne razpiše
               referendum za ustanovitev nove občine. Pri tem so izhajali iz referendumske volje
               prebivalcev, izražene na vseh dosedanjih referendumih za delitev Mestne občine Koper
               ter iz, v tem primeru, nedosledno izvedene odločbe ustavnega sodišča, ki govori o
               potrebni po izločitvi urbanega mestnega dela iz ruralnega in ne o njenem povezovanju.
               V primeru Ankarana gre namreč za urbano naselje, v primeru Hrvatinov pa za ruralno
               območje. Ne nazadnje, tudi kongres lokalnih in regionalnih oblasti Sveta Evrope
               predstavnikov, katerih so bili pred časom tudi v Kopru, je v svojih priporočilih
               navedel, da je treba upoštevati referendumsko izraženo voljo tudi na območju umestne
               občine Koper in zaključiti proces dajanja vedno novih zahtev za njeno delitev.</p>
               <p>V predlog sklepa je odbor tako zaključil in vključil vse predloge, za katere je vlada
               v mnenju ugotovila, da izpolnjujejo pogoje, razen za pobudo ustanovitve občine
               Ankaran - Hrvatini. Odbor za lokalno samoupravo in regionalni razvoj na podlagi
               razprave in navedenega predloga državnemu zboru predlaga, da sprejeme akt. Hvala.
            </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda ministra dr. Ivana Žagarja za uvodno obrazložitev
               mnenja vlade.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo. Spoštovani gospod predsedujoči, spoštovane poslanke, spoštovani
               poslanci. V postopku ustanavljanja novih občin je vlada od državnega zbora prejela 33
               predlogov za ustanovitev novih občin, dva predloga za manjše spremembe območja občin
               in 10 predlogov za razdelitev statusa mestne občine. Predloge so državnemu zboru
               vložili poslanci, poslanke državnega zbora ter občinski sveti, vlada pa svojih
               predlogov ni vložila, vlada se ni postavila v funkcijo predlagatelja.</p>
               <p>Na podlagi pregleda podanih predlogov je v skladu s 14. členom zakona o lokalni
               samoupravi ugotovila, kateri predlogi za ustanovitev novih občin izpolnjujejo pogoje
               po 13. in 13.a členu zakona o lokalni samoupravi. Ugotovila je, da pogoje za
               ustanovitev nove občine izpolnjuje 14 predlogov, in sicer za ustanovitev občine
               Apače, Cirkulane, Kostanjevica na Krki, Sveta Trojica v Slovenskih Goricah, Središče
               ob Dravi, Sveti Tomaž, Makole - Poljčane, Ankaran - Hrvatini, Renče - Vogrsko, Straža
               - Šmarješke Toplice, Bizeljsko in ustanovitev občin Dobrova in Polhov Gradec z
               razdelitvijo sedanje občine. Prav tako je ugotovila, da so izpolnjeni pogoji za
               nadaljevanje postopka za spremembe območja občin in sicer za priključitev naselja
               Ostrovica k občini Hrpelje - Kozina in za priključitev naselja Zagorica k občini
               Šmartno pri Litiji. Ugotovila je tudi, da nobeden od predloženih predlogov za
               spremembo statusa občin in ustanovitev mestne občine ne izpolnjuje pogojev, določenih
               z zakonom.</p>
               <p>Pri obravnavi predlogov je vlada dosledno upoštevala določbe zakona o lokalni
               samoupravi, in sicer na njen območju nove občine morajo biti zagotovljena popolna
               osnova šola, primarno zdravstveno varstvo občanov, to je, zdravstveni dom ali
               zdravstvena postaja, komunalna opremljenosti, poštne storitve, knjižnica, to je,
               splošna ali šolska, prostori za upravno dejavnost lokalni skupnosti. Vlada je pri
               svojem mnenju in predlogu upoštevala določbo zakona o lokalni samoupravi, da ima
               lahko občina ob ustanovitvi občine manj kot 5 tisoč prebivalcev. Razlogi za izjemo so
               geografski, obmejna lega, narodnosti, zgodovinski ali gospodarski, vendar nova občina
               ne more imeti manj kot 2 tisoč prebivalcev. Vse nadaljnje odločitve so bile in se
               sprejemajo v državnem zboru. Hvala za pozornost.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala tudi vam. Preden preidemo na predstavitev stališč poslanskih skupin, vas želim
               opozoriti, da je rok za vlaganje amandmajev k tej točki, torej k odloku, potekel.
               Glede sklepa, torej točke 1.b, je pa možno vlagati amandmaje do začetka obravnave, ki
               bo očitno tam nekje okoli 16.00 ure ali pa še kasneje.</p>
               <p>Zdaj dajem besedo predstavnikom oziroma predstavnicam poslanskih skupin za
               predstavitev stališč. Besedo ima gospa Zalokar Oražem, da predstavi stališče LDS.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Spoštovani minister, spoštovane kolegice in kolegi! Danes smo pred pomembnim dejanjem
               v zvezi z oblikovanjem novih občin, določitvijo območij, kjer naj bi se razpisali
               referendumi za ustanovitev novih občin. Pri tem želimo v poslanski skupini LDS
               ponovno poudariti, da se je ključno dejanje v zvezi s tem zgodilo že v mesecu juliju,
               ko je vladajoča koalicija sprejela spremembe zakona o lokalni samoupravi in pogoj za
               ustanovitev novih občin zmanjšala na 2.000 prebivalcev, pri čemer je bilo takrat
               poudarjeno - in je tako zapisano tudi v 13.a členu zakona -, naj bi bilo to le
               izjemoma, poudarjam, izjemoma, zaradi geografskih, obmejnih, narodnostnih,
               zgodovinskih ali gospodarskih razlogov. In, nenavadno, v vseh 16 predlogih za nove
               občine, o katerih bomo odločali danes, je število prebivalcev manjše kot 5.000 in so
               torej vsi predlogi izjeme. Vendar niti vlada v svojem mnenju niti matični odbor v
               sklepu nista navedla, zaradi katerih izjemnih razlogov se daje soglasje za
               referendume v vseh 16 občinah. V LDS smo že ob sprejemanju spremembe zakona takšni
               rešitvi nasprotovali in opozarjali, da bodo izjeme postale pravilo. In to se danes
               potrjuje. Zato ocenjujemo, da je to slaba, škodljiva in nerazvojno naravnana
               odločitev, saj omogoča nadaljevanje slabe prakse v naši državi, neprestano drobljenje
               občin - v prihodnje bo ustanovljenih lahko še več kot sto novih občin -, pa tudi
               nestabilnost pri delu že obstoječih občin, saj je omogočena tudi nadaljnja delitev
               brez časovnih omejitev. Poleg tega tudi ocenjujemo, da občine z manj kot 5.000
               prebivalci večinoma zaradi kadrovskih in organizacijskih razlogov niso opravilno
               sposobne pri izvajanju predpisanih pristojnosti, kar ugotavljajo tudi neodvisni tuji
               opazovalci, če že argumentom domačih strokovnjakov ne želimo prisluhniti.</p>
               <p>Seveda se vsi zavedamo, da je vzrok za nastajanje novih občin predvsem finančni, saj
               majhne, odcepljene občine dobijo več državnega denarja, kot bi ga dobile kot del
               večjih občin. Seveda pa je za vse občine na voljo le ena vreča denarja. Ukrep je tudi
               neracionalen: samo za delovanje novih občinskih uprav in njihove stroške bo
               potrošenih prek milijarde tolarjev. Zato je to rešitev, ki samo še krepi in povečuje
               centralizacijo. Več kot bo občin, več bo v Sloveniji centralizacije.</p>
               <p>Na vse to so nas v analizi lokalne samouprave opozarjali tudi predstavniki Evropske
               skupnosti, ki nam odsvetujejo ustanavljanje novih občin, praviloma zelo majhnih, in
               ob tem opozarjajo <stage>(citiram)</stage>: <q>"Posledica tega je, da večje občine stagnirajo v svojem
               razvoju v primerjavi z drugimi, majhnimi občinami, ki imajo velike koristi od
               številnih državnih podpor."</q> Tako ugotavljajo evropski strokovnjaki. Zato bomo v LDS
               ob upoštevanju spremembe zakona, ki pa ustanavljanje novih občin omogoča tudi pod 5
               tisoč prebivalci, po lastni presoji in poznavanju izjemnih razmer, kot pravi zakon,
               selektivno in argumentirano podprli ustanovitev le tistih, ki takšno izjemnost po
               našem mnenju, sedaj je to lahko samo mnenje, v resnici izpolnjujejo. Prav tako pa se
               nam zdi, da ne smemo povzročati novih konfliktov ter razpisovati referendumov tam,
               kjer soglasja še danes ni, na primer v občini Koper v zvezi z ustanovitvijo občine
               Ankaran ter v občinah Ormož in Zagorje. Razlogi za ustanavljanje teh občin niso želje
               prebivalcev, pač pa so to izrazito politikantske zahteve, ki služijo interesom
               prihajajočih lokalnih volitev. Pri tem gre za oblastne interese in ne za nove
               razvojne možnosti, kar dokazujejo številke in izračuni. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Kontič, ki bo predstavil stališče Socialnih demokratov.
            </p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani minister s sodelavci, kolegice in
               kolegi! V poslanski skupini Socialnih demokratov vse od priprave in začetka izvajanja
               reforme lokalne samouprave opozarjamo na pretirano drobljenje Slovenije na majhne
               občine. Kljub temu da so mnogi predlagatelji v preteklosti potrebo oziroma željo po
               svoji občini utemeljevali z argumentom hitrejšega in kvalitetnejšega razvoja, lahko
               že bežen pogled na teritorialno razdelitev Slovenije pokaže, da je največje število
               občin tam, kjer je razkorak v razvoju največji. Hkrati v poslanski skupini vse od
               začetka reforme lokalne samouprave opozarjamo, da je bila storjena ena največjih
               napak, da reforma ni bila izvedena vzporedno na regionalni in lokalni ravni.
               Regionalizem smo časovno odmaknili in še danes po več kot desetih letih se nismo
               premaknili z mrtve točke, res pa je, da so napovedi ali pa obeti, obetavni, ampak to
               se ponavlja tudi že skoraj deset let. Prepričani smo, da bi hkratnost obeh sorodnih
               reform preprečila pretirano drobljenje.</p>
               <p>Seveda pa to ni edini razlog za zahteve oziroma želje posameznih delov sedanjih občin
               po osamosvojitvi. Eden izmed glavnih razlogov je vsekakor obstoječi zakon o
               financiranju občin, ki posamezna okolja naravnost spodbuja k ustanavljanju novih
               občin, kljub temu da imamo v zakonu zapisano v enem izmed členov, da bi moral zakon
               spodbujati združevanje občin, tistih, ki ne štejejo 5 tisoč prebivalcev v večje
               občine, se to do danes ni zgodilo.</p>
               <p>Drugi razlog je tudi ta, da posamezna naselja znotraj sedanjih občin niso zadovoljna
               z obstoječim statusom in trenutnim razvojem svojih naselij. Zato razumemo
               predlagatelje, ki si prizadevajo, da bi ustanovili svojo občino, saj v tem dejanju
               vidijo možnost hitrejšega razvoja. Več sredstev lokalnim skupnostim in njihova
               uravnotežena poraba znotraj njih bi vsekakor zmanjšala pritisk po ustanavljanju novih
               občin. Vsekakor je s financiranjem občin nekaj hudo narobe. V to nas prepričuje
               dejstvo, da se le nekaj več kot 20 občin samofinancira, torej ne dobiva izravnave.
               Potrebno je spremeniti financiranje na način, da bodo občine spodbujene k združevanje
               v večje lokalne skupnosti in ne obratno, k dodatnemu drobljenju, kar žal počnemo tudi
               tokrat.</p>
               <p>Zelo težko je pobudnikom za novo občino pojasniti nasprotovanje, ko pa je v
               preteklosti bilo sprejetih veliko izjem, ko so dejansko izjeme postale pravilo, ko so
               z zakonom predpisani pogoji za ustanovitev nove občine postali nekakšen razvojni
               program teh območij, njihovo neizpolnjevanje v času nastanka občine pa nepomembno.
               Toda neizpolnjevanje pogojev takrat ne more postati ali ostati razlog za
               neizpolnjevanje pogojev tokrat. Pri tem ne gre spregledati dejstva, da je
               zakonodajno-pravna služba pred obravnavo posameznih predlogov za ustanovitev občin
               oziroma za spremembo njihovih območij opozorila, da je pri odločanju o teh predlogih
               potrebno upoštevati pogoje, ki jih določa zakon o lokalni samoupravi in v vseh
               primerih odločati enako.</p>
               <p>V letošnjem letu smo spremenili zakon o lokalni samoupravi. V zakonu je sicer ostalo
               zapisano, da ima občina najmanj 5 tisoč prebivalcev. Smo pa oziroma ste dodali, da se
               lahko izjemoma - poudarjam izjemoma - ustanovi občina, ki ima manj kot 5 tisoč,
               vendar ne manj kot 2 tisoč prebivalcev. Kot razlog so navedeni geografski, obmejni in
               narodnostni, zgodovinski ali gospodarski razlogi. Ni ga naselja oziroma več naselij,
               ki se ne bi našli znotraj razlogov, ki dovoljujejo izjeme. In tako je tudi danes, ko
               odločamo o odloku o razpisu referenduma in določitvi referendumskih območij za
               ustanovitev občin ter za določitev oziroma spremembo njihovih območij. Niti eden
               izmed predlogov ne izpolnjuje pogoja 5 tisoč prebivalcev. Vsi predlogi, razen
               Ankarana, ki pa je v sklepu, ki ugotavlja, da ne izpolnjuje pogojev, imajo manj kot 5
               tisoč prebivalcev in je tako izjema zopet postala pravilo. Pobudniki oziroma
               predlagatelji so utemeljevali svoje predloge, manjkali pa so v dosedanjem postopku
               argumenti, ki so prepričali vlado, ko je presojala, zakaj enemu predlogu podpora in
               drugemu ne. In zopet bo na koncu odločilo dogovarjanje znotraj parlamenta, ki presega
               strankarsko razmejitev in tudi trdno začrtano mejo med koalicijo in opozicijo. In
               tako bomo enim omogočili odločanje na referendumu, drugim pa ne in to na podlagi
               politične volje oziroma politične presoje. Skoraj prepričan sem, da bo tu kar nekaj
               dela tudi za ustavno sodišče. Vlada je sicer v svojem mnenju zapisala, da so bile pri
               obravnavi predlogov upoštevane določbe zakona o lokalni samoupravi, ki med drugim
               zahteva popolno osnovno šolo, primarno zdravstveno varstvo občanov, zdravstveni dom
               ali zdravstveno postajo, komunalno opremljenost, poštne storitve, knjižnico, pa naj
               bo ta splošna ali šolska, prostore za upravno dejavnost lokalnih skupnosti; poleg teh
               pogojev pa že prej omenjeni pogoj minimalno 5.000 prebivalcev. Vse ostalo so izjeme,
               ki pa morajo biti utemeljene, in to v mnenju vlade manjka. Manjka argumentacija vsake
               izjeme posebej. Kljub temu da vlada v tem postopku ni tista, ki odloči, ima pa
               službo, ki lahko natančno analizira predloge.</p>
               <p>Nadaljnje drobljenje občin vsekakor ni prispevek k decentralizaciji oblasti. Čeprav
               navidezno približamo odločanje o lokalnih zadevah občankam in občanom, pa dejansko
               nadaljnje drobljenje občin pomeni dodatno centralizacijo države. Veliko število
               majhnih občin na eni in močna centralna oblast na drugi strani je vsekakor v interesu
               tistih, ki se ne zavzemajo za decentralizacijo.</p>
               <p>Če zaključim, ustanavljanje novih na način; eni da, drugi ne, pri tem pa so vsi
               predlogi izjeme, ki na ta način postajajo pravilo, za poslanke in poslance Socialnih
               demokratov ni sprejemljivo. Hkrati to priložnost izkoriščamo za poziv vladi Republike
               Slovenije, da pospeši pripravo projekta, imenovanega regionalizacija Slovenije, in
               celovit poseg na področju financiranja lokalnih skupnosti. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Sok v imenu Nove Slovenije.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo, spoštovani podpredsednik. Kolegice poslanke in kolegi poslanci ter
               vsi, ki nas spremljate tudi na balkonu! Pred tremi leti, moram reči, je bil ta balkon
               poln. Veliko ljudi je bilo prisotnih, seveda iz tistih sredin, ki si želijo občine.
               Danes jih je nekaj, samo trije; ali so obupali ali vedo, da nič novega ne morejo
               slišati, ali pa zaupajo, da bo nova oblast uresničila tisto, kar prejšnja ni. Torej,
               razlogi so lahko različni.</p>
               <p>Smo v času pred božičem, v času adventa, v času pričakovanja in tudi od nas v mnogih
               sredinah danes veliko pričakujejo. Javnost je za občine, javnost je proti občinam. Za
               občine so v glavnem tam, kjer so občine nastale in kjer so videli učinke novih,
               manjših občin. Proti občinam pa so predvsem mediji, ki dnevno poročajo, kako so male
               občine drage, ki dnevno poročajo, da vsaka slovenska vas hoče svojo občino in tako
               naprej. Torej, ustvarjajo neko medijsko kampanjo, neko medijsko gonjo <q>"proti"</q>.</p>
               <p>Pojem občine ni neka nova in naša iznajdba. Če pogledate Sveto pismo, že v Svetem
               pismu piše, kako so nastajale občine, kako so se ljudje združevali v občine.
               Zgodovina ukinjanja in nastajanja občin je torej zelo dolga in zelo različna. Če
               gremo na polje civilne sfere, lahko ugotovimo, da so zadnje občine, ne bom govoril o
               zgodovini nastajanja, niti ni zanimivo, to ste že drugi povedali, kako se je zakon
               spoštoval ali ne, ampak zadnje občine pri nas so bile ukinjene v letu 1957, 1958 so
               jih pa ukinjali od zmage pijani revolucionarji.</p>
               <p>V Novi Sloveniji smo pred tremi leti prav v tem prostoru podprli vse predloge, ki so
               bili takrat, in ker so želeli imeti predhodni posvetovalni referendum. Enako bomo
               ravnali danes. Tako smo govorili in tako govorimo še danes. In kar se tega tiče,
               ostali bomo gospodje oziroma gospe.</p>
               <p>Oči mnogih, kot sem že uvodoma rekel, so danes uprte v vladajočo politiko, v oblast;
               to, kar jim ni dala levica, sedaj pričakujejo od desnosredinske opcije. Mi imamo
               priložnost, da te krivice danes in tukaj popravimo. Gre za usodo ljudi. Človek pa je
               vsaj na deklarativni ravni, tako govorimo, največ, kar imamo. Država mora subsidiarno
               ljudem prepustiti, da sami odločajo o tistem, kar je v njihovem okolju najbolj pereče
               in kar tudi lahko storijo. Mnenja mnogih politikov, ki vladajo in ki zasedajo po dve,
               ali tri, ali celo več funkcij, pa so res taka: pravijo, male občine nimajo kadrov in
               to ob dejstvu, da vedno več ljudi konča fakulteto, da sami ne morejo financirati -
               kako se tudi bi, ko pa smo podeželje popolnoma izpraznili -, da bodo ljudje živeli
               slabše - to smo poslušali tudi, ko je Slovenija zapuščala Jugoslavijo - in zanimivo
               je, da jim ti, ki imajo visoke plače, govorijo, da bodo živeli slabše, oni pa vseeno
               hočejo imeti svoje občine, to je zelo zanimivo. Govorijo posamezniki, da gre za
               pozicije, mi pa lahko vidimo, da so te male občine zelo uspešne. Še bi lahko
               našteval. Govorijo o tem, da gre za razbijanje, da gre za politikantstvo v Novi
               Sloveniji pa smo prepričani, da gre v glavnem za egoizem in hinavščino teh, ki tako
               govorijo. Gre za temeljno vprašanje slovenske prihodnosti, občina in država sta
               avtonomni, lahko služita istemu cilju in če med seboj tudi sodelujeta, potem je uspeh
               toliko večji.</p>
               <p>V Novi Sloveniji bomo podprli, kot sem že povedal, vse predloge. Zdravstveni dom še
               ne pomeni istočasno tudi zdravja. To sta dva različna pojma. Grožnja z ustavnim
               sodiščem, ki se danes tukaj že poraja, pa je itak v tem državnem zboru, odkar imamo
               to opozicijo, takšno, kot je, na dnevnem redu skorajda na vsaki seji zasedanja
               parlamenta. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Prevc v imenu Slovenske ljudske stranke. </p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa, gospod podpredsednik. Spoštovani minister s sodelavci, spoštovane
               kolegice in kolegi! Danes se lotevamo zelo pomembne materije, to je ustanavljanje
               novih občin. V Slovenski ljudski strani se zavedamo pomena lokalne samouprave, zato
               smo vseskozi aktivno sodelovali pri njenem razvoju.</p>
               <p>Menimo, da je treba okrepiti položaj lokalne samoupravne v sistemu izvrševanja
               oblasti, povečati demokratičnost lokalne samouprave oziroma odločanje v skladu z
               načeli neposredne in predstavniške demokracije v lokalni samoupravi ter zagotoviti
               njeno učinkovitost. Mislim, da se vsi poslanci v državnem zboru še kako zavedamo, kaj
               so lokalne skupnosti oziroma občine doprinesle posameznim področjem Slovenije.
               Območjem, ki so bile dolgo časa zapostavljena so omogočila normalen razvoj na vseh
               ravneh. V Sloveniji imamo relativno veliko občin in v zadnjem času se vedno pogosteje
               postavlja vprašanje smiselnosti takšne razdrobljenosti, temu bo verjetno namenjena
               tudi veliko časa v današnji razpravi, ko sprejemamo predlog odloka o razpisu
               referenduma in nato še predlog sklepa o ugotoviti, kateri predlogi ne izpolnjuje
               pogojev za ustanovitev občin. Dejstvo je, da so občine imele in imajo vrsto
               pozitivnih učinkov na bolj enakomeren razvoj Slovenije. Danes bomo odločali, na
               katerih območjih se lahko izvedejo referendumi za ustanovitev novih občin.</p>
               <p>V poslanski skupini Slovenske ljudske stranke pri ustanavljanju občin izhajamo iz
               temeljne pravice občanov in državljanov do samoodločbe, ki je določena v ustavi
               Republike Slovenije. Proces oblikovanja lokalne samouprave v Sloveniji še ni
               zaključen. Osnova demokracije v državi so občine oziroma lokalne skupnosti, v kateri
               državljanke in državljani dejansko živimo. Temeljno demokratično odločanje o
               življenju in pogojih za bivanje bi se moralo izvajati na ravni občin, država pa mora
               za to ustvari potrebne pogoje in zagotoviti tudi potrebna sredstva.</p>
               <p>Na podlagi tega sem prepričan, da bi morala biti določila, ki urejajo ustanovitev
               občin, predvsem napotila, ne pa določena kot omejujoči pogoji. Seveda morajo
               obstajati jasni kriteriji, na podlagi katerih lahko ugotovimo, ali posamezna občina
               lahko zagotovi izpolnjevanje temeljnega cilja lokalne skupnosti. V skladu z zakonom
               mora namreč biti občina sposobna zadovoljevati potrebe in interese svojih prebivalcev
               in izpolnjevati druge naloge v skladu z zakonom.</p>
               <p>V skladu s 13. členom zakona o lokalni samoupravi je občina sposobna izpolnjevati te
               svoje naloge, če so zagotovljeni naslednji pogoji: popolna osnova šola, primarno
               zdravstveno varstvo občanov <stage>(zdravstveni doma ali zdravstvena postaja)</stage>, komunalno
               opremljenost, poštne storitve, knjižnica in prostori za upravno dejavnosti lokalnih
               skupnosti.</p>
               <p>V nadaljevanju bi rad posebej izpostavil problematiko primarnega zdravstvenega
               varstva, saj gre za pogoj, na podlagi katerega je kar nekaj občin izpadlo iz predloga
               odloka o razpisu referenduma. Zakon zahteva, da ima občina zagotovljeno primerno
               zdravstveno varstvo, v oklepaju pa sta navedena zdravstveni dom ali zdravstvena
               postaja. Strinjam se. Gotovo mora biti na lokalnem nivoju zagotovljena primarna
               zdravstvena oskrba za občane. Kaj je ustrezna primarna zdravstvena oskrbe za občane
               in kako naj bo ta urejena, pa naj določi stroka. V zakonu o zdravstveni dejavnosti je
               to tudi določeno, in sicer tudi za primer, če v občini ne stoji zdravstveni dom, in
               sicer v zakonu piše takole: "Če v občini ali mestu ni zdravstvenega doma, mora občina
               oziroma mesto v sodelovanju z Zavodom za zdravstveno zavarovanje Slovenije zagotoviti
               izvajanje preventivnih in drugih programov v osnovnem zdravstvenem varstvu s pogodbo
               z drugim zdravstvenim domom, zdravstveno postajo ali z zasebnimi zdravstvenimi
               delavci, ki opravljajo javno zdravstveno službo na podlagi koncesije. Tak način
               zdravstvene oskrbe poteka v številnih do sedaj ustanovljenih občinah in država bi s
               sprejetim drugačnimi pogoji ali izhodišči gotovo postavila sedaj neke druge občane in
               občine v neenak položaj oziroma ali bomo zahtevali, da izpolnijo pogoj iz tega člena
               zakona o lokalni samoupravi tudi tiste občine, ki so že ustanovljene, pa nimajo
               zdravstvenega doma. Poleg tega je neracionalno in nepotrebno zahtevati gradnjo novih
               zdravstvenih domov ali postaj, če teh sama stroka ne zahteva oziroma so isti občani,
               ki bodo sedaj živeli prav tam, pa samo pod drugim imenom občine, imeli neke pogoje in
               zdravstveno oskrbo kot pred preoblikovanjem občine.</p>
               <p>Bistvo pogojev in zahtev, kaj naj občine zagotovijo svojim občanom, leži po našem
               mnenju v uvodnem stavku v omenjeni člen zakona, in sicer <q>"naj občina zagotovi
               pogoje"</q>. Pri ustanavljanju občin se mora torej po našem mnenju izhajati iz potreb
               občanov, za katere pa ni pomembno, kakšen je zdravstveni dom, ali stoji v eni ali v
               drugi občini, marveč da je dosegljiv v razumnem času in da je oskrba zagotovljena in
               kakovostna. To se pa ne bo spremenilo samo s spremembo imena. Po nepotrebnem siliti v
               dodatne investicije, namesto da bi denar porabili za boljšo kakovost zdravstvenih
               storite in za nova nujno potrebna zdravila in zdravstveno opremo, pa je neracionalno
               in celo v nasprotju s samim namenom zakona, tako o lokalni samoupravi kot o
               zdravstveni dejavnosti. Torej, ne sme in ne more biti razlog, da ne bi izpolnili
               ustavne pravice občanov, da si življenje uredijo v okviru lokalne skupnosti, kot so
               sposobni in pripravljeni, kar izhaja tudi iz vloženih predlogov za ustanovitev
               občin.</p>
               <p>Na osnovi tega smo v Slovenski ljudski stranki vložili na to točko tudi amandmaje za
               ustanovitev tudi tistih občin, ki imajo vse pogoje za ustanovitev. Res pa je, da v
               teh občinah ni lociran zdravstveni dom kot zgradba. Prepričani pa smo, da bo v teh
               občinah primarno zdravstveno varstvo zagotovljeno, saj gre za občine, katerih občani
               lahko v zelo kratkem času dosežejo popolno zdravstveno oskrbo v zdravstvenem domu
               sosednje občine. Seveda pa izključno podpiramo tiste občine, kjer poleg naštetih
               pogojev predlogi izhajajo iz pobud ljudstva, to se pravi, kjer je jasno izražena
               želja ljudi, vsaj večinska želja ljudi, kjer so te predloge pretehtali tudi na
               krajevnih skupnostih, v posameznih zaselkih, v posameznih krajevnih skupnostih in se
               seveda s takšno in drugačno priključitvijo k novi občini, k novoustanovljeni občini
               tudi 100% strinjajo. V Slovenski ljudski stranki bomo seveda te občine podprli in ne
               nazadnje smo vložili tudi amandmaje, katere sem omenil. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Prosil bi za malo več miru v dvorani in tudi lepo prosim, da spoštujete
               načelni dogovor, da telefonske pogovore opravljate zunaj plenarne dvorane. Zdaj pa k
               besedi vabim gospoda Zmaga Jelinčiča Plemenitega, da nam predstavi stališče Slovenske
               nacionalne stranke.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Prav lep dober dan vsem skupaj. Pred sabo imamo zdaj ta zakon o ustanovitvi novih
               občin oziroma odlok o razpisu referendumov za ustanovitve novih občin. Mislim, da se
               ljudje imajo pravico odločati o tem, kje bodo živeli in kako bodo živeli. Imajo
               pravico odločati o tem, kdo bo rezal njihov kos kruha in kdo ga bo pojedel. Ampak da
               ne bom govoril preveč na splošno, se bom obrnil na tisto zadevo, katere podpisnik sem
               bi jaz osebno, in sicer za ustanovitev občine Ankaran - Hrvatini, da skrajšam celoten
               naziv.</p>
               <p>Dejstvo je, da bi morali razpisati referendum na tem področju. Konec koncev, to je
               edina občina, ki dejansko izpolnjuje čisto vse pogoje, prepisane z zakonom, in
               mislim, da bi to morali upoštevati že na odboru za lokalno samoupravo, kjer pa seveda
               so prevladali interesi, bi rekel, združenih strank, predvsem Popovičeva, Koper je naš
               oziroma lahko bi rekli kar <q>"Koper je moj"</q> in pa predvsem Združene liste socialnih
               demokratov, zdaj Socialnih demokratov, še posebej gospoda Jurija. Dejstvo je, da
               prihaja do čudnih koalicij takrat, kadar se vprašamo za denar. V bistvu gre za
               vprašanje denarja, kdo ga bo <q>"pobasal"</q>, in ali bo možno še naprej zadeve peljati na
               čudne načine, da bo denar lahko izginjal. Zato se jaz strinjam z eno kolegico tukaj
               iz parlamenta, ki je rekla, da gre v primeru Kopra za politikantsko zadevo. Res je,
               politikantska zadeva, ki je nihče ne bi pričakoval. Koalicija bivših komunistov
               skupaj s stranko <q>"Koper je moj"</q> oziroma Koper je naš. Mislim, da zadeve gredo precej
               drugače.</p>
               <p>Konec koncev nekateri celo govorijo, tudi ta omenjena prej gospoda, o tem, da bi bilo
               potrebno v celotni občini Koper razpisati referendum o tem, ali se dovoli oziroma ali
               se sme ustanoviti nova občina Ankaran - Hrvatini. Pa se potem vprašam, ali smo mi ob
               naši osamosvojitvi in razpisu referenduma v Republiki Sloveniji vprašali celo
               Jugoslavijo, da smemo iti na svoje. Mislim, da takrat to nikomur ni prišlo na pamet
               in ravno tako tudi danes ne more priti na pamet, razen tistim, ki jih je prej žejalo,
               da bi ostala bivša Jugoslavija v enem kosu, kjer bi pod rdečo zastavo Zveze
               komunistov še vedno delali, kar so hoteli, in danes, ko se to ponavlja v enem ožjem
               in bolj konkretnem primeru Mestne občine Koper.</p>
               <p>In če vzamemo, kako je z Mestno občino Koper, bi se morali zavedati, da je že pred
               njeno ustanovitvijo leta 1994 ustavno sodišče reklo, da nekaj ni v redu s to mestno
               občino in da bi bilo treba to urediti, kajti ta koncept ustanovitve Mestne občine
               Koper močno in očitno odstopa od ustavno določenega koncepta občin - pa nič. Gospodje
               so si v bivšem mandatu 12-ih let zagotovili pozicije, zagotovili pipe, iz katerih
               teče oziroma je teklo v razne žepe, v razne politične stranke, ki so se krasno imele
               - in kaj? Seveda bi radi to obdržali še naprej, kajti najslajše je to, če imaš denar,
               ki ga potem deliš kakor hočeš, tako kot, recimo, sedanji župan Kopra, gospod Popovič,
               ki je pred časom obljubljal, da bo v Ankaranu takrat, ko je bila tema najbolj žgoča,
               da bo Ankaran dobil skoraj dve milijardi in pol v naslednjem proračunu, zdaj, ko
               misli, da je zadeva rešena in da občina Ankaran - Hrvatini ne bo ustanovljena, je pa
               v zadnjem predlogu proračuna namenil občini oziroma krajevni skupnosti Ankaran -
               Hrvatini približno 312 milijonov tolarjev. Skoraj desetkrat manj. Tukaj se kaže
               resnicoljubnost in kaj je za vsem skupaj. Finančna sredstva, denarji, ki bodo tekli v
               žepe nekaterim, da si bodo potem lahko, recimo, asvaltirali svojo cesto do svoje
               hiše, naredili na vsake dva metra razsvetljavo in tako naprej, za to porabili 75
               milijonov državnega oziroma občinskega denarja; tam, kjer bi bilo treba <q>"zaflikati"</q>
               ceste, v katere padejo avtomobili in otroci, ki hodijo v šolo, tam jih pa to ne
               briga. Mislim, da je tudi druga zadeva tukaj.</p>
               <p>Ustavno sodišče je tudi odločalo o tem, da bi morali v Mestni občin Koper razdeliti
               to občino v skladu za zahtevo ustavnega sodišča, rok je bil 30.10.1999.</p>
               <p>Ta rok je že davno potekel, jasno, da se nič ni spremenilo. Kajti vladajoča struktura
               takrat ni hotela ubiti tiste krave, ki jim je dajala največje količine mleka, za
               katere mi sploh nismo vedeli, kakšna je bila molznost, ker ko je prišlo do ljudi, je
               bila krava že izsušena. Konec koncev, v zakonu o razpisu rednih lokalnih volitev v
               Mestni občini Koper piše tudi - in to je bilo leta 1998, 17.9., z odločbo ustavnega
               sodišča določeno, da se na območju te občine lahko postopek ali postopki za
               ustanovitev novih občin izvedejo tudi večkrat. Zdaj bomo pa mi kratili ljudem, ki
               hočejo iti na svoje, ki nočejo več požirati tega, da jim nekdo krade njihov denar,
               zdaj jim pa mi tega ne bomo dovolili! Gospodje, če se ne bo razpisal referendum v tej
               občini, bomo postavili pod vprašaj samostojnost Republike Slovenije. V tem primeru
               nam bo lahko vsak od koderkoli, iz vsake republike bivše SFRJ, rekel: spoštovana
               gospoda, kdo pa je vam dovolil, da ste šli na svoje? Zakaj pa niste razpisali
               referenduma po celotni Jugoslaviji, ali vam mi dovolimo, da sploh lahko greste ven?
               Enkrat se je treba odločiti, ali se bomo držali prava, ali se bomo držali pravil ali
               bomo delali po trenutnem navdihu. Mislim, da si ne smemo dovoliti takšnih kiksev.
               Konec koncev, tudi inštitut za javno upravo je napisal v svoji študiji - ne bom vsega
               bral, ker je predolgo, podpisan je dr. Rajko Pirnat, in bom prebral samo dve alineji:
               <q>"Predlog za ustanovitev nove občine Ankaran-Hrvatini izpolnjuje vse pogoje za
               izločitev navedenega območja iz Mestne občine Koper in ustanovitev nove občine."</q> In
               naslednja alineja: <q>"da bi državni zbor moral na tem območju razpisati referendum za
               ustanovitev občine Ankaran-Hrvatini."</q> Če je res tisto, kar govorijo nasprotniki te
               nove občine, da so ljudje proti ustanovitvi nove občine - česa se potem bojijo? Česa
               se bojijo? Če so prepričani, da so vsi proti, naj razpišejo referendum in enkrat za
               vselej bo stvar končana! Če pa se bojijo oziroma vedo, da so njihovi podatki
               ponarejeni in zlagani in da določeni plačani novinarji pišejo tisto, kar jim gospodje
               narekujejo oziroma da jim tudi plačujejo določene strani v raznih časopisih po
               900.000 tolarjev, seveda proračunskega denarja, za stran, toliko časa se zadeve ne
               bodo zjasnile.</p>
               <p>Mislim, da je treba dati ljudem možnost, da se sami odločijo. Zato tudi predlagam,
               zdaj ob koncu svoje razprave, da se podpre tudi naš amandma k predlogu odloka, da se
               v ta odlok doda nova 13. točka, ki se glasi: <q>"Kot referendumsko območje se določi del
               mestne občine Koper, ki naj bi se izločil iz mestne občine Koper v novo občino
               Ankaran-Hrvatini"</q>. Mislim, da je to pomembno. In danes, ko bo glasovanje, je
               smiselno, da glasujemo <q>"za"</q>, drugače bomo popljuvali osamosvojitev Slovenije in pa
               predvsem tisto, kar nas je spravilo v državni zbor - voljo ljudstva in voljo
               volivcev. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno prosim, da telefonske razgovore opravljate zunaj dvorane, takšen
               je pač sklep tudi kolegija. Naslednji ima besedo gospod Vili Reman v imenu DeSUS-a.
            </p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, gospod predsedujoči. Danes govorimo o odloku in ne tako, kot bi nekateri
               že radi razumeli, da odločamo o ustanovitvi občin; o nekaterih pogojih, zato da se
               bodo ljudje lahko odločali o tem, ali občine ja ali ne, o tem danes govorimo. Zato bi
               najbrž bila tudi primerna določena zmernost v teh razmišljanjih, določena
               racionalnost in upanje ostaja, da če bo državni zbor kakšno napako napravil, je še
               vedno na razpolago razsodna moč ljudi na referendumih, da eventualno tudi kaj
               popravi. Vsega se pa ne bo dalo. Tam, kjer referendumov ne bo, tam razsodna moč
               ljudstva ne bo imela nobenega vpliva.</p>
               <p>Občine so zagotovo pomembna raven odločanja o tem, na kakšen način bomo živeli,
               kakšna bo naša kvaliteta življenja. Tam se odloča o tem, kakšne bo naše vsakdanje
               življenje v drobnarijah, ki morebiti na prvi pogled niso strašno pomembne, pa vendar,
               od njih je odvisna stopnja naše zadovoljnosti. Tako rekoč bi smeli reči, da je občina
               v zvezi s tem naš drugi, razširjeni dom. Zato je prav, da bi razmislili, ko
               ustanavljamo oziroma dajemo možnosti za ustanovitev občin, tudi o tistih stvareh, ki
               jih zakon in naša razmišljanja danes pravzaprav sploh ne omenjajo, pa jih vsak dan
               potrebujemo, na primer o otroških vrtcih, pa ni nobenega govora o tem, o oblikah
               socialnih pomoči, pa ni nobenega govora o tem, o stanovanjih, ki jih vsi potrebujemo,
               pa ni nobenega govora o tem; in kasneje bomo videli, da raje govorimo o stvareh, ki
               so samoumevne. Takšne samoumevne stvari so tudi zapisane v zakonu, ki ni najboljši.
               In videli bomo, da se to samoumevnosti pravzaprav, kadar postanejo kriteriji zelo
               problematični.</p>
               <p>V poslanski skupini DeSUS se resnosti teh problemov zavedamo, zato smo preverili tudi
               stališča, ki smo jih imeli poprej. Naj povem, da takrat, ko smo pripravljali
               koalicijsko pogodbo, ni bilo v naših vrstah nobenega navdušenja za to, da bi preveč
               razdrobili Slovenijo. Naj povem, da smo celo nasprotovali temu, da bi preveč na
               široko odpirali vrata. In naj povem, da je nekaj od tega tudi prišlo v koalicijsko
               pogodbo. Zato v pogodbi - sedaj pa citiram - piše, <q>"da koalicija bo omogočala
               ustanovitev novih občin, ampak v skladu, prvič: z interesi prebivalstva"</q> - interesi
               so pa interesih tistih, ki žele, pa tudi tistih, ki imajo <q>"objekcije"</q> v zvezi s
               spremembami - <q>"da bomo odločali v zvezi z upoštevanjem zakona"</q> - pa vidimo, da je to
               samo tako mimogrede upoštevanje - <q>"da bomo ravnali nediskriminatorno in da bomo
               ravnali tako, da nam ne bo moč očitati kakšne posebne arbitrarnosti"</q>. Vse to je sedaj
               na prepihu, o vsem tem se moramo sedaj spraševati.</p>
               <p>Če se ozremo na tisto, kar so zapisali nekateri drugi, ko so svoja mnenja pisali,
               moramo povedati, da zakonodajno-pravna služba ni kakšnega posebnega navdušenja delila
               s tistimi, ki bi želeli izjeme mimo dovoljenih izjem v zakonu. Podobno je ravnala
               tudi vlada in podobno je ravnal državni svet. Mi sodimo, da nam nekatere stvari za
               trezne odločitve v resnici manjkajo, manjkajo nam prave analize, pravo poznavanje
               razmer v tistih občinah, ki se bodisi dele z izločitvami ali se povečujejo s
               priključitvami, bodisi da gre za kakšne druge analize, ki jih nismo videli. Ni
               finančnih ocen, ni projekcij, kaj se bo dogajalo v naslednjem letu, v naslednjem
               mandatu ali čez 20 let, kar pa je za nas zelo pomembno.</p>
               <p>Verjetno ni nobenega posebnega dvoma, da gre v veliki meri za politične projekte, da
               gre za novo delitev občine, da gre, med drugim 29 nove občinske svete, za možnost
               novih županov, za nov vpliv in za novo moč ali pa vsaj za prerazporeditev moči. Da bi
               to dosegli, so predvidene številne izjeme. Izjema bo sploh ena izmed danes bolj
               pogosto uporabljenih besed, ampak te izjeme so tako stare kot nove. Starih je celo
               veliko več, polovico občin slovenskih je na izjemah utemeljenih. Sedaj bo pa že
               krepko čez polovico tistih občin, ki ne bodo z osnovnimi kriteriji, v zakonu
               zapisanimi, urejene. Zato sodimo, da so pri tem, ko govorimo o deželi izjem in ne o
               deželi pravil, potrebne samoomejitve, da ne bo preveč anarhije, da ne bo preveč
               arbitrarnega odločanja, da ne bo prišlo do kakšnega skorajda razsula in da ne bo
               potrebnih preveč popravnih izpitov, ki jih zelo težko zmoremo. Kriteriji v zakonu so
               zapisani, ampak najprej mi ocenjujemo, da je zakon slab, in drugič ocenjujemo, da so
               tiste minimalne omejitve, ki so zapisane, pa vendarle upoštevanja vredne.</p>
               <p>Zato se bomo mi v poslanski skupini DeSUS odločali v skladu z evidenco, ki jo je
               napravila vladna služba, in sodimo, da tisto, kar je v skladu z omejitvami v zakonu
               predlagano v sprejem še dopustno za potrjevanje, tistega, kar pa z amandmaji terja
               izjeme od izjem, pa mi ne bomo podpirali.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še zadnji bo predstavil stališče SDS Branko Marinič.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo, gospod podpredsednik. Spoštovani minister s sodelavci,
               spoštovane kolegice, kolegi in spoštovani navzoči na tem odru v dvorani!</p>
               <p>Ustava Republike Slovenije, ki je bila sprejeta 23. decembra 1991. leta, predstavlja
               tisti temelj, na katerem smo začeli v Sloveniji graditi evropsko primerljiv sistem
               lokalne samouprave.</p>
               <p>Državni zbor je na svoji redni seji 15. julija letos sprejel zakon o spremembah in
               dopolnitvah zakona o lokalni samoupravi, kjer je kar nekaj novosti, predvsem pri
               ustanavljanju novih občin, saj novela zakona dovoljuje med izjemami tudi ustanovitev
               novih občin z manj kot 5 tisoč prebivalci, vendar na manj kot z 2 tisoč prebivalci.
               Ustanovitev lastne občine predstavlja življenjski interes vseh občanov ter s tem daje
               možnost soodločanja slehernega občana. V Slovenski demokratski stranki smo namenili
               veliko časa temu vprašanju, kajti mnenja smo bili, da gre za zahtevno delo in da gre
               za to, da se bomo pravilno, predvsem pa korektno odločali.</p>
               <p>Po številnih razpravah je v Slovenski demokratski stranki Slovenije bilo oblikovano
               večinsko stališče, da bomo omogočili ustanovitev novih občin v skladu z interesi
               prebivalstva in upoštevanju zakonskih pogojev na nediskreminatoren in nearbitraren
               način. Če bi seveda upoštevali številne želje in številne pozive posameznikov,
               nosilcev civilnih iniciativ, ki jih je bilo od poletja naprej veliko, bi seveda
               delali mnogim krivico, sebe pa izničili v tem smislu, da nismo upoštevali tistega
               dela zakona, ki smo ga sami potrdili v tem državnem zboru.</p>
               <p>Kot sem že dejal, Slovenska demokratska stranka bo upoštevala in potrdila tiste
               predloge, ki izpolnjujejo z zakonom določene pogoje. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Končali smo s predstavitvijo stališč poslanskih skupin in sledi splošna
               razprava o predlogu odloka. Proceduralno, gospod Džuban. Prosim.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Gospod podpredsednik, jaz sem na tem seznamu prijavljenih za razpravo, pa me zanima,
               kako boste vodili razpravo oziroma omogočali, da se na tak način seveda tudi
               pripravimo, ali bo v razpravi odlok, ki je pred nami, o razpisi referenduma o
               določitvi referendumskih območij s številko 
                  EPA 628
               , ali bomo govorili o vsem. Že iz predstavitve poslanskih skupin smo lahko
               ugotovili, da se o odloku sploh ne govori, da se govori o zakonu o lokalni
               samoupravi, kjer vidimo spopad znotraj koalicije, ki je sama izglasovala pogoje za
               ustanavljanje občin, s katerimi se ne strinja oziroma bomo lahko govorili tudi o
               amandmajih, ki so vloženi, za katere ne vemo, kakšna bo njihova usoda.</p>
               <p>Da zaključim. Moje proceduralno vprašanje je: Ali boste omogočili vsesplošno razpravo
               o vsem ali samo o odloku, ki je pred nami? Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa za vprašanje. Razprava bo potekala takole: najprej splošna in na podlagi
               122. člena poslovnika je to razprava o ciljih, načelih, poglavitnih rešitvah in tako
               naprej, o odloku. Ko bo ta razprava zaključena, seveda v skladu s spiskom, ki ga
               imate pred seboj, bomo odprli razpravo o posameznih amandmajih k odloku. Takrat bomo
               govorili o teh amandmajih. Izkušnje kažejo, da je nemogoče potegniti ostro črto med
               splošno razpravo in konkretno razpravo. Pričakujem, da bo do tega mešanja in
               povezovanja prišlo. Seveda več kot opozarjati in prositi ne morem; lahko bi odvzel
               besedo, ampak tako radikalnih metod se ne mislim posluževati. Še enkrat pa na vas
               apeliram - seveda, čas je pa eden, čas je skupen za splošno razpravo in za amandmaje
               -, da ga ustrezno porazdelite, da si ga prihranite tudi za amandmaje in v tej splošni
               razpravi dejansko razpravljate v skladu s 122. členom poslovnika. Upam, da sem
               odgovoril na vaše vprašanje. Seveda moja želja, ki jo venomer ponavljam, pa je tudi,
               da bodisi v splošni razpravi ali pa v razpravi o amandmajih dejansko razpravljamo
               samo o problematiki oziroma o predmetu razprave, ne pa tudi o osebah, ki so bile tudi
               nekajkrat omenjene, na primer pri predstavitvi stališč poslanskih skupin. Hvala
               lepa.</p>
               <p>Nadaljujemo splošno razpravo. K besedi vabim gospoda Vebra, ker je prišlo do
               zamenjave z gospod Pečanovo.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo. Lep pozdrav vsem! Ustanavljanje občin v Sloveniji je zagotovo eden
               od zahtevnejših ali pa zanimivejših projektov, ki se jih lotevamo. Kriterijev, ki jih
               želimo oblikovati zato, da spravimo v nek okvir ta proces, pravzaprav nimamo ne vem
               kako natančno določenih, ali pa če jih že imamo, se jim potem poskušamo izogniti.</p>
               <p>Pri tem se mi poraja ključno vprašanje, zakaj sploh prihaja do predlogov za
               ustanavljanje novih občin. Ena prvih idej, prvih misli, ki se porajajo med ljudmi,
               je, želimo oblikovati svoj razvoj, želimo pospešiti gospodarsko rast na tem območju,
               želimo imeti bolj poseljene vasi, želimo imeti bolj urejene ceste. Vendar ko
               ugotovimo, kaj je dejansko občina, še posebej te, ki se jih naj bi letos ustanovilo,
               lahko sama postori v ta namen, je okvir možnosti dan v to smer, da pravzaprav urediš
               neko občinsko stavbo, da se mogoče uredi nekaj občinskih cest, uredi kakšen vodovod
               <stage>(kanalizacija je že bistveno zahtevnejši sistem, ki ga je tudi zelo težko zgraditi,
               ker je povezano z zelo visokimi finančnimi sredstvi)</stage>, in tu se potem začnemo že
               srečevati s problemom financiranja teh občin. Ob tem, ko razmišljamo, da je število
               prebivalcev mogoče eden ključnih elementov ustanavljanja občin, se mi zdi, da je
               vendarle financiranje občin tisti najpomembnejši element, ki bi naj bil okvir
               razmišljanja, torej nek ključni okvir razmišljanja.</p>
               <p>Če neka občina na svojem območju potrebuje resnično tudi čistilno napravo in
               kanalizacijski sistem, potem mislim, da je njihov program za naslednjih 20 let
               pripravljen in ni možno razmišljati praktično o drugih rešitvah. Če imajo vso
               infrastrukturo zgrajeno, lahko razmišljajo o tem, da kraj nekoliko polepšajo, dodatno
               uredijo. Vendar to se mi zdi, da je možno urediti tudi znotraj okvirja obstoječih
               občin in da zato ni potrebno povečevati stroškov, predvsem javne uprave, če temu tako
               rečem. Mislim, da bi bilo primernejše, da se na območjih, kjer obstajajo predlogi za
               ustanavljanje novih občin, naredi neka analiza, kaj dejansko ta območja potrebujejo
               in ali ne bi bilo mogoče skozi sistem obstoječih občin te potrebe rešiti hitreje,
               predvsem na način, da ne dajemo dodatna sredstva za upravo, za administracijo, ampak
               da dajemo ta sredstva za razvoj. Kajti ključni trenutek za ustanovitev neke občine je
               razmišljanje o razvoju. In tukaj se mi zdi, da je ena velika pomanjkljivost pri vseh
               teh postopkih, kajti ne razmišlja se dovolj konstruktivno, kako bi pravzaprav razmere
               na področjih, kjer se predlagajo občine, lahko hitreje reševali skozi obstoječ okvir
               in pri tem seveda ne povečujemo stroškov javne uprave.</p>
               <p>Stroške javne uprave omenjam zaradi tega, ker smo ravnokar sprejeli dva proračuna.
               Ugotovili smo, da se je v teh proračunih namenilo daleč največ sredstev ravno za
               javno upravo. Zmanjševala so se sredstva za ustvarjanje novih delovnih mest za
               reševanje brezposelnosti. To je tisto, kar me skrbi, pri vsem tem razmišljanju, kajti
               tudi nova občina, če bomo zmanjševali na državnem nivoju sredstva za gospodarsko
               rast, za tehnološki razvoj, za reševanje brezposelnosti, teh problemov ne bo mogla
               reševati. Ne nazadnje to tudi ni v njeni neposredni pristojnosti, omogoča pač neke
               infrastrukturne danosti, zemljišče in tako naprej, ki so potem osnova za to, da se
               lahko gospodarstvo na tem območju razvije. Če za tem ne stoji mehanizem države, ki bi
               to omogočal, seveda nismo naredili nič, razen podražili sistem delovanja javne uprave
               v Sloveniji. Če k temu dodamo še razmišljanje države, da pa poskuša zmanjševati
               število svojih uradov v teh oddaljenejših območjih, se s tem še bolj podraži
               delovanje javnih uprav oziroma občinskih uprav, ker je vezana na opravljanje
               določenih poslov izven svojega sedeža in s tem se tudi dodatno izgublja ta smisel.
               Mislim, da bi država veliko več naredila, če ne bi ukinjala uradov za geodetske
               uprave, za davčno upravo in bi s tem ohranila tiste službe, ki jih res potrebuješ
               praktično pri vsakodnevnih opravilih ali pa pri nekih resnejših odločitvah čim bliže
               in da so čim kvalitetnejše in čim bolj dostopne, pa ne nazadnje se s tem omogoča tudi
               zaposlitev visoko izobraženih kadrov. Tako je tudi to razmišljanje v navzkrižju z
               interesi, ki si jih predlagatelji za ustanovitev novih občin predstavljajo, da bodo
               dosegli na nekem območju. Ustvariti pogoje za to, da bomo lahko zaposlili tudi visoko
               izobražen kader, je možno predvsem skozi ohranjanje uradov, ki so v pristojnosti
               državnih organov. S tem mislim, da bi lahko oblikovali lokalno samoupravo bistveno
               bolj racionalno, učinkovito in sam res ne vidim prav velikih potreb po tem, da
               ustanavljamo občine, ki imajo izjemno ali pa izpolnjujejo neke pogoje, ki padajo v
               izjeme in s tem ne nazadnje tudi posegamo v finančno izravnavo, ki je ravno tako eden
               od sistemov, ki je mogoče premalo dorečen. Veliko stvari je namreč v tej finančni
               izravnavi zapisanih, ki ne sodijo v finančno izravnavo in bi jih morali izključiti,
               da bi tudi nekatere stvari potem seveda lahko občine učinkoviteje reševale. Zato
               mislim, da je financiranje občin, predvsem teh malih, ta hip tako nedorečeno, da ne
               vidim velikega smisla v tem, da ustanavljamo nove občine in jih tudi ne bom podprl v
               nadaljnji obravnavi.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Preden nadaljujemo splošno razpravo, naj vas obvestim, da so mi strokovne
               službe zagotovile, da bomo imeli pregled vseh amandmajev nekje najkasneje v roku ene
               ure, kar pomeni, da gotovo pred končano splošno razpravo oziroma začetkom razprave o
               amandmajih, kar bo gotovo olajšalo naše delo. Nadaljujemo s splošno razpravo. K
               besedi vabim gospo Kucler Dolinar.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa, predsedujoči. Lep pozdrav vam, ministru, državnemu sekretarju, vam kolegi
               poslanke in poslanke in vsem spoštovanim, ki so tudi danes skupaj z nami! Občina je
               temeljna oblika lokalne samouprave, ki obsega naselja ali več naselij, povezanih s
               skupnimi potrebami in interesi prebivalcev. Ker skupaj s pobudniki, ki so me
               zaprosili, da predlagam temu spoštovanemu zboru, da se jim omogočijo referendumska
               območja, ocenjujemo, da ta odlok ni v celoti odraz teh skupnih interesov in volje
               prebivalcev, sem se odločila, da vložim še nekatere amandmaje, s katerimi bi
               dopolnili ta odlok, o katerem ta trenutek razpravljamo, to je za referendumska
               območja Rakek, Šentjošt, Polhov Gradec in Dobrava, ker ti pobudniki menijo, da bi
               bile razmere v okviru svoje občine ustreznejše, da bi bila sredstva uporabljana bolj
               učinkovito in racionalneje, o čemer smo že slišali, kar bi moral biti tudi osnovni
               namen oblikovanja neke nove skupnosti ljudi, ki čutijo in imajo enake potrebe in
               interese. To je prvi razlog, zakaj so amandmaji, ki jih bom v nadaljevanju potem še
               utemeljila ob razpravi o amandmajih. Uvodoma je bilo rečeno, da nekateri, in to je
               tudi res, vlagajo svoje pobude že drugič, tretjič, četrtič. Prepričana sem, da to za
               nas poslance ne sme biti samo statistični podatek. To je podatek, ki kaže, da so ti
               pobudniki prepričani v svoji želji, v svoji volji, da jih kljub vsem proceduram in
               zavrnitvam to še ni odvrnilo od tega, da bi želeli oblikovati neko svoje zaključeno
               območje. Predvsem pa je moje mnenje, da moramo biti danes ob glasovanju o amandmajih
               občutljivi in pozorni tudi na tiste, ki ne izpolnjujejo nekaterih zakonsko določenih
               mej.</p>
               <p>Vsi vi ste tudi s strani združenja krajevnih skupnosti Republike Slovenije prejeli
               poziv, zaprosilo za podporo pri obravnavi novih občin, s pozivom, da posvetimo še
               posebno pozornost pri nadaljnji obravnavi tistim sredinam, ki ne izpolnjujejo
               določenih mej. Drugi, še pomembnejši, razlog se mi pa zdi, da je pred evropskim
               sodiščem za človekove pravice pritožba šestnajstih pobudnikov. Sodišče je že odločilo
               njihovo formalno procesno upravičenje, da bo obravnavalo pritožbo in kot sporočajo,
               je tudi nekako v tem procesu obravnave. Tu mislim da, kljub nekaterim pomislekom o
               ustreznosti ali neustreznosti nekaterih amandmajev, moramo imeti pred očmi nedavno
               odločitev tudi evropskega sodišča, ki nas je presenetila. Se pravi zadeva Lukenda in
               jaz mislim, da moramo biti nekako odprti do tega in si ne zatiskati oči pred še
               kakšnim neljubim presenečenjem, ko nas bodo opozorili, da nekako ne izpolnjujemo
               ustavno začrtanih načel po zagotavljanju lokalne samouprave. Modro je, da smo na to
               možnost pripravljeni in ravno zato je utemeljeno, da tudi tem pobudnikom damo
               možnost, da se na njihovih območjih razpiše referendum.</p>
               <p>V tem splošnem delu mislim, da je to več kot utemeljeno, v tem prvem delu, ko
               razpisujemo referendumsko območje. Posamezne amandmaje pa bom v nadaljevanju ob
               razpravi o amandmajih utemeljila. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Presečnik.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik, spoštovani gospod minister, ostala dva
               predstavnika vlade, spoštovane kolegice in kolegi. Že naš kolega gospod Prevc je
               uvodoma v predstavitvi mnenja poslanske skupine podal naša razmišljanja, ki se tičejo
               seveda današnje verjetno celodnevne točke, točke dnevnega reda, tako da vseh teh
               dejstev, vseh teh naših razmišljanj ne bi na tem mestu zopet ponavljal. Osredotočil
               bi se nekaj točk v tem prvem delu, ker potem bomo seveda o posameznih amandmajih
               razpravljali v drugem delu.</p>
               <p>Dejstvo je, da smo pred meseci v tej isti hiši sprejemali spremembo zakona o lokalni
               samoupravi. Žal v tej spremembi nismo zajeli mogoče vseh potrebnih nians, ki bi jih
               morali razrešiti, vendar sem seveda tudi prepričan, da je vse te pogoje težko,
               izredno težko v zakonu tudi opredeliti. Predvsem se mi zdi pomembna, ta arbitrarna
               odločitev, da moramo ugotoviti, tako ali drugače s kontakti z lokalnim okoljem in
               tako dalje, katero je tisto območje, da bo kot bodoča eventualna občina sposobna
               opravljati svoje poslanstvo. To se mi zdi najpomembnejša odločitev, pa naj gre to za
               finančni vidik oziroma tudi vse druge izredno pomembne vidike, ki so prisotni pri
               funkcioniranju nekega lokalnega okolja, ki se mu reče, občina. Dejstvo je, da so vse
               te odločitve, ki jih sprejemamo vedno takrat, ko se pogovarjamo v vsakem mandatu pred
               lokalnimi volitvami o ustanavljanju novih občin ali spreminjanju njihovih meja, da
               imajo te odločitve mnogokrat tudi posledico za neke naslednje odločitve v naslednjem
               mandatu, torej skozi štiri leta.</p>
               <p>Sam izhajam s področja Zgornjesavinjske doline, kjer je ta državni zbor odločil,
               mislim, da pred približno osmimi leti, ali pa štirimi, saj že ne vem, da se neko
               območje, eno naselje izloči iz občine in se priključi drugi občini. Trdim, da eno od
               poglavitnih posledic imamo danes na mizi, predlog za novo občino, ker smo takrat na
               ta način obstoječo občino razdelili dobesedno ali pa praktično vsaj na dva dela. Mi
               moramo pri tem vedno misliti tudi na posledice naših odločitev. Kot rečeno, že
               uvodoma smo rekli, da so vsi predlogi, ki so bili dani, da so približno enaki, da
               izpolnjujejo približno enake pogoje funkcioniranja in da se bomo mi odločali
               arbitrarno. Pri tem bi rekel, da smo dodali amandmaje v zvezi s tem, ki jih bom
               komentiral potem v nadaljevanju. Dodali smo pa tudi, torej za tisto območje, kjer
               enega od teh pogojev ne izpolnjujejo, konkretno gre za zdravstvo in ta zdravstveni
               pogoj, o katerem smo zadnji mesec ogromno diskutirali, izven te dvorane, sicer pa v
               naši hiši. Sami smo pa dodali tudi dva predloga, za katera menimo, da se morajo v
               lokalnih okoljih tudi na posebnem ali pa ločenem referendumu odločati, v kateri od
               občin želijo živeti nekatera okolja iz krajevnih skupnosti, ki sicer niso zajeta pa
               predvidena kot eventualne nove občine. Osnovna misel je ta, naj se ljudje odločijo na
               referendumu. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Trofenik.</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Hvala za besedo. Lep pozdrav vsem prisotnim! Seveda smo ponovno pri temi, ki se
               popularno pojavlja vsake štiri leta, vendar v strokovnem ali vsebinskem smislu pa nam
               kljub 11. letu, ki poteka od uvedbe lokalne samouprave v Republiki Slovenije, ne uspe
               napraviti kvalitetnega preskoka. Vstopili smo v Evropo in čeprav nas v pogledu
               lokalne samouprave ne veže noben drug dokument kot listina o lokalni samoupravi, pa
               vendar nimamo para v Evropi v trendih, to se pravi v nadaljnjih delitvah. V Evropi so
               na področju lokalne samouprave dolga desetletja že prisotni močni trendi, kjer je
               razvita lokalna samouprava, ki ima veliko tradicijo, ki dejansko funkcionira: trendi
               združevanja lokalnih skupnosti. Mi smo posebneži, ne da bi vedeli za tehten razlog, v
               nadaljevanju drobljenja.</p>
               <p>Po definiciji bi lokalna skupnost naj v čim večji možni meri izvajala z zakonom in
               ustavo zaupane naloge, vendar predvsem z lastno močjo. Ta beseda moč pomeni v
               najširšem smislu besede, pomeni kader, pomeni materialne pogoje, pomeni finance in še
               kar sodi zraven. Na to pozabljamo. Tej definiciji naši načrtovani postopki ali
               bližnje odločitve nikakor ne sledijo. In tukaj je tisti razlog, zakaj smo mi na tem
               področju drugačni, kot je Evropa in ne želimo biti taki, kot je Evropa, ki ima
               izkušnje, ki ima znanje, zlasti pa dolgoletne pozitivne izkušnje. Celo zadevo smo
               pripeljali do absurda. Če je bilo opravičilo za zelo slab bivši zakon o postopkih in
               pogojih za ustanavljanje občin v letu 1994, ko se je na nek način vzpostavljal nov
               sistem, sistem lokalne samouprave, pa bom drugače rekel, ko smo zakoličili lokalno
               samoupravo, smo z ukinitvijo tistega zakona in prenosom teh slabih določil v zakonu o
               lokalni samoupravi napravili nič kaj kvalitetnejšega, celo trdim, da smo
               demokratičnost postopkov zožili. Izvorni greh je v tem, da je z zakonom dana pravica
               poslancem, da predlagajo občine. Vprašajmo se, kaj bi bilo, če bi poslanci imeli
               pravico predlagati državni proračun. Kako bi takrat zgledala država? In to je zelo
               podobno. To je nedopustno, ker se je vse skupaj sprevrglo v promocijo posameznikov
               ali posameznih skupin, ki pa za to promocijo ne plačajo računa. Račun je izstavljen
               nekomu drugemu - v finančnem smislu javnim financam in drugim, ki to plačajo. Drugače
               pa je to prevečkrat v škodo kvalitete življenja, ker čeprav so polna usta
               predlagateljev, kako se bo povečal razvoj, kako se bo povečalo eno, drugo, tretje, na
               žalost ob vseh teh obrazložitvah, še bolj pa ob branju teh kvazi elaboratov, človek
               pride do spoznanja, da resnih argumentov za predloge zmanjka ali pa jih sploh ni. In
               to je največja hiba, da zakon, ne prejšnji, ne sedanji, ne pozna eksaktnih meril, s
               katerimi bi lahko nearbitrarno ugotovili ali izmerili, kdaj je ta stvar potrebna, da
               se ustanovi neka lokalna skupnost ali spremeni njeno območje. Tega nimamo, ker nismo
               hoteli tega imeti, ker potem seveda ne bi bilo take <q>"svobode"</q> pri vlaganjih, zlasti
               pa pri doseganju nekih drugih političnih ciljev s sredstvom, ki se mu reče
               ustanavljanje novih občin.</p>
               <p>Zadevo smo pripeljali do absurda zato, ker če nekdo skrbi v neki obstoječi lokalni
               skupnosti za enakomeren razvoj te lokalne skupnosti, se pravi, da se posamezni kraji
               razvijajo, da imajo šolo, ambulanto, vrtec, da imajo eno in drugo, potem jih hote ali
               nehote pripravimo do tega, da se lahko odcepijo in ustanovijo nove občine. V resnici
               stimuliramo egoizem, ne stimuliramo razvoja, ampak egoizem. In ta egoizem gre tako
               daleč, da se pojavljajo primeri, ko se nekdo želi nerazvitega območja rešiti, ker ga
               preveč stane. Ampak to je povezano s tistim, kar sem pred tem povedal. Pravico do
               samouprave, ki je ustavna pravica, večina diskutantov in predlagateljev hote
               zamenjuje s pravico do lastne občine. To sta dve različni zadevi - pravica do
               samouprave da, to pa ni pravica do lastne občine, ko to prevajamo. Ta prevod je slab
               oziroma neverodostojen.</p>
               <p>Naj preidem na predlog dokumenta, to je odloka. Predlagatelj je res matično delovno
               telo, večinoma na podlagi predloga poslancev, ob asistenci vlade, ki je glede na
               predloge pripravila mnenje. To mnenje je unicum, brez obrazložitve. Predlaga nekaj,
               ne upa si pa utemeljiti, zakaj določen predlog za ustanovitev neke občine predlaga v
               sprejem, drugega pa ne. Pa naj bo ta spremenjeni zakon še tako slab, vendar je v njem
               jasno napisano, da občina pod 5.000 prebivalcev mora izpolnjevati pogoje, da je nekaj
               posebnega, v geografskem, zgodovinskem, v obmejnem in, ne vem, katerem še smislu, pa
               ne sme imeti manj kot 2 tisoč prebivalcev. To se pravi, gre za komulativo več
               pogojev. Vlada, odbor in predlagatelji pa trdijo, da so z zakonom izpolnjeni pogoji.
               Pa vidimo samo enega. To se pravi, število prebivalcev. Odgovor, kaj je zgodovinski,
               kaj je geografski, kaj je obmejni in drugi razlog, ene besede ni v nobenem predlogu.
               Ne v tistih, ki so za, ne v tistih ki so ne. Jaz trdim, da je kriterij prebivalcev,
               število prebivalcev najslabši kriterij. Nekateri ste to hote ali nehote v nekaterih
               diskusijah o tistih problematičnih zdravstvenih postajah, ki so res smešne, kot
               argument to hote ali nehote potrdili. In to je temeljni problem, da vlada, ki
               odgovarja tudi na tem področju, nima korajže utemeljiti svojih predlogov v skladu z
               zakonom. Moram biti pravičen. Vedno se je tako dogajalo, ampak to še ni razlog, da se
               sme še naprej tako dogajati, ker to je podobno, kot bi nekdo kradel, pa bi rekel, saj
               oni drugi so tudi kradli, pa jaz tudi lahko kradem. In tu je temeljni problem.
               Neobrazloženo vlade, ki služi za odločitve. Zanimivo bo slišati ustavno sodišče, ker
               nekaj odločb, ki na tej slabosti temeljijo, je znanih. Seveda vlada nam je
               pripravila, da bi se verjetno lažje odločali, eno tabelo, kjer so bili plusi in
               minusi, izpolnjuje pogoj, ostanki občine izpolnjujejo pogoje. Zopet merjeno samo
               skozi število prebivalcev. Seveda vlado ni zanimalo, kakšno ima posledico ima predlog
               na kvaliteto življenja občanov. Če bi naj lokalna skupnost v čim večji možni meri
               izvajala zakon in ustavo zaupane naloge, in to predvsem z lastno močjo, kar je sicer
               v slovenskih razmerah glede na nepripravljenost iskrene decentralizacije, ker
               decentralizacija pomeni decentralizacijo finančnih virov, vzporedno z
               decentralizacijo odločanja, seveda je to lastno moč težko zagotoviti. Zato seveda
               tako drobljenje ni prispevek k razvoju lokalne samoupravi, k večji demokratičnosti,
               ampak je hote ali nehote podpora čim večjemu centralizmu, ker je to tako bilo in tudi
               je še naprej. Mnenje vlade, enako kot elaborati, ne dajo odgovora, kaj bo v neki novi
               predlagani lokalni skupnosti, vsaj skozi tri kriterije ali temeljna tri področja, ki
               jih mora lokalna skupnost zagotavljati. Recimo vprašanje, ali bo neka nova lokalna
               skupnost sposobna izvajati zaupane ji upravne storitve ali upravne naloge. Ni mogoče,
               ker z 2000, 3000 pa tudi več ljudmi si ne morete privoščiti uprave. Ne zato, ker ne
               bi bilo mogoče na razpolago, kot je nekdo rekel, dovolj izobraženih ljudi. Ne, ker
               jih ni možno plačati v zadostni količini in v zadostnem obsegu, da bi lahko pokrili
               vse obveznosti, ker imamo to težavo, da lokalne skupnosti imajo enake pristojnosti,
               ne glede na velikost, in je treba temu ustreči. Tisti, ki utemeljujejo, da je v
               zakonu predvidena stimulacija tisti lokalni skupnosti, ki bi imela eventualno skupno
               opravo, so v zmoti. Na nek način so poskušali v Slovenijo prenesti pozitivne izkušnje
               od nekje drugje, kjer je trend združenja. To pa ni združljivo z nasprotnim trendom
               drobljenja. Jaz bi rad videl lokalne skupnosti, ki sedaj trdijo, da ne morejo skupaj
               živeti, da so eksploatirani, da je zaprt razvoj, potem bodo imele pa pojutrišnjem
               skupno upravo. Tisto število upravnih in strokovnih opravil se bo pomnožilo na
               enakem. Če je bila sedaj ena lokalna skupnost, če bodo iz tega nastale dve ali tri,
               bo nekajkrat več enakih opravil, ki jih ne more opraviti enako število upravnih
               delavcev in strokovnih, pa ne glede na to, ali so v isti upravi ali so v skupni
               upravi ali so razparcelirani, kakorkoli hočemo. In to je iluzija ali pa je to še, da
               ne bom rekel kaj zraven, namerno zavajanje, vsaj nekaterih. Meni težko nekdo proda
               tako zadevo. Se pravi, na področju upravnih in strokovnih nalog, ti predlogi, ta
               odlok pomeni večje stroške, nesposobnost izvajanja teh stvari, ki so zaupane občinam,
               in z vidika prizadetih občanov manjšo kvaliteto, istočasno pa višje stroške.</p>
               <p>Drugo področje, ki ga prav tako ali pa še bolj čutimo kot občani, je zagotavljanje
               izvajanja gospodarskih javnih služb. Na to vprašanje, ali bo kvalitetnejše ali bo
               manj kvalitetno, ali bo dražje ali bo ceneje, tabela, niti mnenje vlade, niti
               predlagatelji v elaboratih ne dajo nobenega odgovora. To je pa temeljno poslanstvo
               ali pa ena iz temeljnih poslanstev lokalnih skupnosti. Ti predlogi, vsaj nekateri,
               razbijajo celovite infrastrukturne sisteme. Lokalna skupnost je dejansko polje
               solidarnosti. Ta solidarnost se najbolj eksplicitno izraža na področju zagotavljanja
               gospodarskih javnih služb skozi ceno teh storitev, ker so cene praviloma enotne na
               celem območju lokalne skupnosti. Po drobitvi tega ne more biti in tega nihče ne pove,
               da bo imelo to posledice, prvič, na strošek, drugič, pa na samo kvaliteto. Naj
               ilustriram izvajanje gospodarskih služb. Po zakonu o lokalni samoupravi je
               infrastruktura last občine, na terenu katere se nahaja. In zdaj si predstavljamo, ko
               se en del neke sedanje občine izloči, postane vodovodni sistem, kot primer, v lasti
               nove občine. Ampak ta vodovodni sistem, prvič, ni samo v funkciji preskrbe s pitno
               vode občanov v tej novi občini, ampak dostikrat tudi kot tranzitni sistem za neko
               drugo občino ali ostanek stare občine. In zdaj si razvijmo to do konca, ko bo prišlo
               do defekta, kdo bo plačal ta defekt in kakšna bo sigurnost preskrbe z elementarno
               zadevo, s pitno vodo. Če bi vlada to analizirala, stanje, kar se dogaja na nekaterih
               območjih, ki so se v prejšnjih območjih delila in da ta območja počasi zdaj
               prisiljena, ker ne zmorejo, prihajajo v tako imenovani tarifni sistem, ko
               diferencirajo cene komunalnih storitev, to nikjer nihče ne pove, nikjer tega ne
               opozori občanov, če pa jih kdo opozori, potem pa akterji smatrajo, da gre za
               zastraševanje. Seveda to polje solidarnosti pa je, jaz sem ilustriral samo z enim.
               Takšnih polj solidarnosti pa je več, zato se bodo negativne posledice pomnožile in
               takrat popravka ne bo. Tako je na področju gospodarskih javnih služb, podobno bo na
               področju, tu smo navajeni reči, družbenih dejavnosti. Parceliramo s tem predlogom in
               na žalost na demografsko stanje, ki ga ni možno pričakovati na desetletja, mogoče
               nekaj desetletij se bo izboljšalo, da bodo šolski okoliši premajhni, šole, ki so
               zgrajene, ne bodo polne, in podobne zadeve. Ostankom občin, zlasti tistim, ki so
               specifika pri nas in najbolj tepene, to se pravi, ki niso mesta, in niso, ne mislim
               pejorativno, podeželske občine in opravljajo nekatere funkcije subregionalnega
               pomena, pa naj bodo to območne knjižice, naj bodo to muzeji, naj bodo to delavske
               univerze, naj bodo to zdravstveni domovi in podobno, vse to bo kot strošek ostal
               ostanku občinam. To direktno ogroža ostanek ali dosedanjo občino in kvaliteto
               življenja. Ampak vlada je odkljukala, ostanek izpolnjuje pogoje. Ja, saj jih ni težko
               izpolnjevati pri teh kriterijih. Ampak kakšne bodo pa posledice, tega pa vlada ne
               pove, še manj pa predlagatelji. V preteklosti se je nekaj teh anomalij popravilo v
               velikih mestih. V kulturi je država prevzela cel kup zavodov, katerih so ustanovitelj
               bile občine, ker je tako pač neka politična opcija želela, pri knjižnicah je prišlo v
               preteklosti. Ampak jaz se bojim, da je sedaj konec teh prevzemov, da bi država
               prevzemala take zavode, ki so jih do sedaj financirale lokalne skupnosti in ki bodo
               silom prilike postale breme za ostanke občin, starih občin. Tiste, ki bodo pač ostale
               nekoliko manjše. Ker se špekulira s temi z delitvenimi bilancami, ki bodo pa drug
               problem. Vsaj za dve leti bodo ustavile investicijski ciklus tako v ostanku kot v
               novi občini, ker vsaj dve leti se bodo kregali ali pa še več. Dokler je kreganje ali
               spori, do takrat seveda niso možne v skladu z zakonodajo nobene investicije. Jasno se
               vidijo že v obrazložitvi teh kvazi elaboratih, ko piše, saj knjižnica je pa šolska.
               Res je nekdo spravil zakon v oklepaj, knjižnica pa v oklepaj, tudi lahko je šolska,
               ampak bistvo to ni. Tu je notri tista špekulacija, tisti pa naj imajo knjižnico ali
               pa je najbolje, da jo zaprejo. Če je razvoj, ker se razvoj želijo nekateri meriti.
               Dejstvo je, da je problem v marsikateri obliki infrastrukture, ampak samo z asfaltom
               se pa razvoj tudi ne da meriti.</p>
               <p>Še nekaj o trditvah, ki so bile izrečene, ki kažejo tudi na bom, rekel, neke vrste
               nepoznavanje ali pa zavestno neiskrenost in zapeljevanje. Govoriti, da bo s tem
               dosežena večja demokratičnost, je milo rečeno dvolično. Na seji, ko obravnavamo
               predlog zakona, ki pa zaostruje dostopnost občanov tako pri aktivni kot tudi pravici
               na lokalnih volitvah tudi brez primere v evropskem sistemu primerljivih držav z
               razvito stopnjo lokalne samouprave. Seveda te nepotrebne delitve, ki so zopet
               skoncentirane pretežno v severnovzhodni del Slovenije, ki je najmanj razvit in ki
               seveda dokazuje, da razdrobljenost ne pomeni nobenega impulza za takšen ali drugačen
               razvoj, bi pripeljala do tega, da v posameznih sredinah se ljudje želijo zaščiti pred
               temi poskusi. Ne želijo biti poskusni zajci, zato predlagajo v skladu z zakonodajo in
               statuti občin, da se odcepijo posamezna naselja od predloženih novih občin. To je
               alarmno stanje. In to ni prvič. Od tam, od koder izhajam, iz občine Ormož, je to v
               10-ih letih tretjič. Pri obrazlagi amandmaja bom tudi to podrobneje obrazložil, če
               sem prav razumel, da bomo imeli prijavljeni pravico govoriti še enkrat pri
               amandmajih. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Seveda boste imeli pravico, ampak glede na razpoložljiv čas. Naslednji
               ima besedo gospod Juri.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala, podpredsednik. Naj takoj demantiram, žal, lažnivega kolego Jelinčiča, da bi
               naj jaz zagovarjal referendum v celotni mestni občini Koper zato, da bi preglasovali
               Ankarančane in Hrvatinčane. To je bila ideja njegova prijatelja in zaveznika, gospoda
               župana, ki sem jo jaz tudi javno ovrgel. Toliko o tem, da bo informacija
               korektna.</p>
               <p>Sedaj pa k stvari. Naj takoj povem, da ostajam zvest svojemu prepričanju, da je
               atomizacija občin, atomizacija tudi njihovih razvojnih potencialov, ki kot pravilno
               opozarja kolega Trofenik, se ne merijo le po sposobnosti do asfalta na osrednji vaški
               cesti. Je povečevanje javne uprave, je povečanje javne porabe. Investicija torej v
               neproduktivnost. In je simptom, ki nas mora skrbeti, upadanje družbene povezanosti in
               solidarnosti, za kar nosijo odgovornost predvsem župani ali pa županje ter občinski
               sveti, ki se jim taka atomizacija dogaja. Zato vsa čast onim, ki svojo občino še
               držijo skupaj. Toliko za uvod, ki pravi, da odloka o razpisu referenduma za
               ustanovitev novih občin ne bom podprl, kakršnekoli popravke oziroma spremembe bo med
               današnjo razpravo doživel. Med temi je tudi amandma pobudnika za novo občino
               Ankaran-Hrvatini z izločitvijo iz mestne občine Koper, ki smo ga slišali uvodoma.
               Ideja o taki občini na matičnem odboru ni dobila podpore. Kako bo danes, bo odločala
               večina v dvorani. Verjamem, da je bilo v tem času veliko lobiranja, pritiskov na
               tiste, ki vendarle imajo večino v državnem zboru. Mojega pristanka seveda ne bo, ne
               glede na tabelarično izpolnjevanje pogojev, kot pravi vlada, ter na zaznavo, tudi
               osebno, o porastu podpore te ideje in na kraju samem. Zlasti po najnovejših arogancah
               občinskega vodstva, ki deklarira, da naj se mestna občina ohrani v sedanjih mejah, z
               dejanji pa dobesedno odganja z nje periferijo. In zakaj mojega glasu ne bo? Zato, ker
               bo realizacija te<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Juri, oprostite, ali lahko razpravo prihranite za amandma. Smo rekli, prvo
               splošna<gap n="..."/></p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Jaz se ne bi vrnil k amandmaju, gospod podpredsednik, bi v okviru časa, ki ga imamo,
               ga izkoristil zdaj in potem se ne bom niti več oglašal, če mi dovolite. Gre za
               splošno opredelitev, ne glede na to, da osredotočim pozornost na to zgodbo. Torej bom
               nasprotoval temu amandmaju zato, ker bi realizacija te zamisli koprski družbi,
               skupnosti, njenemu nadaljnjemu razvoju, njeni kompetitivnosti med jadranskimi
               pristanišči ter še čemu, ki jo tvori med vodilnimi občinami v Sloveniji, zadalo hud
               udarec. Ljudje bodo po mojem vsem manj zadovoljni, konfliktnost v prostoru se bo
               povečala, dogajali se bodo še novi odhodi, nove odcepitve, v iluziji, da bo vsakomur,
               ki bo gojil samo svoj vrtiček, bolje. Čas bo pokazal, kdo ima prav. Da se danes
               določena naselja želijo odcepiti iz občin, ki so v prejšnjih obdobjih nastajali na
               enak ali podoben način, z izločitvijo iz prejšnje občine in z enakimi cilji,
               dokazuje, da so moje bojazni vse prej kot neutemeljene. Kakorkoli že, če se vrnem k
               Kopru in Ankaranu, Hrvatinom, kjer si nekateri novo občino želijo, da bi se rešili
               župana in krivijo tudi mene, ker jim realizacijo te želje otežujem, moramo opozoriti
               vlado in ministra Žagarja na to, kar se bo danes po vsej verjetnosti zgodilo na
               koprskem občinskem svetu. Župan, kot veste, mu predlaga spremembo območij naselij v
               treh krajevnih skupnostih, med katerim je tudi Ankaran, da bi zlasti slednji ob
               predpostavki izločitve iz mestne občine odvzeli možnost koriščenja pravic iz naslova
               uporabe stavbnega zemljišča s strani Luke Koper, češ, bo na morebitnem referendumu
               prizadeta javnost ugotovila, da se ob izpadu tega dohodka prehod na novo občino ne
               splača. Ne vem, ali se bo kalkulacija izšla, vem pa, da so strasti na vrelišču.
               Vsekakor naj gospod minister odgovori, če bo amandma kolega Jelinčiča, ki se opira na
               konkreten zemljevid in na konkretne izračune premoženja, prihodkov in odhodkov nove
               predlagane občine podprt in odlok o razpisu referendumov seveda sprejet, kaj bo
               storil, da bo slednji skladen z vzpostavljenim novim stanjem na terenu, z novimi
               mejami naselij v Kopru oziroma obratno. Sam sem se potrudil pozvati občinski svet k
               odložitvi te točke do končnega odločanja tu v državnem zboru. Menim, da je tako
               hitenje in tako prehitevanje, ko se konsenz prizadetega okolja niti poiskal ni,
               doslednega skrajno nepošteno, da je to dobesedno lumparija, a verjamem, da uslišan ne
               bom, če je igra, ki se jo gre župan, res taka, kot sem jo opisal. No, zvečer, ko bomo
               tu odločali, bomo že verjetno vedeli, kako so ravnali v Kopru. Upam pa, gospod
               minister, da boste popazili, da bosta akta državnega zbora in občinskega sveta
               skladna.</p>
               <p>Naj sklenem, nasprotujem tako amandmaju kolega Jelinčiča v vsem, dodatnim amandmajem
               kot odloku, z njim ali s takimi amandmaji ali brez in priporočam vsem tistim, ki si
               prizadevajo za novo občino, naj raje kot občino zamenjajo župana, takrat ko bo čas.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vidite, da sem dobrohotno dovolil tudi konkretno razpravo. Ne nazadnje je
               res isti čas in kot rečeno na začetku, je težko potegniti ločnico med splošnimi
               argumenti in konkretnimi.</p>
               <p>Nadaljujemo z razpravo. K besedi vabim gospoda Rezmana.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Zelo na kratko bom nekako dodatno elaboriral tisto, kar sem prej
               govoril.</p>
               <p>Rad bi povedal, da smo, ko govorimo v svojem imenu, nekoliko v zadregi, ko se
               odločamo za ali proti, pa ne iz tega razloga, ker to delamo na odprti sceni, kakor
               nas je opozorila kolegica, češ, ljudje nas opazujejo, ravno zaradi tega, ker iskreno
               mislimo o tem, smo v zadregi. V zadregi takrat, ko zavračamo, recimo, amandmaje,
               torej izjeme izjem, zato ker so mnoge izjeme izjem bile narejene v preteklosti in je
               za tiste nenavadno težko ljudem dopovedati, da občina, ki ima vse pogoje, ki ima
               3.000 prebivalcev, ne more biti občina, lahko je pa neka druga občina občina, pa ima
               samo 300 duš v svojem okviru. To je tisto, kar nam povzroča določene zadrege. Toda iz
               te zadrege se moramo nekako rešiti, s tem da se na nekaj opremo. Tisto, na kar se
               lahko opiramo, so verjetno zakonski pogoji, ki jih imamo pred sabo, in to lahko
               imenujemo voljo zakona. Zato tiste volje ljudi, ki so v opoziciji zavoljo zakona,
               najbrž ni mogoče podpirati.</p>
               <p>Druga zadrega je v tem, da v velikem paketu sprejemamo možnosti za odločanje na
               referendumih. Prek 30 občin, recimo, je bilo predlagani, pa 10 mestnih. Prepričan
               sem, da je tudi v parlamentu možno najti celo vrsto ljudi, ki bodo zdaj odločali o
               usodnih stvareh, pa bi zelo težko te kraje našli brez zemljevida Slovenije ali pa tam
               še nikoli niso bili, ali bi se pa izgubili, če bi tja prišli. Kako bomo zdaj korektno
               ravnali pri nečem, česar pravzaprav ne poznamo, razen po zelo skopih besedah iz
               gradiv, ki smo jih dobili?</p>
               <p>Torej, zaradi teh zadreg smo pred odločanjem prepuščeni svoji vesti in upam, da bo za
               nas veljalo - tako bi moralo biti -, da se kljub vsemu držimo tega, kar je volja
               zakona.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo želi minister dr. Žagar, ki se lahko oglasi, kadarkoli želi.
               Minister, imate besedo.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo. Žal gospoda poslanca ni tukaj, vendar bi mu vseeno odgovoril na
               njegovo dilemo.</p>
               <p>Kar zadeva eventualno neusklajenost med akti, ki so bili sprejeti tukaj oziroma v
               mestni občini ali katerikoli drugi občini, jo je možno reševati z upravnim sporom
               pred upravnim sodiščem, takrat ko do tega pride, kar je danes zakonsko omogočeno.
               Druga stvar je pa pri tem odločanju tudi stvar politične kulture. Bojim se, da tudi
               odločitve, ki bodo sprejete v posameznih občinah.</p>
               <p>Pri tem bi pa poudaril še to, kar je bilo danes že večkrat izpostavljeno, da se vlada
               pri oblikovanju novih občin ni postavila v funkcijo predlagatelja. Predloge, ki so
               bili predlagani s strani poslancev oziroma posameznih občinskih svetov, vlada je z
               ozirom na predloge in z ozirom na utemeljitev predlogov, ki so jih utemeljevali
               posamezni predlagatelji, podala svoje mnenje oziroma ugotovitev o izpolnjevanju
               pogojev in se ni spustila v nobeno drugo vlogo. Seveda so pa ti tudi v tem smislu, da
               sama ne želi posegati v same predloge in jih tudi ne želi spreminjati, tudi kar
               zadeva utemeljitev. Vse te utemeljitve oziroma vsi predlogi so pa na voljo v državnem
               zboru in ne nazadnje državni zbor odloča o nastajanju novih občin. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sedaj pa res dajem besedo gospodu Anderliču.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Sam razumem, zakaj ni obrazložitve in tudi se mi zdi, da se ne gre tukaj kaj čuditi,
               kajti ponovljena vaja iz preteklosti je tudi sedaj pred nami ali pa se že
               dogajal.</p>
               <p>Mislim, da je izrazito slabo, da se vlada ni postavila v funkcijo, ki ji gre po
               ustavi in po zakonodaji, da je država tista, ki določa kriterije oziroma razdeli
               državo na občine. To je funkcija države in če berem gospoda Šmidovnika in pa gospod
               Šokar, ki je pri teh zadevah dolga leta sodeloval, potem gre na prvem mestu za to, da
               je potrebno tukaj zanikati, in nekdo je že rekel, pravico do občine kogarkoli. Je po
               44. členu ustave zagotovo pravica do upravljanja z javnimi zadevami, še toliko bolj z
               občinskimi zadevami. Državljani to pravico in to možnost imamo, nikakor pa nimamo po
               ustavi pravico do svoje občine. Lahko se borimo za to po politični poti in tudi prav
               je tako.</p>
               <p>Sam sem v zadregi, kaj pravzaprav naj počnem danes. Ali naj sledim nedoslednostim, ki
               so bile storjene v tem državnem zboru prvič, drugič, tretjič in ne vem kolikokrat smo
               o tem razpravljali, ali naj preprosto sledim temu, da je neko mešetarjenje. Iz tega
               predloga odloka zares ne vidim enakega pristopa pri vseh primerih, sploh če povežem
               še naslednjo točko, kjer so nekateri predlogi zunaj, pa ne vem zakaj, nekateri so pa
               tukaj notri. Včasih so se otroci šli krajo zemlje, če se spomnite, ko so si
               zarisovali stvari. Tukaj je en predlog, da se izloči neko naselje iz občine Litija in
               se pridoda občini Šmartno. Zakaj? Zato, ker je to industrijska cona in zato, ker bi
               tej občini, za katero so v prejšnjem mandatu, se ve, kdo je tako navijal, in smo jo
               potem tudi izpustili, ker je imela 5003 prebivalce ali koliko že, čez noč so jih
               prešteli, da so izpolnili kriterij 5 tisoč in mi smo takrat eno in edino pred štirimi
               leti spustili na referendum in je bila tudi ustanovljena. Seveda so najbrž takrat
               pozabili zarisati tisti del, ki danes prinaša, ne vem, iz naslova stavbnega zemljišča
               toliko več, kot če bi ta občina bila brez tega. Ampak, glejte ga zlomka, prej sem
               spraševal, za kateri konec to gre, zdaj jih je pa očitno ta matična občina prehitela,
               ker je spremenila odlok in rekla, <q>"ne, ne, ne boste tega vi nam vzeli, ampak bomo mi
               to dali nazaj v to občino"</q>. Jaz mislim, da se je res nad takšnimi primeri je treba
               vprašati, kje pa je pravzaprav vloga države pri tem. Še toliko bolj, ne vem kateri
               podatek drži za ta mesec, ampak baje prejšnji mesec je bilo samo 12 občin, ki so
               izpolnjevale kriterij samozadostnosti, torej financiranja s sredstvi, ki si jih po
               zakonu tudi si lahko zagotovijo iz lastnih virov. Ali je to res potem samouprava,
               lokalna samouprava? To ni lokalna samouprava, ampak je upravljanje z denarjem
               davkoplačevalcev, ker vsaj v enem delu, ko nekatere občine do 80%, nekatere pa par
               procentov dobijo iz skupnega žaklja denar. Zato ne vem, kako naj bi se opredeljeval
               pri teh točkah. Ena od naštetih občin oziroma predlogov za občino pred štirimi leti
               ni izpolnjevala pogojev, ker ni imela - sem šel prav pogledat, ista služba je to
               pisala, še isti ljudje so zgleda tam - ni imela pogojev, ker ni imela dosti
               prebivalcev. Zdaj pa ima prebivalcev dosti, ampak je pod alinejo oziroma pod
               stolpičem, ki pravi, da ni popolnega zdravstva v tej občini, bodoči, s tem, da so
               gradili po krajevnih skupnostih domove in tista, ki pa bo sedaj občina in je bila
               manjša krajevna skupnost kot ta, ki ne bo po vašem predlogu, se je tam zdravstveni
               dom gradil, ker je tri kilometre stran, pa manj prebivalcev zajema.</p>
               <p>Torej, v dilemi sem, če berem papirje istih strokovnih služb, istih strokovnjakov,
               ker konec koncev, saj jih nimamo ne vem koliko in ker sem absolutno za to, da se
               spoštuje zakon. In če sem bil takrat, pred štirimi leti za to, da je šla ena občina
               skoz, potem moram biti tudi za vse tiste, ki so zdaj tukaj navedene in izpolnjujejo
               teritorij 2000 prebivalcev in se o tem niti ne smem niti ne želim spraševati, ali ne
               bi raje pogledali, kateri predlogi izpolnjujejo kvalitativne kriterije, da bodo
               lahko, dostojno preživeli.</p>
               <p>Kaj pomeni recimo izjava predlagateljev teh amandmajev, ki so tukaj, da se lahko
               popolno zdravstvo zagotovi, ne vem, jutri, pojutrišnjem, v treh mesecih ali kaj
               podobnega. Ali je to kakšna garancija za podporo amandmaju? Jaz mislim, da bi seveda
               morali od primera do primera to pogledati. Če ima nepopolno zdravstvo koncesijo,
               lahko nekdo pride tam na vrsto zelo hitro, sploh zdaj, ko so te veze zelo hitre. Dva
               prostora se hitro usposobita, če gre za to. Ampak jaz mislim, da gre za nekaj
               drugega, da gre za mešetarjenje, za dogovore, tole bomo spustili, tega ne bomo
               spustili. Zato bom seveda sam tudi potem ob odloku, ob glasovanju o odloku, tudi
               obrazložil glas. Ampak tako, kot je to pripravljeno, ne obrazloženo, ne enak <q>"vatel"</q>
               za vse, sploh pa odmik od tistega temeljnega, kaj lokalna samouprava sploh je in
               pravica do lokalne samouprave, seveda nimam kaj drugega reči, da če bi bila vsaj
               tržnica, da bi se reklo ta ja, po tej ceni, ali pa kakorkoli ja, ne pa tako, da pač
               nihče ne ve zakaj nekdo ja, zakaj nekdo ne.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa, spoštovani prisotni. Mene prav zabava, ko poslušam to lekcijo o lokalni
               samoupravi s strani poslancev opozicije in seveda ugotavljam, da so razlogi za
               odcepitev oziroma za ustanovitev samostojne občine v obratnem sorazmerju od tistega,
               kar govorite. Torej vse to, kar ste povedali, smo že slišali, nič ni več novega.</p>
               <p>Jaz upam, da bomo danes pametno odločili in tem ljudem dali možnost in pravico do
               lokalne samouprave in prava cvetka je to, kar je povedal gospod Trofenik, zdaj ga
               sicer ni več tu, tako kot ponavadi. Pravi, da pravica do samouprave ni pravica do
               občine. Se spomnim, da je sončni kralj, Ludvik štirinajsti, v francoskem parlamentu s
               palico v roki razlagal, da so privilegiji njemu samemu privilegiji države. Torej
               nekaj podobnega. Tisti, ki obvladujejo občine, danes govorijo o tem, da pravica do
               samouprave ni pravica do občine. In če izhajam iz našega okolja, z ormoškega torej,
               to ni moja kaprica, pa moje politikanstvo, da sem jaz predlagal dva predloga za
               občino. To želijo ljudje. Dajmo jim vendarle enkrat možnost, da na referendumu povejo
               ali to želijo ali ne. Zato si prizadevajo že celo desetletje in jaz upam, da bo danes
               ta državni zbor končno ta gordijski vozel presekal. Govoriti o tem, da se bodo potem
               dve leti kregali, ja zakaj pa, če so ljudje modri, pošteni, potem se lahko hitro
               dogovorijo. Če pa že nekdo danes pravi, da bo ravnal tako, da se bodo dve leti
               kregali, potem bo pa res najverjetneje tako delal. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Trofenik ima repliko.</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Spoštovani kolega Sok. Svetujem vam, da preberete nekaj strokovne literature o
               lokalni samoupravi, potem mi ne boste podtikali takih stvari, neumnih. Pravica do
               lokalne samouprave ni enaka pravici do občine.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Lepo prosim, da debata oziroma razprava poteka v skladu s poslovnikom in da se
               izogibate sočnim izrazom, da ne bom rekel kaj drugega. Besedo ima gospod Hvauc.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala lepa, gospod podpredsednik. No, očitno je lokalna samouprava in ustanavljanje
               novih občin zelo žgoča aktualna in pomembna tema. To vsaj sodim po tem, koliko raznih
               telefonskih klicev in koliko raznih intervencij sem sam osebno doživel v zadnjem
               času. Moram reči, da imam srečo, da na svojem območju nimam predlogov oziroma pobud
               za ustanovitev ali delitev občin in s tega vidika lahko nekoliko bolj umirjeno in
               objektivno gledam na te probleme.</p>
               <p>Če bi pogledali nazaj v to enajstletno obdobje, v katerem se je vršila reforma
               lokalne samouprave, in kaj je iz tega nastalo v teh enajstih letih, potem moram reči,
               da smo dobili dokaj neurejeno, kaotično stanje. Imamo občine, ki so relativno ali pa
               zelo majhne, ki imajo manj kot 500 prebivalcev, imamo občine, ki imajo 100.000 in več
               prebivalcev, imamo veliko število občin, ki niso finančno samostojne, ki same brez
               pomoči države dejansko ne morejo preživeti, le nekaj občin je takih, ki so lahko tudi
               v tem smislu samostojne.</p>
               <p>Sistem financiranja občin je bil v preteklosti dejansko neurejen in neustrezen. Ni
               nam uspelo, oziroma ne nam, brez mene, ker takrat še nisem bil v parlamentu, ni
               uspelo, da bi uredili drugi nivo lokalne samouprave, da bi ustanovili pokrajine. In
               vse to na tak ali drugačen način vodi k temu, da si ljudje želijo imeti svojo občino,
               in vodi v to, da so se občine drobile in da imamo danes kup predlogov za to, da bi
               ljudje prišli do boljših možnosti; vsaj prepričani so, da se bo to zgodilo, če bo že
               vsaka krajevna skupnost imela svojo samostojno občino.</p>
               <p>Seveda nikomur, ki si želi samostojno občino, te pravice nikakor ne odrekam. Vendar
               mislim, da je pa pri tem treba upoštevati vsaj nekaj kriterijev. Prvi je prav gotovo
               zakon. Kar se mene tiče, me čudi, ko nekateri kolegi razpravljajo, kako bi v celoti,
               ali pa skoraj v celoti spoštovali zakon, kako bi mogoče včasih zamižali na eno oko.
               Mislim, da ta razprava ni prava - zakon, kakršenkoli že je, je treba spoštovati. Zato
               smo tudi v prvi vrsti mi tukaj, ki zakone sprejemamo, in razprava o tem, ali v celoti
               spoštovati ali ne spoštovati zakon, se mi ne zdi na mestu.</p>
               <p>Drugi vidik, ki ga je potrebno upoštevati, je pa vsekakor to, kakšna občina bi naj
               nastala. Občina ni sama sebi namen in občina, ki jo bomo na koncu uzakonili, mora
               biti sposobna, da bo opravljala vse svoje funkcije, zaradi katerih je po ustavi in po
               zakonodaji tudi ustanovljena. Občina mora preživeti, občina mora prinesti občanom in
               občankam tudi nekaj pozitivnega.</p>
               <p>In tretje, kar je, se mi zdi, da je odločilna tudi volja ljudi. Če ljudje želijo
               imeti svojo občino, in če so za to izpolnjeni tudi drugi pogoji, jaz mislim, da je
               vsaka razprava odveč. Pri tem pa moramo paziti tudi, da ne bomo padli v neko past, da
               bi pri novih občinah, pri katerih predlogih so na nek način za to, da bi izpolnili te
               zakonske pogoje, bila nasilno, če uporabim tak izraz, vključena tudi posamezna, ali
               naselja ali krajevne skupnosti in si tega ne želijo. Potrebno je upoštevati tudi to,
               da ne bomo s tem, ko bomo enemu delu ali pa nekemu določenemu številu prebivalcev
               omogočili željo po lastni občini, v bistvu na nek način kratili pravico drugih, da
               tudi sami odločajo okrog tega.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Brenčiča.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala za besedo, gospod podpredsednik, gospod minister, kolegi poslanci, lepo vas
               pozdravljam!</p>
               <p>Ob dokajšnjem poznavanju nalog, pristojnosti in tudi širšega poslanstva občin, pa z
               malo logike dobrega gospodarja sem prepričan, da bi moral biti po vprašanju, to je
               ustanavljanju novih občin in določanju območij občin, trend ali proces obraten, kot
               je tukaj prisoten. Dejstvo je, da bi nas že iz naslova kadrovske racionalizacije, iz
               naslova koncentracije storitev v gospodarskih javnih službah in s tem pocenitev
               življenja prebivalstva, moralo voditi v obratnem smislu kot nastopamo. Res pa je, da
               je nekako izpostavljen interes po novih občinah pogojen predvsem skozi sistem
               financiranja občin, ki je enostavno mogoče, da je to praktično en naraven postopek k
               hitremu, skladnejšemu razvijanju določenih okolij, ampak dolgoročno to ni prava pot.
               Če pa že ustanavljamo nove občine z odlokom, ki je predložen in državni zbor ima
               tukaj praktično ključno vlogo, potem sem mnenja, da se ne bi smeli vesti
               diskriminatorno ali bi rekel, lokalistično ali kakorkoli drugače. Ob tem mislim, da
               nikakor ne bi smeli trdo stati na nekem limitiranem stanju, ki ga določa zakon.
               Predvsem po vprašanju primarne zdravstvene oskrbe.</p>
               <p>Osnovni zakon, ki določa sistem primarne zdravstvene oskrbe in s tem tudi mrežo
               zdravstva na primarni ravni, je Zakon o zdravstveni dejavnosti. Ta zakon konkretno v
               9., 10., in 11. členu zelo jasno pove, da, brez da ga citiram, in ta zakon je lex
               specialis tu in predhodnik Zakona o lokalni samoupravi in je z Zakonom o lokalni
               samoupravi v bistvu v koleziji, ne bi sme, drugače reševati, kot ta zakon to
               predvideva, da vam konkretno primer povem. Poglejte, predlog je za novo občino Rakek.
               Najbolj oddaljen zaselek v tej občini je odmaknjen 6, 7 minut od zdravstvenega doma,
               ki ga je cela notranjska skupaj gradila, nesmisel bi bil izpostavljati fizično še
               dodatno ambulanto ali zdravstven dom na Rakeku. Sedaj bom tako rekel, vzemimo, kot
               dober gospodar, občino, okolje, Spodnjo Idrijo. Spodnja Idrija je ekonomsko
               gospodarsko tako okolje, da se lahko primerja z najbolj gospodarsko razvitimi
               občinami in nima pogojev za zdravstveno varstvo, pa zopet je zelo blizu od osnovnega
               zdravstvenega doma. Sedaj pa vzemimo občino Kostanjevica, katera ima realnejše pogoje
               za življenje.</p>
               <p>Tako da mislim, da se tako ne moremo vesti in zato pravim, da se je treba pri tem
               odločiti tudi o vsebini. Če pa se obnašamo kot odgovorni ljudje, moramo za to pustiti
               občinam, tem okoljem samoodločbo, naj se odločijo. Kljub temu, da je s predlogi
               povezano polno egoizma in osebnega interesa, jim pustimo to odločitev in dajmo jim
               možnost referenduma, za to se jaz zavzemam.</p>
               <p>Drugo, kar je, izjeme. Jaz trdim, da bolj kot to limitiranje, ki je v zakonu, je
               treba razumno upoštevati izjeme, ki so predvsem geografsko zgodovinske. Nič nam ne
               pomaga, če ima eno okolje zdravstveno postajo, nima pa nikakršnih drugih racionalnih
               možnosti izboljšati življenje. Jaz se samo spomnim, da smo tako izjemo, ki sem jo
               enkrat močno zagovarjal naredili za občino Bloke. Geografsko in zgodovinsko to sodi v
               samosvoje okolje. Mi smo naredili največ dobrega, kar smo za to okolje lahko
               naredili, da smo to napravili, pa nobenega kriterija ne izpolnjuje in zato trdim, da
               je tukaj potrebno upoštevati zdravo mero razuma in malo kmečke zdrave logike v smislu
               dobrega gospodarja. Mislim, da bo prej kot slej potrebno ta trend ustaviti s krepko
               spremembo Zakona o financiranju občin, ki pa mora biti primerljiv z evropskim
               početjem. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je že kar gospa Uhan. Se opravičujem, ravnokar je prišel gospod
               Pukšič, tako da vam dajem besedo. Gospod Pukšič, beseda je vaša.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Od nikoder nisem prišel, tu sem bil, ampak sva s
               kolegom poslancem prav razpravljala o nekaterih vloženih amandmajih. Hvala lepa za
               besedo.</p>
               <p>Jaz sem eden od tistih, ki je že tretjič v tej zgodbi o ustanavljanju občin. Prav
               smešne se mi zdijo razprave nekaterih, ki so pred štirimi ali osmimi leti imeli
               popolnoma drugačne argumente in drugačna izhodišča in stališča. Osebno sem seveda
               prepričan, da je potrebno ljudem dati možnost. Ljudje so vendarle tisti, ki najbolje
               vedo, v kakšni organizirani skupini želijo živeti.</p>
               <p>Lahko vas samo spomnim, da je bilo pred osmimi leti izredno politično naostreno
               odločanje o tem, kateri so dobili možnost razpisa referenduma in kateri ne. Šlo je
               takole: če so bili predlogi s strani takratne koalicije, potem so dobili podporo, če
               so bili s strani opozicije, žal v veliki meri podpore niso dobili. Spomnil vas bom,
               da je že takratna Liberalna demokracija razdružila občino Luče na dve, na občino
               Solčava in občino Luče. Iz 2.200 prebivalcev so naredili občino s 400 prebivalci in
               občino s 1.800 prebivalci. Danes se izgovarjati, da nam zakon ne daje možnosti
               razpisa referenduma za občine, ki nimajo 2.000 prebivalcev, ni točno. Ta možnost
               obstaja, ker je bila ta možnost tudi prej, ko ni bil pogoj 2.000 prebivalcev, ampak
               je bilo samo 5.000 prebivalcev.</p>
               <p>Tako zakon kot akt, odlok o razpisu referenduma, sta oba na istem političnem nivoju,
               enega in drugega sprejemajo poslanci državnega zbora in sta enakovredna. Zato bom sam
               podprl vse predloge za razpis referenduma na referendumskem območju. Nobenega razloga
               ni, da ne bi zaupali ljudem, državljankam in državljanom. Mislim, da jim tudi tokrat
               moramo zaupati, ne samo takrat, ko pridemo sami ven z volilnimi lističi, programi,
               željami in tako dalje in jih prosimo za njihov glas. Takrat jim pa vendar zaupamo in
               jih prosimo za glas.</p>
               <p>Prav imajo tisti, ki govorijo, da je sistem financiranja neprimeren. Seveda, pa še
               kako neprimeren je, drage kolegice in kolegi! Govoril sem s tremi ministri - nekateri
               so sedaj v narodni banki, nekateri so bili predsedniki vlade in tako dalje -, nobeden
               od teh ministrov ni imel jajc, da bi spremenil Zakon o financiranju občin. Iz enega
               preprostega razloga, ker bi ta zakon pomenil odvzem približno 25 do 30 milijard
               sredstev od mestne občine Ljubljana. Toliko je pa tudi približno teh sredstev
               potrebnih za finančno izravnavo. Takrat, ko se je v državnem zboru politično
               odločalo, da se spremeni del financiranja s 30 na 35% dohodnine, so dobile nekatere
               občine na prebivalca 500 tolarjev, druge pa 5.000 tolarjev. Če smo s čim spremenili
               podobo te države, od najpomembnejšega zakona, ki je bil o ustanovitvi samostojne
               države, pa do naslednjega zakona o ustanovitvi lokalnih skupnosti, torej o
               ustanovitvi občin, leta 1994.</p>
               <p>Ta je zemljevid bistveno spremenil, ampak samo na tistih področjih, katere je možno
               urejati preko Zakona o lokalni samoupravi in financiranju občin. Če bi dali več
               pristojnosti in več denarja tudi na gospodarskem področju, potem bi se ta država še
               bolj enakomerno razvijala.</p>
               <p>Do danes niti ena od občin ni predlagala združitve. Kako pa bi? Prihajam iz osrednjih
               Slovenskih goric, prihajam iz tistih krajev, kjer je namesto zlata in medu blato in
               revščina. Pa če se je kaj spremenilo, se je prav na tem področju lokalne samouprave,
               na področju komunalne infrastrukture. Občine so ustanovile oziroma uredile veliko
               projektov, tako šolskih, zdravstvenih, kulturnih, cestnih, infrastrukturnih in tako
               dalje in tako dalje. V marsikateri občini so se speljali in se peljejo tudi veliki
               projekti. Ne zato, da so občine dale sredstva, ampak da so dale pogoje, prostorske
               pogoje za ureditev in možnost gospodarskega razvoja. Vem za občino, ki ima
               pripravljen projekt za investicijo v turistično rekreacijski center v višini
               štiridesetih milijonov evrov, projekt, ki bo prinašal novih dvesto delovnih mest prav
               v osrednjih Slovenskih goricah. Povejte mi, kolegice in kolegi, ali bi do tega
               prišlo, če bi to bila ena izmed, oziroma če bi to bila ena od krajevnih skupnosti
               skupaj v veliki mestni občini. Nič od tega ne bi bilo.</p>
               <p>Strinjam se seveda s tistimi, ki zagovarjajo in mislijo, da je potrebno ljudem dati
               možnost in naj se ljudje odločijo na referendumu. Sam bom dal vsem triintridesetim
               podporo, da bodo to možnost imeli. Bom pa seveda tudi kasneje, in to tudi javno, tako
               kot sem vedno, in jasno povedal, podprl za ustanovitev občine tiste, kje bo pozitivno
               izglasovan referendum. Torej, spoštoval bom voljo ljudi. Oni imajo možnost se
               odločiti na referendumu, ustanovitev, sprejetje zakona in spremembe zakona je pa naša
               volja, ki imamo mandat od ljudi in je to politični akt, tako eden kot drugi. Hvala
               lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno prosim, da se izogibate pikantnim izrazom, zlasti tistim, ki se
               nanašajo na posamezne dele telesa. Moja dolžnost je, da zaščitim tako integriteto
               tega parlamenta, kot tudi integriteto poslank. Zdaj k besedi vabim gospo Uhanovo.
            </p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo, podpredsednik, spoštovani minister, predstavnik vlade,
               spoštovane poslanke in poslanci, predvsem pa vsi tisti, ki nas spremljate tudi na
               tribuni in upate na naše glasove.</p>
               <p>Predlogi za nove občine, ki sem jih sama vložila v državni zbor, to je Bizeljsko,
               Kostanjevica na Krki, Mokronog, Trebelno in občina Šentrupert, so prišli s strani
               civilne iniciative in krajevnih skupnosti, nobena vas, niti krajevna skupnost se ni
               slučajno znašla na mojem predlogu, na mojo željo ali bila slučajno priključena, za
               vse imam papirje, potrdila, pooblastila in tako naprej, da najprej to razčistimo,
               sicer pa še kaj več pri amandmajih, če bo čas, pa mogoče še zakaj so se odločile te
               občine oziroma ti ljudje, da želijo svojo občino, danes že tretjič poskušajo
               ustanoviti svojo občino.</p>
               <p>Vse sedaj predlagane občine so nekdaj že bile občine in so bile v 60-ih letih proti
               njihovi volji ukinjene, politično so bile ukinjene. Premalo je danes časa, da bi
               lahko povzela njihovo preteklost in od kod njihove ideje in želje, upanje po svojih
               občinah, po občinah, ki so jih že imeli. Prebivalci, bomo Mokronoga, Šentruperta,
               Kostanjevice na Krki ali Bizeljskega, niso zadovoljni s sedanjo lokalno ureditvijo in
               politiko. Želijo novo občino, ker so prepričani, da bodo bolje razpolagali z
               denarjem, ki je namenjen občinam, da bodo bolje upravičili tako imenovano glavarino,
               da se bodo njihovi kraji hitreje in bolj enakomerno razvijali kot do sedaj. Tudi
               zaradi medvojnih in povojnih pobojev, zaradi takšne ali drugačne politike, ki ni
               prisluhnila potrebam prebivalstva, so se ljudje iz teh krajev izseljevali.
               Prebivalstvo se stara, mladi, izobraženi odhajajo, ker ne vidijo svoje vloge v teh
               krajih, zato se je prebivalstvo razpolovilo takrat, ko so bile občine. S sedanjim
               zakonom, s povezovanjem nekaterih krajev, bi danes ponovno lahko bili občina, danes
               tretjič poskušajo.</p>
               <p>Oblast se je zamenjala, smo jim mi danes pripravljeni prisluhniti in glasovati za
               občine, ali pa samo hodimo in bomo hodili po terenu in jih prepričevali kako so
               neumni, če bodo imeli svojo občino, kako bodo propadli, saj itak oni niso sposobni,
               je že bolje, da je tako, kot je, da naj misli kdo drug namesto njih, da naj deli
               denar nekdo drug namesto njih, večno poniževanje. Pri tem pa imate le svoje račune
               kje boste imeli drugo leto svojega župana, kje ga že imate, kje se ga splača podpreti
               in tako naprej. Kot politiki, smo jim dolžni omogočiti, da se na referendumu izrazi
               njihova volja, zato bom podprla vse predloge in kasneje upoštevala izide referenduma.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod Petan.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo gospod podpredsednik. Spoštovani!</p>
               <p>Torej, toliko klicev, pa mesagov, pa sporočil, pa pisem, pa še česa drugega, kot sem
               prejel v zvezi z občinami, že dolgo nisem. In med temi pismi, ki sem jih prijel, se
               mi je zdelo eno še posebej zanimivo, ni nujno sicer, da se v vsem strinjam z njim,
               vendar se mi pa zdi, da le nekaj poudarja in nekaj od tega bom prebral, ne bom
               stavkov trgal ven, ampak bom skušal kar cele odstavke, ampak ne bo veliko. "Nobena
               novo nastalih občin tudi ne bo imela zadostnih lastnih finančnih virov za izvajanje
               dejavnosti svoje pristojnosti. Takšne občine bodo odvisne od državnega proračuna, to
               ne pomeni, kot pogosto zmotno mislijo in razlagajo nekateri privrženci malih občin,
               da se na tak način pridobi več sredstev, in da država da ta sredstva. Pozablja se, da
               tudi tako imenovana državna sredstva niso nastala sama po sebi, temveč so pridobljena
               preko različnih davkov in tako lahko znova ugotovimo, da se z novimi občinami veča
               javna poraba in potreba po novih davčnih obremenitvah prebivalstva in gospodarstva.
               Razdrobljene manjše občine imajo slabo pogajalsko moč pri uveljavljanju družbeno
               koristnih zamisli nasproti države, tako, kot je sama velikost objektivno omejitev v
               komuniciranju z državo, imajo manjše občine tudi objektivne kadrovske in strokovne
               omejitve, kar vse povečuje odvisnost lokalnih skupnosti od države, torej centralne
               oblasti in oklanjanjem posameznim političnim botrom, političnim strankam ali
               institucijam. Takšne razmere so idealne za centralizirane države, ker se lahko v miru
               nadzoruje občine, in da je paradoks še večji, v takšnih razmerah se ob asistenci te
               iste države lahko ustanavljajo nove birokratske ravni, ker občine izgubljajo čast,
               sredstva in energijo.</p>
               <p>Torej, takšnih pisem je bilo veliko. To je pismo nekoga, ki je proti nadaljnji
               delitvi. Seveda, imeli smo tudi pisma, ki so za delitev in prikazujejo stvari
               nekoliko drugače. Ob tem se pa lahko vprašamo, katera vsebina ali katera volja ali
               katere misli so pa tiste prave, ali so bolj demokratične ali imajo večjo težo tisti,
               ki so za ali pa tisti, ki so proti. Vsak navaja neke argumente. Potem se lahko tudi
               vprašamo, ker so tudi cele skupine občanov izražale voljo, hočemo imeti novo občini,
               pomagajte nam, pa so bile tudi cele skupine, celi avtobusi, mi smo pa proti, mi pa ne
               želimo biti v novi občini, želimo ostati v stari, ali pa sploh nočemo imeti nove
               občine.</p>
               <p>Kaj je sedaj bolj pravilno, katero mnenje ima večjo težo, ko toliko govorimo o
               ljudski volji. Torej, to je bistvo tega vprašanja. In mi tukaj, ki bomo danes
               pritiskali na tipke, mi bomo morali odločiti, katero mnenje ima večjo težo, kaj je
               bolj demokratično, kaj je bolj ljudsko. To se pravi, pred nami ni čisto enostavna
               naloga. Mi se bomo s tistim pritiskom nekako opredelili. Tako, da se velja ob tem
               malo zamisliti. Pri tem, nenazadnje, bo pač potrebno upoštevati tudi verjetno kakšno
               zakonodajo. Mi smo sprejemali zakonodajo, mi smo jo potrjevali, ni nujno, da tisto,
               kar smo sicer sprejeli, da smo se z vsem strinjali.</p>
               <p>Pred kratkim so spremenili zakon, ki bo pomemben za današnje odločanje. Zase lahko
               povem, da sem pomagal, da je bil ta zakon sprejet. Priznam, da se nisem z vsem
               strinjal, ampak sem ga podprl in sedaj lahko kar povem, da bom ta zakon tudi
               spoštoval. Na kraj pameti mi ne pride, tudi če se z marsičem ne strinjam, da bi iskal
               slalom pa rekel, tukaj ga pa ne bom spoštoval, to pa se mene ne tiče. Tako pač je,
               zakon je treba spoštovati in če ga mi ne bomo tu spoštovali, kako naj pričakujemo
               potem od drugih državljanov, da naj spoštujejo zakonodajo, ki jo mi sprejemamo. Tu jo
               pa res mi sprejemamo. Torej jaz sem se pri sebi odločil, jaz imam čisti račun in
               račun je takšen, da tisto, kar sem sprejel tisto bom spoštoval. Spoštoval bom zakon,
               ki je bil sprejet pred kratkim in zato bom podprl vse predloge za nove občine, ki
               izpolnjujejo pogoje zakona, ki sem ga tudi sam pomagal sprejeti. In tisti občani,
               tisti državljani Republike Slovenije, ki bodo dobili možnost, da se na referendumu
               odločijo, tam naj odločijo in seveda tisto voljo bom tudi spoštoval.</p>
               <p>Seveda, tu nastaja, tako kot povsod, določen problem, kaj s tistimi, ki ne želijo ali
               želijo imeti svoje ugotavljanje rezultatov. Torej, tudi tisto bom podprl. Če se
               želijo ljudje odločiti, da ne želijo ali da želijo živeti na manjšem področju, potem
               se naj ugotavlja rezultat. Mislim, da je to tudi v skladu s tem zakonom, tako da moja
               odločitev je jasna. Mimogrede, pa samo da zaključim, tudi v neki veliki koprski
               občini ni vse tako zlato, kot nekateri želijo predstaviti, tako, da tudi ni vse, kar
               je veliko tudi lepo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za vašo razpravo. Preden nadaljujemo dovolite, da se zahvalim
               podpredsedniku doktor Pavlihi za dosedanje vodenje in izkoristim to priložnost še za
               to, da mu v imenu državnega zbora čestitam za rojstni dan. Vse najboljše.
               <gap n="..."/><stage>/Aplavz./</stage><gap n="..."/> Ne bom pa povedal katerega ima, ker izgleda mlajši, kot je v
               resnici.</p>
               <p>Besedo dajem poslancu Miranu Potrču. Ga ni. Besedo ima poslanka Darja Lavtižar
               Bebler. Je ni. Besedo dajem poslanki Evi Irgl.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p> Najlepša hvala za besedo, gospod predsedujoči, spoštovane poslanke, spoštovani
               poslanci.</p>
               <p>Danes govorimo o tistih območjih, ki si želijo postati nova občina. Od nas bo torej
               odvisno, od nas poslank in poslancev, ali bomo omogočili referendum oziroma razpis
               referenduma tistim ljudem, ki potem lahko odločijo, ali si želijo nove občine ali ne.
               To možnost imajo in prav bi bilo, da vsem tistim občinam, ki izpolnjujejo pogoje v
               skladu z zakonom, da jim to odločanje tudi omogočimo.</p>
               <p>Sama sem v državni zbor vložila predlog za ustanovitev nove občine, ki jo sestavljajo
               območja krajevnih skupnosti Renče, Bukovica, Volčja Draga in Vogrsko. Na tem območju
               naj bi se, v kolikor bi danes to potrdili in potem razpisali referendum, torej
               ustanovila nova občina, ki bi nosila ime Renče-Vogrsko in kot sem se sama pogovarjala
               s krajani teh območij, so mi zagotovili, da si želijo nove občine, za katero so vlogo
               vložili v državni zbor že leta 2002. Takrat niso bili uspešni, čeprav so izpolnjevali
               vse pogoje, ki jih zahteva Zakon o lokalni samoupravi, o ustanavljanju občin. Sama
               sem mnenja, da se je treba držati zakona. Predvsem pa je treba upoštevati željo
               prebivalcev ter jim omogočiti, da se na referendumu odločijo, ali si želijo nove
               občine ali ne.</p>
               <p>Razlogi za to, da se območje Renče-Vogrsko odcepi iz sedanje občine Nova Gorica, so
               predvsem naslednji: nezadostna vlaganja mestne občine Nova Gorica v razvoj območja,
               ki želi postati nova občina, premalo učinkovito upoštevanje interesov prebivalcev
               krajevnih skupnosti Renče, Vogrsko, pa ne nazadnje tudi pomanjkanje ustreznih
               urbanističnih načrtov. Nova občina Renče-Vogrsko namreč izpolnjuje vse pogoje v
               skladu z zakonom in kot nova občina je tudi sposobna uresničevati potrebe in interese
               svojih prebivalcev ter izpolnjevati druge naloge v skladu z zakonom. Nova občina, če
               bi nastala, se pravi, Renče-Vogrsko, je geografsko zaokrožena celota treh medsebojno
               povezanih krajevnih skupnosti, ki so sedaj del mestne občine Nova Gorica. Vse tri
               obstoječe krajevne skupnosti so bile v avstrijski in kasneje tudi italijanski državi
               enotna naselja s statusom občine, ki se je kasneje tudi potem nadaljeval še v začetku
               Jugoslavije.</p>
               <p>Kar bi rada poudarila v primeru občine Renče-Vogrsko, je naslednje: da je najbolj
               pomemben socialni vidik te nove občine, ki bi lahko nastala. Kajti gospodarski
               kazalci in podatki o dohodkih občanov kažejo, da bi imela občina Renče-Vogrsko veliko
               sredstev, potencialov in kadrov, da bi se lahko intenzivneje vključevali v delo in
               razvojne projekte nove občine. Seveda pa<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Poslanka Irgl, dovolite, prosim, da vas za sekundo prekinem. Del razprave, v kateri
               se zdajle nahaja državni zbor, je namenjen splošni razpravi o predlogu odloka.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>No, saj v tem predlogu odloka je tudi občina Renče-Vogrsko.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kasneje bomo prešli na razpravo o vloženih amandmajih</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>To ni amandma. Se opravičujem, ampak to ni amandma. Poglejte si amandmaje, pa boste
               videli, da to ne spada med amandmaje.</p>
               <p>Torej, kot sem že rekla, pomemben je socialen vidik nove občine. Veliko krajanov se
               namreč tudi izdatno ukvarja z aktivnostmi v kulturnih in športnih društvih in tako
               naprej. Seveda je še precej podatkov, ki so v prid temu, da je treba ustanoviti novo
               občino Renče-Vogrsko, vendar v tem trenutku ne bi želela še naprej razpravljati o
               tem. Zdaj vas samo naprošam, drage kolegice in kolegi, da podprete to novo občino, ki
               izpolnjuje vse pogoje, da lahko postane nova občina. Tako da se lahko na referendumu,
               če bo, in upam, da bo razpisan, odločijo, ali si želijo novo občino ali ne. Najlepša
               hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Vse nadaljnje razpravljavce bi rad opozoril, da poteka splošni del razprave o
               odloku, predvsem o ciljih in načelih odloka, in ne razprava o posameznem kraju -
               verjetno sami toliko poznate poslovnik -, ki se bo odprla ob obravnavi vloženih
               amandmajev.</p>
               <p>Nadaljujemo z razpravo na podlagi seznama prijavljenih. Naslednji ima besedo poslanec
               Milan Petek. <stage>(Ga ni.)</stage> Naslednji na seznamu prijavljenih je poslanec Janez Kramberger.
               Izvolite.</p>
            </sp>
            <sp who="SDZ4:KrambergerJanez">

               <speaker>MAG. JANEZ KRAMBERGER:</speaker>

               <p>Hvala lepa, gospod podpredsednik za besedo. Kolegice in kolegi!</p>
               <p>Upam, da me ne bo zaneslo, da bom govoril v okviru splošne razprave. K povedanemu,
               kar so kolegice in kolegi povedali v podporo ustanovitvam manjših občin, želim
               povedati sledeče. V osrednjih Slovenskih goricah kjer smo pred osmimi leti tukaj v
               tem državnem zboru ustanovili iz ene velike občine Lenart v Slovenskih goricah tri
               nove, se v teh treh novih občinah Benedikt, Sveta Ana in Cerkvenjak, vidi velik
               napredek predvsem v smislu zadovoljevanja infrastrukturnih potreb za ljudi, ki živijo
               na teh območjih. In ljudje so s temi občinami zadovoljni. Zadovoljni so z župani, z
               občinskimi vodstvi in so pravzaprav vzeli te občine za svoje.</p>
               <p>In sedaj se je pojavila želja, da bi ustanovili na tem področju še dve novi občini in
               to je občina Sveta Trojica in Sveti Jurij v Slovenskih goricah. In ena od teh, to
               bomo lahko tudi kasneje še verjetno bolj natančno o samih amandmajih razpravljali, ne
               izpolnjuje čisto vseh pogojev. Jaz bi želel podpreti misli mojega kolega Staneta
               Brenčiča, ki je govoril o smiselnosti določila v zakonu, ki govori o zdravstveni
               oskrbi in tudi sam sem prepričan, da sta nekako z zakonom, ki govori o določitvi
               občin, da sta v nekem smislu v koliziji. Namreč sredina, ki ima zdravstveni dom ali
               zdravstveno postajo, ni nujno, da nudi zdravstvene usluge samo tistim ljudem, ki so
               iz tistega območja. Lahko jih nudi tudi širše. Kot veste, si namreč lahko izbiramo
               zdravnika in lahko recimo, človek ki živi v Mariboru, lahko ima izbranega zdravnika v
               Kopru. Torej to ne bi smel biti argument.</p>
               <p>Pri nas v naši stranki in tudi sam osebno sem ves čas, torej sedaj se srečujem že
               tretjič z ustanavljanjem novih občin, osebno sem vedno podpiral ustanovitev manjših
               občin. Mislim, da so v manjših sredinah stvari dosti bolj pregledne. Istočasno pa
               lahko povem, da nam v tem državnem zboru nikoli ni uspelo izglasovati oziroma
               popraviti Zakona o lokalni samoupravi v tem smislu, da bi lahko manjše občine imele
               drugačne pristojnosti kot večje. In argumenti, ki jih nekatere kolegice in kolegi
               navajate, da se v evropskih deželah, recimo v Avstriji pa ne vem, Nemčiji ali še kje
               drugje, se majhne občine združujejo. Jaz mislim, da to, to je seveda res, ampak to v
               tem trenutku ne more biti argument. Namreč tiste občine v Evropi, ki se združujejo,
               se ne srečujejo oziroma se ne ukvarjajo s takimi problemi, kot se ukvarjajo naše
               občine, ker je prvenstveno problem infrastrukture. In ko bomo mi ta razvojni prag
               presegli, in zato bomo rabili še verjetno kar nekaj časa, takrat se bodo tudi občine
               v slovenskem prostoru združevale.</p>
               <p>Torej mislim, da moramo podpreti seveda ta referendumska območja, katera pravzaprav
               zadostujejo zakonskemu predlogu in tudi ostala, predvsem tista, katerim manjka
               konkretno zdravstveni dom in seveda podpreti ta referendumska območja in vprašati
               ljudi, če se tako izrazim, ali želijo svojo občino in potem bomo v naslednji fazi
               videli voljo ljudi in ponovno odločali o ustanovitvi občin. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo dajem poslanki Bredi Pečan. Jo ni v dvorani. Besedo ima mag. Tomaž
               Štebe. Ni v dvorani. Besedo ima poslanec Pavle Gantar.</p>
            </sp>
            <sp who="SDZ4:GantarPavel">

               <speaker>PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi.</p>
               <p>Moja razprava bo v marsičem različna od tona in smeri razprave, kot smo jo slišali
               pri teh zadnjih kolegih, poslancih in poslankah. Jaz moram na nek način pojasniti
               tudi svojo osebno pozicijo in ta je seveda ta, da se več kot 30 let ukvarjam s
               problemi družbeno teritorialne organizacije, z razvojem družbeno teritorialnih
               skupnosti, z lokalno samoupravo. Ena izmed temeljnih izhodišč, ki v tej stroki velja
               je, da so družbeno teritorialne skupnosti neka vrsta, soodvisnosti med ljudmi,
               teritorijem in njihovimi dejavnostmi na teritoriju. Manjša in manj kot je neka
               skupnost razvita, večje je ta soodvisnost, manjši je teritorij in manjše so lokalne
               skupnosti. Večja kot je, bolj kot je razvita, bolj kot je tehnologija razvita večja
               so teritorialne razsežnosti teh skupnosti, ker je teritorialna razsežnost človekovega
               delovanja širša in večja, to se vidi. To, kar se danes dogaja tu s spremembami zakona
               o lokalni samoupravi in s tem odlokom seveda, gre točno v nasprotno smer. Mi zanikamo
               vse te splošne ugotovitve in dejansko delamo nekaj, kar v osnovi nasprotuje temu, kar
               se dogaja na družbeno teritorialnem razvoju in njegovi politični drugačni
               organiziranosti.</p>
               <p>Argumenti so bili zanimivi in moram povedati, da med argumenti je bilo navedeno tudi
               sveto pismo stare, upam da stare in ne samo nove zaveze, sam poznam veliko
               literature, moram povedati, da so sedaj med literaturo o lokalni samoupravi svetega
               pisma stare zaveze ali nove nisem našel. Res pa je, da v stari zavezi piše o občinah
               in o skupnostih, vendar so to krvne, ne pa teritorialne skupnosti, to bi morali
               tisti, ki se s tem ukvarjajo vedeti.</p>
               <p>Danes smo s strani zagovornikov novih občin, ustanovljenih novi občin slišali neke
               zelo triumfalistične zmagoslavne izjave, tudi o tem, kako so komunisti leta 1956
               uničili lokalno samoupravo in moram reči, da so te reorganizacije lokalne samouprave
               v prejšnjem režimu potekale ne samo leta 1956, ampak tudi v 60-ih letih tudi v 70-ih
               letih in celo v 80-ih letih. Malokdo se bo spomnil, da je bila najbolj po
               pristojnostnih pomembna reorganizacija v 70-ih letih, ko je Kardelj hotel uničiti
               močne liberalne tedanje župane, kot so recimo Mirtič v Ljubljani, Krvina v Škofji
               Loki, Šimac v Novi Gorici, ko jih je bilo možno uničiti le s spremembo, bi rekel,
               pristojnosti občin in tako naprej. Koncept občine kot komune, se je uveljavil takrat,
               koncept občine kot komune, kot neke idealizirane skupnosti samoupravljavcev na
               teritorialni osnovi. In danes, gospodje, kar je paradoks, se nam ta koncept občine
               kot komune vrača nazaj v narekovaju, v katoliški preobleki.</p>
               <p>Kardelj je zelo blizu vam in Kardelj je tisti, ki je v osnovi teh sprememb. In zelo
               zanimiva zgodba je, kdo je resnični naslednik prejšnjega režima, ko gre za vsebine in
               metode spreminjanja. Ta resnični nasledite je prav ta, ki je to uporabil za politične
               boje. Ne morem se izogniti vtisu, da za doberšnjim delom teh sprememb stojijo neki
               avtentični interesi ljudi, ki mislijo, da jim bo boljše v takšnih ali drugačnih
               pogojih. To spoštujem, težnjo po lokalnosti, po samoupravi spoštujem. Vprašanje pa
               je, če je treba formalizirat v obliko občine, kot jo mi danes poznamo. Sam to, kar se
               dogaja tu v parlamentu, ne na lokalnih ravneh, razumem predvsem kot neke vrste
               filozofijo zaplankarstva, kot filozofijo, da je treba vgraditi, omejiti, se ločiti,
               se separirati in iz tega po možnosti potegniti kakšno korist. Ta filozofija v svetu,
               ki se neizbežno globalizira, ne bo uspela.</p>
               <p>Ali bodo te nove občine, ki bodo brez dvoma ustanovljene, in čestitam vsem, uspešne?
               Seveda bodo uspešne, ker je način financiranja takšen, da se jim splača ustanavljati
               nove občine. Vsem tistim, ki želite ustanoviti nove majhne občine, vam povem, da,
               splačalo se vam bo, ker boste na ta način dobili več denarja in ker boste na ta način
               pravzaprav zase kratkoročno naredili več, za celotno racionalno organizacijo
               slovenskega teritorija in države, pa je to početje izjemno vprašljivo. In večkrat je
               bil danes omenjen ugovor proti takšnemu stališču, kot ga zagovarjam jaz, da
               pravzaprav nasprotujemo temu, da se ljudje na referendumu sami odločijo. Nikakor ne,
               naj se odločijo sami, podpiram referendum, ampak naj se odločijo o tem za občine, ki
               jih bodo tudi sami plačali. Če bi jih soočili s tem dejstvom, potem bi mogoče
               marsikatera odločitev bila drugačna. Glavni problem v Sloveniji danes niso prevelike
               občine, verjemite mi in o tem se danes ne govori dosti, glavni problemi v Sloveniji
               so danes prešibka mesta, prešibka mesta kot generatorji razvoja na lokalni ravni in v
               tekmovanju z mesti v srednji Evropi, v svetu sploh ne moremo govoriti. In ta
               pozornost, ki se premika na majhne teritorialne enote od glavnih urbanih problemov v
               Sloveniji, nas bo veliko stala; žal nimam časa za predavanja.</p>
               <p>Sicer pa, kaj lahko rečemo o kriterijih. Kriterij, ki je bil nastavljen - tega se
               spomnim iz osebne izkušnje - v prvem osnutku zakona na vladi, kjer smo sodelovali, je
               bil kriterij 7.000 prebivalcev. Ta kriterij grobo ustreza kriteriju iz teorije
               centralnih krajev, že malo zastarela teorija, ki na tej ravni dosega določene
               funkcije centralnosti. V pogajanjih s tedanjimi Krščanskimi demokrati in Peterletom
               smo šli do 5.000. In tudi tega se seveda nismo držali. In zdaj ste to spravili na
               2.000, in to dvanajst let pozneje, ob vsem tehnološkem razvoju. Pa tudi to ni tako
               pomembno. Jaz priznam, da je nekatere občine smiselno ustanoviti tudi v krajih, ki so
               manjši od 2.000 prebivalcev in nimajo vseh teh funkcij, če imajo neke specifične
               zgodovinske in druge okoliščine. Za Osilnico sem prepričan, da bi bila to dobra
               rešitev, čeprav humorno marsikdo reče, da je v Osilnici več orlov in medvedov kot
               ljudi. Nisem pa povsem prepričan za dva predloga občin, ki ju zdaj ne bom imenoval,
               ki se mi sicer zdita zanimiva, vendar sta razmeroma majhni. Ampak kot metoda, načelo
               drobitve, pa tega ne moremo upoštevati. In to je problem, ki nas bo tepel tudi
               naprej.</p>
               <p>Pravite, da bomo reformirali Slovenijo, imamo okvir reform. Ta okvir reform nič ne
               govori o racionalni teritorialni organizaciji. In spremembe, ki so danes na delu, te
               spremembe bodo seveda hud udarec reformam, ki jih načrtujete.</p>
               <p>Za konec pa, čeprav vem, da je razprava o amandmajih pripravljena, bi predlagatelja,
               gospoda Kokalja, kolega poslanca, ki je vložil amandma, da se razbije občina Gorenja
               vas-Poljane, prosil, da umakne ta amandma, kajti dokler ne bo vedel, kje so Hotavlje
               in kaj so Hotovlje, toliko časa nima smisla, da vlaga amandmaje. Ta amandma je
               nesmiseln. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za vašo razpravo. V drugem delu svoje razprave ste se dotaknili amandmaja, zato
               sem dolžan dati besedo za repliko. Izvolite, kolega Kokalj.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Gospodu Gantarju moram odgovoriti samo to, da ni nikjer v ustavi ali zakonu napisano,
               da moram kot pobudnik vedeti, kje so Hotavlje in kje so Hotovlje. Zato pač ne bom
               umaknil tega predloga. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>S tem bomo zaključili razpravo o tem. Osebno menim, da bi bilo smiselno in potrebno,
               da bi predlagatelji amandmajev poznali vsebino, in sicer mnogo širše kot le vsebino,
               ki je napisana.</p>
               <p>Nadaljujemo z razpravo. Besedo dajem kolegu Martinu Mikoliču. Izvolite.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni! Danes imamo v Sloveniji 193 občin. Nihče me v tem
               državnem zboru ne bo prepričal, da so male občine šibak člen v tej verigi 193 občin
               oziroma lokalne samouprave. Nihče me v tem državnem zboru ne bo prepričal, da bo ta
               veriga še bolj šibka, če bomo priključili tem občinam še današnji predlog, tako v
               odloku, kot v amandmajih.</p>
               <p>Moram vam povedati, da k recimo petim argumentom slabe strani malih občin, vam lahko
               naštejem najmanj deset argumentov dobrih strani malih občin. Ne govorim na pamet,
               ampak to so dejstva, tudi sam delam 11 let v lokalni samoupravi oziroma sem župan v
               mali občini.</p>
               <p>Glede nekaterih navedb, milijardo dodatnih stroškov občinskih uprav, saj to je res.
               Jaz bi vam predlagal, da sedaj bodo občine sprejemale proračune, da si v uradnih
               listih pogledate proračune velikih in malih občin in naredite analizo, skupni
               proračun in stroške za ta del, pa boste videli, kako nesorazmerje je glede stroškov
               za občinsko upravo v velikih občinah glede malih občin. Glede ene milijarde dodatnega
               denarja, veste, to pravzaprav še dva RTV referenduma nista, tam se nihče ne vpraša,
               kam gredo stroški.</p>
               <p>In tretjič, glede tega, veste tudi marsikdo visoko izobražen oziroma, nekdo bo lahko
               tudi službo dobil, pa pravzaprav glede na to, da imamo toliko fakultetno izobraženih
               ljudi na borzi, brezposelnih, ki pravzaprav dobijo neko socialno pomoč, bo pač tu
               namesto iz Drobničevega ministrstva šlo iz Žagarjevega oziroma Bajukovega.</p>
               <p>In druga zadeva, razprava glede tega, da v vseh teh malih občinah je ta teritorij
               najmanj razvit. Jaz ne bi rad že danes tretjič razlagal tu, da je 1999 bil sprejet
               Zakon o spodbujanju skladnega regionalnega razvoja, ki se ni izvajal. En procent
               bruto družbenega proizvoda naj bi takrat šel na ta območja in spoštovani kolegice in
               kolegi iz opozicije, tega niste takrat izvajali. Trdim lahko to, da če ne bi bilo na
               teh območij malih občin, se še danes zdravnik, živinozdravnik ali gasilec z avtom ne
               bi mogel pripeljati do določene domačije.</p>
               <p>In tretjič, sam smatram, da ni prav, da smo v zakonu postavili spodnjo mejo glede 2
               tisoč prebivalcev. Jaz nisem bil takrat zato, oziroma vsi v poslanski skupini Nove
               Slovenije. Danes lahko ugotavljamo, da pravzaprav nekatera območja so s številom
               prebivalcev izpod 2 tisoč, pa so glede svoje specifičnosti še bolj upravičena do
               samostojne občine kot nekatera, ko imajo 3, 4 ali pa 5 tisoč ali pa še kaj večje
               število prebivalcev. Tako, da lahko to naše stališče glede spodnje meje še enkrat
               ponovim in, na primer, imam tu občino Bogojina, pa še nekaj takih je, ki bi bili
               upravičeni, da so samostojna občina. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam kolega Mikolič. Tokrat vas moram jaz opozoriti in vas prositi, da ste v
               svojih bodočih izvajanjih natančnejši, ko naslavljate del političnih opcij za
               opozicijo in jim pripisujete v preteklosti vladanje, vas moram opozoriti, da seveda
               temu ni bilo tako. Jaz prosim, da v izogib tovrstnim problemom naslavljate politične
               stranke s politično stranko. Hvala.</p>
               <p>Besedo dajem poslancu Alešu Guliču.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi.</p>
               <p>Jaz bom kratek. Gre za pravzaprav neko načelno zadevo, ali ta dva milijonski narod
               popolnoma razdeliti po posameznih gredicah, vrtičkih, jih sprejeti med sabo in seveda
               potem otežiti kakršnekoli skupne projekte. Mi vemo, da ljudje ne živimo tako po sto
               skupaj ali pa po 2 tisoč, po 3 tisoč. Tukaj se strinjam z vsemi razpravljavci, ki
               pravijo, da gre za kaj več. Se pravi, da ni pomembno samo število, seveda tudi ni
               pomembno, ali so tam zdravstveni domovi, šole itn. Ljudje so se na nek način
               historično odločili, da živijo skupaj in tam znotraj svoje identitete potem vidijo,
               ali bi imeli občino ali ne. Seveda tako kot vse na tem svetu, se da tudi to zlorabiti
               in potem tukaj poslušam različne zgodbe, ki mi govorijo o tem, da bi si nekateri po
               posameznih krajih lahko ustanavljali svoje Kinderreiche. Tako, takšne vrtičke, ki bi
               potem služili njim, njihovim otroškim željam, spominom, veseljem itd. Seveda ali bo
               to služilo tudi vsem, ki živijo z njimi, to je drugo vprašanje. Da se zmanipulirati,
               da se ljudi navdušiti, da se jih tudi spraviti v nasprotovanje obstoječe. Najbolj s
               takšnimi, recimo, sorazmerno prozornimi zgodbami o tem, da večje število občin pomeni
               decentralizacijo države, da pomeni potem večje lokalno samoupravo itn. Resnica je pač
               taka, da s takim fevdalnim parceliranjem dobimo partikularizacijo, ki pa prav gotovo
               ni decentralizacija, ampak omogoča kvečjemu večje centralizacijo, večjo manipulacije,
               seveda tudi klientalizem in vse tisto, česar se tako na verbalni ravni bojimo. Zato
               se mi zdi, da bi bilo dobro vendarle ob vsakem od teh amandmajev zelo zelo dobro
               premisliti tudi to, kdo je lobiral za občino, kako je pravzaprav prišlo do vsega
               tega, kaj se je dogajalo, kaj je v ozadju, kolikokrat se je kakšna pobuda vložila in
               ali se vlaga že samo zato, ker je inercija taka itn.</p>
               <p>V glavnem, premislek velja predvsem zaradi tega, ker konec koncev vsi prisegamo na
               to, da bi moralo biti ljudem dobro in prav. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala kolega Gulič. Besedo dajem poslancu Zamerniku. Ga ni. Besedo dajem mag.
               Žnidaršiču. Ga ni. Besedo dajem dr. Lahovniku. Ga ni. Preden bi dal besedo
               naslednjemu prijavljenemu na seznamu, bi prosil oziroma nadaljeval s prošnjo, ki jo
               je včeraj izpostavil podpredsednik Pavliha, da poslanci, ki se odpovedujete razpravi,
               to sporočite predsedujočemu. Gre namreč za to, da se lahko vi lažje pripravite in
               orientirate, kdaj pridete na vrsto.</p>
               <p>Besedo dajem poslancu Jerovšku.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Spoštovani gospod predsedujoči, kolegice in kolegi! Tretjič ali četrtič
               sem kot poslanec soočen s to razpravo o referendumskih območjih, o spreminjanju
               območij občin in moram reči, da še stalno nosim v sebi približno enako mnenje, kot
               sem ga zastopal vsa ta leta. Prihajam iz ene največjih slovenskih občin, ki ima
               zanimivo zgodovino ustanavljanja tudi manjših občin. Namreč, pred 10, 11 leti je bilo
               na tem območju izvedenih šest ločenih referendumov za ustanovitev šestih občin.
               Nobeden ni bil uspešen. Spoštovalo se je voljo ljudi, ostala je enotna občina, iz
               katere se je pozneje pred 6 leti izločila občina Oplotnica. Že takrat so me volivci
               naprosili, da sem vložil še dodatno vlogo za občino Poljčane, ki pa ni bila potrjena
               v tukajšnjem državnem zboru. Takrat so si Makole zaželele pred 6 leti, da bi imele
               lastno občino. Čeprav prihajam iz velike občine, pa nekako ne razumem vseh teh opazk,
               ki so padle s strani mojih predgovornikov. Če bi jemal resno ali dobesedno, potem bi
               moral sedaj izjaviti, da me ne bi kdo označil, da sem blizu Kardelju in Kardeljevi
               miselnosti, da sem za, recimo, 10 <q>"liberal reichov "</q> v Sloveniji in da nikakor nisem
               za to, da se ustanovi še kakšna dodatna občina.</p>
               <p>Čeprav mislim, da je moja občina zelo dobro vodila posle občine, skrbela za svoje
               prebivalstvo, razumem intence ljudi, iniciativnih odborov, krajevnih skupnosti, ki
               danes vlagajo tudi prek mene in prek občinskega sveta zahtevo za svojo občino.
               Globoko se strinjam, da so primerljive občine, takšne za katere imamo predloge za
               ustanovitev, nekatere izredno dobro delovale v teh obdobjih in so naredile veliko
               koristnega za svoje okolje. Zaradi tega se mi vse te zahteve za ustanovitev občin
               zdijo normalne, smiselne in jih razumem, čeprav sam tudi s tem svojim volivcem in
               svojim občanom pravim, da se morajo odločiti sami. Razlagam jim pluse in minuse.</p>
               <p>Ko je bilo tu s strani kolega prej govorjeno, da bodo na ta način dobili več denarja,
               da je to močan argument, ki je legitimen. Ta argument je legitimen in to občani
               vidijo. Zaradi tega jaz ne razumem, da se nad tem eni zgražajo, objokujejo, kako bodo
               večji centri sedaj dobili nekaj denarja in še manj pa opazk, naj si sami plačajo
               občino. Takšno pomanjkanje sleherne solidarnosti v tej državi se mi zdi neznosno.</p>
               <p>V državi se je v času LDS vladavine zgodila finančna centralizacija in se mi zdi
               normalno, da so ti isti, ki imajo od tega koristi: koristi od finančne oligarhije, da
               nasprotujejo vsaki rešitvi, ki tudi v bolj odročne kraje prinaša neko finančno
               injekcijo. Vendar se občine financirajo po glavarini. Ali tega osnovnega principa
               enakopravnosti, vsaj nekaj enakopravnosti, ne priznavajo in ne spoštujejo nekateri
               naši kolegi? Zdi se mi nesramno etiketiranje ljudi in tudi tistih, ki vlagajo te
               zahtevke, da gre za <q>"zaplankarstvo"</q>. <q>"Zaplankano"</q> je po moje stališče, da morajo
               tisti, ki so iz velikih centrov, imeti več, oni drugi pa naj trpijo zaostalost in
               nerazvitost in tako naprej. Teorija, da večji kraji, ki so bolj razviti, želijo imeti
               večje centre, manj razviti pa manjše - ja, seveda, morda je točno, ampak na račun teh
               velikih centrov se ti kraji očitno niso mogli razvijati, še posebej, če so soočeni s
               posebnimi geografskimi značilnostmi in vidijo priložnost tudi v tem. Trdno sem
               prepričan, da bo ta denar, ta tolar, ki bo vložen v male občine, bistveno bolje
               obračan. Bistveno bolje bo obrnjen. Trdim, da so nekatere občine doslej iz enega
               tolarja ustvarile dva tolarja, da je pa, recimo, kaka velika občina, tudi
               ljubljanska, vidimo, kako se <q>"šafla"</q> denar, pa <q>"skurile"</q> polovico tolarjev od tiste
               glavarine.</p>
               <p>Pravzaprav se mi zdi ta kriterij, ki je sedaj nastavljen, 2.000 ljudi, nek realen
               kriterij. Vendar je pa zaradi specifičnosti v Sloveniji še nekaj okolij, ki bi si
               zaradi specifičnih okoliščin zaslužila izjemo od tega kriterija. V preteklem mandatu
               sem vlagal in zahteval, da bi se ustanovila občina Libeliče, zaradi svojega enormnega
               prispevka k slovenski državi, zaradi enormnega patriotskega duha teh prednikov iz
               Libelič, ki so uspeli, da je bila spremenjena mirovna pogodba, da so Libeliče prišle
               iz Avstrije ponovno po dveh letih po podpisu mirovne pogodbe v Slovenijo. Danes tega
               nisem več vložil, zato ker tam lokalni faktorji niso razumeli tega ogromnega pomena
               in so me celo napadali, da jim vsiljujem občino. In vendar trdim še enkrat, Libeliče
               bi morale biti izložbeno okno slovenske države, s svojimi 700 ali koliko prebivalci
               bi morale biti samostojna občina. In prej ko slej bo po mojem tudi ustanovljena in
               bodo tudi tam krajevni politiki verjetno spoznali, da so izpustili svojo priložnost
               in priložnost za Slovenijo.</p>
               <p>Torej, še enkrat, podprl bom ta referendumska območja. In moram povedati tudi, da sem
               v preteklosti glede občine Koper, ko smo prvič razpravljali o odločbi ustavnega
               sodišča, ugotavljali njeno ustavno neskladnost in da tu ostajam na istih pozicijah,
               zato sem prepričan, da se časi niso tako spremenili, da bi vse drugo bilo treba
               menjati. Mislim, da je odločba ustavnega sodišča stalno veljavna in da bi jo bilo
               potrebno izpolniti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Jerovšek. Besedo dajem poslancu Jožetu Horvatu. Izvolite, prosim.
            </p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala za besedo, gospod predsedujoči. Spoštovane kolegice in kolegi. Desetletje
               slovenske lokalne samouprave je gotovo dovolj dolgo obdobje za poglobljeno analizo.
               Poti lokalne samouprave glede nastajanja slovenskih občin so bile skoraj vedno, še
               posebej v letih pred lokalnimi volitvami, strme, ovinkaste pa tudi spolzke.
               Kakršnakoli bo že analiza, poti nazaj ni. Imamo občine, takšne in drugačne, prav
               vsaka ima svojo specifično genezo.</p>
               <p>Nekatere napake pri ustanavljanju občin so nepopravljive, nekatere pa so. Nekateri
               ste v razpravah povlekli vzporednice slovenskih občin z občinami v državah članicah
               Evropske zveze. Ta primerjava ne vzdrži. Evropska unija niso združene države Evrope,
               ampak družina evropskih narodov in evropski pravni red ne ureja postopkov
               ustanavljanja občin in področja lokalne samouprave, ampak je to področje, ki ga
               države članice urejajo samostojno. To je temeljno načelo in zagotavlja politično,
               administrativno in finančno neodvisnost lokalni oblasti. S svojo pobudo, ki sem jo
               vložil, ne ustanavljam občine Bogojina, ne ustavljam občine Bogojina, odpiram samo
               vrata, da se ljudje na najbolj demokratičen način ponovno odločijo in povedo, če
               želijo skupaj živeti ali ne. Male občine so v Prekmurju naredile pravi
               infrastrukturni bum, zato ne sprejemam kritik, da male občine pomenijo nazadovanje
               predvsem severnovzhodnega dela države.</p>
               <p>Prihajam, iz občine, ki s 500 milijonskim letnim proračunom prav ta mesec zaključuje
               2 in pol milijardi težek investicijski zalogaj celo dva kanalizacijska sistema smo
               zgradili.</p>
               <p>Da se vrnem k desetletju zgodovine lokalne samouprave. Nekaj smo se gotovo naučili.
               Morda tudi to, da občani po slovenskem pesniku <q>"nismo le številke, smo ljudje"</q>. Težko
               je danes prizadetim razumeti zakonsko omejitev glede pravega števila prebivalcev za
               ustanovitev občine, zelo težko. Prijazna država, spoštovane gospe in gospodje, ne bi
               smela gledati in obravnavati svojih državljanov kot fizične množice ljudi.
               Državljani, ki želijo živeti skupaj v eni občini, so spoštovanja vredna logična
               množica ljudi. Morda se bo tudi ob razpravah o pobudah za nove občine, ki jih danes
               obravnavamo, tudi ta državni zbor kaj naučil, morda kakšno lastno napako tudi
               popravil. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Gezo Džubana. Izvolite.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, predsedujoči. Najprej želim reči, da spoštujem opozorila predsedujočega,
               ko nas poskuša usmerjati na odlok in da nam ne dovoli, da bi se sprehajali po zakonu
               ali po sklepu, ki nista sestavni del te točke dnevnega reda. In ne bom nič jezen, če
               boste tudi mene opozorili.</p>
               <p>Jaz bom morda za presenečenje koga se odločil tako, da odloku ne bom nasprotoval,
               ampak takšnemu, kot ga imamo pred sabo. Namreč, smatram ta odlok za rezultat nekega
               zakonskega okvira, ki ga je sprejela vladajoča koalicija in v katerem so rešitve, ki
               so minimum minimuma. Mi smo danes že kar nekajkrat slišali, da izjeme med izjemami
               niso utemeljene s tem, da so predlogi za nove občine na osnovi obmejnih geografsko
               zaokroženih, razvojno problematičnih okolij, pač pa so na osnovi zakonskih določil.
               In jaz želim v tej fazi spoštovati zakon in ker smatram, da je kljub vsemu ta odlok
               znotraj predloga zakona, kar vas nekatere močno muči, temu delu ne bom nasprotoval, v
               kolikor bo ostal takšen, kot je.</p>
               <p>Razlogi so pa naslednji. Če bi kot prvo v tem odloku pogledal predlog za občino
               Apače, je nek model, čeprav je najboljši med vsemi temi, ki je v tem materialu, ki
               ima 3800 prebivalcev, je obmejno, je geografsko zaokroženo. Mene nič ne moti, če nas
               kdo na drugi strani spremlja, posluša in da bo jutri nekdo v Radgoni rekel, da Džuban
               Apačam ne nasprotuje, ker je nek minimum minimuma, ki bi lahko bil občina. Seveda so
               vsi drugi primeri v tem odloku slabši, žal slabši, da bi pa to še zniževali, tistih
               zadev ne bom podpiral.</p>
               <p>Kar nekajkrat je bilo rečeno, da na osnovi teh normativov oziroma prejšnjih, ki so
               bili, imamo Pomurje najbolj poseljeno z občinami. In je res, da v prvi fazi smo imeli
               nek infrastrukturni bum, da so te nove in relativno majhne ali najmanjše občine v
               državi po številu največ izgradile osnovno cestno infrastrukturo, delno vodovodno
               omrežje, v manjši meri kanalizacijsko omrežje, domovi, skrb za društva in tako dalje.
               Ta del je res nastal. In je nek mir zaradi tega, ker so ljudje razporejeni po nekih
               krajevnih skupnosti, ki so nastale občine. Druga faza problemov, ki nastajajo, je že
               skrb za šole, ki postajajo pol prazne zaradi tega, ker so znotraj teritorijev občin,
               knjižnice, ki jih gradimo že deset let, pa jih še nismo dogradili, ker ni soglasja
               med občinami, problem izpostavljanja višjih oziroma visokih šol, kjer sicer država
               tudi prva vlada, ki je bila na prvem obisku v Prekmurju, rekla, kako bo pomagala
               izgraditi visoke šole - od tega zdaj ni nič, in pravi, to občine naj same rešijo.
               Gospodarski objekti - da ne govorimo! Sploh je zelo težko ali ni možno doseči
               soglasja, kako s skupnimi projekti kandidirati in jih izpeljevati sploh z deležem
               občin in tako dalje. Ta del se zatika in se zaustavlja. In od tukaj naprej so tisti
               problemi, kjer pa v skrajnosti ne bi smeli iti in v kolikor bomo šli še iz teh
               okvirov, ki ste si jih sami zastavili, potem bomo res povzročali tisti drugi del, ki
               so problemi, in več seveda ne bomo mogli govoriti, da pomagamo pri razvoju okolij, ki
               so že itak prizadeta.</p>
               <p>Mi seveda imamo največje število občin in, kot tu po statistiki in drugače vidimo,
               tudi največ razvojnih problemov. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala vam. Besedo dajem poslancu Stanetu Pajku. Besedo ima poslanec Kristijan Janc.
               Izvolite, prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p> Hvala lepa, predsedujoči, spoštovani minister, sekretar, kolegice in kolegi.
               Ustanovitev novih slovenskih občin je zagotovo danes glavna osrednja tema in tudi
               razprava temu posveča posebno pozornost, kar je tudi prav. Ne nazadnje govorimo o
               možnostih, o čemer bomo danes zvečer tudi o tem glasovali. Sam prihajam iz velike
               občine in se ni delilo doslej v nekem manjše občine. Verjetno je zato več razlogov,
               pa ne bi o njih sam govoril. Mislim pa, da je od teh novih občin, ki so nastajale po
               letu 1995, zagotovo mnogo teh zelo uspešnih, dobrih zgodb, kjer so pokazali ljudje v
               manjših občinah, da znajo, zmorejo lažje združiti svoje in interese in dobijo tisto,
               kar na tak način tudi tista območja - so prej morda bila iz takih in drugačnih
               razlogov zapostavljena, niso uspevala; skratka, njihov glas ni segal do središča
               občin in tako naprej in tako naprej. In zato je bil tudi verjetno razlog takšen in
               drugačen, da so šli v samostojne občine in pokazali slovenskemu prostoru in lokalni
               samoupravi, da pač zmorejo sami to narediti.</p>
               <p>Mislim, da z novim ministrstvom za lokalno samoupravo in regionalni razvoj smo dobili
               enega resnega partnerja, sogovornika, ki lahko za te slovenske občine, kjer so še
               vedno izjemno velike razlike med majhnimi, srednjimi, velikimi, mestnimi občinami,
               naredi po zakonu o financiranju, o čemer je bilo že nekaj danes tukaj povedanega
               seveda ta še daleč ni pravičen in pošten do vseh slovenskih občin. Tu čaka
               ministrstvo, verjetno tudi vlado in nas poslance še kar težko in zahtevno delo, da bi
               to vendarle bolj pošteno uravnotežili po slovenskih občinah, ki so takšne in drugačne
               in tudi izračun financiranja je lahko specifičen in ponavadi tudi ne najbolj
               točen.</p>
               <p>Jaz mislim in moje temeljno načelo je vedno bilo in bo še naprej tudi, da volje ljudi
               in pravica ljudi in njihovo temeljno sporočilo je, da če oni tako želijo in hočejo
               imeti svoje občine take in drugačne, v okviru nekih minimalnih pogojev, ki jih je ta
               državni zbor tudi na nek način potrdil in sprejel, potem ni nobenih razlogov, da te
               možnosti mi ne ponudimo ljudem. Bodimo toliko demokratični in korektni in jim dajmo
               in naj se vnaprej ne odločijo. Jaz verjamem, da vsi ne bodo dobili pozitivnega
               referenduma, dvomim, mislim, da ne. Ampak tisti, ki bodo se za to določili, pa naj
               imajo svoje občine.</p>
               <p>Govoriti o denarju, o stroških, o tem, to je malce demagoško. Seveda zdaj strošek je
               še marsikaj drugega kot samo slovenske občine in župani in tiste občinske uprave. To
               je,<q>" ne pije vode"</q>.</p>
               <p>Moram pa reči nekaj, da skrajšani, ker potem je malo časa, že tako nam na voljo. Na
               koncu bi rekel to. Moje osebno mnenje te zgodbe je takšno. Govorim iz lastne izkušnje
               kot župan. Če sem v neki občini poskušal slediti vsem interesom velike občine,
               krajevne skupnosti itn., itd., in da ni prišlo do kakršnegakoli apetita po novih
               občinah, se čutim, da sem bil uspešen župan oziroma sem še. In verjetno tudi na teh
               obstoječih občinah pri županih, občinskih svetih, občinskih politikah verjetno tudi
               nekaj razlogov, da se te občine odločajo za svoje občine. In zato naj se tisti
               župani, ki bodo izgubili del svojega območja, ozemlja, tudi pri sebi vprašajo, ali so
               naredili vse dobro, da ti ne bi ustanavljali novih slovenskih občin. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Antonu Kokalju. Izvolite.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Hvala lepa. Sam bi začel z nekaterimi izhodišči, ki se mi zdijo pomembna za razmislek
               o tem, kaj danes pravzaprav počnemo. Če citiramo 138. člen ustave, ki govori o tem,
               da prebivalci Slovenije uresničujejo lokalno samoupravo v občinah in drugih lokalnih
               skupnostih, kjer je mišljena nadgradnja, lahko samo višjega nivoja, se pravi, recimo
               pokrajin. 140. člen <q>"v pristojnost občine spadajo lokalne zadeve, ki jih občina lahko
               ureja samostojno in ki zadevajo samo prebivalce občine"</q>. In še 142. člen, <q>"občina se
               financira iz lastnih virov, občinam, ki zaradi slabše gospodarske razvitosti ne
               morejo v celoti zagotavljati opravljanje svojih nalog, država v skladu z zakonsko
               določenimi načeli in merili zagotovi dodatna sredstva"</q>. To je zato, da ne bi
               izgubljali po nepotrebnem besed o financiranju občin in o tem, kaj občina je.</p>
               <p>Dejstvo je, da je na podlagi te ustavne podlage zakon, na podlagi katerega
               obravnavamo današnji odlok, zelo slab in predvsem pa kriterij za ustanavljanje občin,
               ki pravzaprav na noben način ne povzemajo tega, kar ustava zahteva, določa, sploh pa
               ne števila prebivalcev. Število prebivalcev je popolnoma za lase privlečena
               kategorija, ki jo v desetih letih na žalost nobena vladna garnitura ni uspela
               argumentirati na noben način. Se pravi, velikost občine sama po sebi ni kriterij in
               ni bil ocenjen kriterij do danes ne na gospodarski, ne z vidika porabe javnih
               sredstev, predvsem z vidika administracije, kot se velikokrat očita, in to zelo
               pogrešam. Od vladne službe, moram odkrito reči, bi pričakoval eno resno analizo po
               desetih letih, ki pa ni narejena, in zato danes odločamo o novih občinah na pamet,
               popolnoma na pamet in skrajno politično, kar pa mislim, da je skrajno
               problematično.</p>
               <p>Evropska listina o lokalni samoupravi je popolnoma jasna. Tudi poročilo, na katero so
               se danes nekateri sklicevali, ki ga je opravil kongres lokalnih in regionalnih
               oblasti, je bilo zelo jasno. Če se dotaknemo samo problema financiranja občin, tam je
               navedeno sledeče, <q>"naj se počaka z ustanavljanjem novih občin, dokler se sistem
               financiranja ne uredi tako, kot bi moral biti urejen"</q>. Problem ni občina, problem je
               v državi. Če občine ne delujejo in kjer imajo danes občine probleme, je problem, da
               se ne izvaja zakonodaja tam, kjer bi se mogla. In bom citiral še nekatere člene
               zakona, na katerega se sklicujejo nekateri naši kolegi, češ da se bodo danes
               dosledno, do črke držali tega zakona. Bi lepo prosil, da si preberete zakon do konca
               in premislite, ali se bomo držali tudi naslednjih členov. In če bi se jih, mislim, da
               bi bila danes situacija v nekaterih občina malo drugačna. <q>"Državni organi nadzorujejo
               zakonitost dela organov občin. Nadzor nad zakonitostjo splošnih in posamičnih aktov v
               občinah v zadevah iz njihove pristojnosti izvršujejo ministrstva, vsako na svojem
               področju."</q> Ali se to dogaja? <q>"Ministrstvo mora zaradi opravljanja nadzorstva nad
               zakonitostjo dela organov občin zagotoviti ustrezno sodelovanje, medsebojno
               obveščanje in strokovno pomoč organom občin. Ministrstvo mora opozoriti organ občine,
               za katerega meni, da je izdal akt, ki ni v skladu z ustavo in zakonom, in mu
               predlagati ustrezne rešitve. Ministrstvo mora opozoriti pristojni občinski organ
               tudi, če ugotovi, da občinska uprava ne ravna v skladu z zakonom ali drugim
               predpisom, in predlagati ustrezne ukrepe."</q></p>
               <p>Navajam konkreten primer. Če občina ne sprejema zaključnih računov, če ne oddaja
               proračuna na ministrstvo oziroma vlade, vlada ne ukrepa nič. Torej, ni problem v
               občinah, ni problem v številu prebivalcev, ni problem v tem, da bi občine zaradi
               tega, kar so, slabo poslovale. Problem je v delu države, in to že ves čas, odkar je
               lokalna samouprava pri nas vzpostavljena.</p>
               <p>Sedaj pa še v zvezi s samim številom občin v Sloveniji in z njihovo velikostjo. V tem
               državnem zboru je bila narejena študija, ki je pokazala, da ima Slovenija
               nadpovprečno velike občine, glede na povprečje v državah, ki sodelujejo v Svetu
               Evrope. To pomeni, da imamo problem, kar je tudi omenjeno v omenjenem poročilu
               kongresa lokalnih in regionalni oblasti, da so razlike med občinami enormne. To pa
               zato, ker so se občine ustanavljanje neprofesionalno in ta postopek se sedaj
               nadaljuje. Od vlade pričakujem, da bo pripravila optimalen predlog razdelitve,
               teritorialne razdelitve, lokalne samouprave na sistem, ki bi moral teči v
               Sloveniji.</p>
               <p>Trenutno imamo situacijo, še vedno, iz časov nekdanjega kardeljanskega sistema, da so
               krajevne skupnosti v nekaterih občinah neobhodno potrebne, če hoče občina
               zagotavljati to, kar je v ustavi zapisano, da bi morala zagotavljati občina. Prvič,
               to ni pravno konsistentno, ni sistemsko konsistentno in tudi politično ni higiensko.
               Pri dvomilijonskem narodu imamo občine z nekaj sto tisoč prebivalci in občine tudi z
               nekaj sto prebivalci, vendar če gledamo ustavni vidik, ni problem manjšega števila
               prebivalcev, problem je predvsem pri občinah, ki imajo zelo veliko število
               prebivalcev. Ti imajo večje težave zagotavljati tisto, kar ustava od njih zahteva,
               kot pa majhne občine. To si upam trditi. Zato sam mislim, da bi Slovenija potrebovala
               približno 300 približno enako velikih občin, ukinila krajevne skupnosti, se pravi,
               krajevne skupnosti brez katerih sedaj nekatere občine še vedno ne morejo poslovati,
               ki so res ostanek nekdanjega sistema. Te krajevne skupnosti naj bi se združile v
               normalno velike povprečne občine, ki so primerne za slovensko geografsko situacijo in
               populacijo.</p>
               <p>Vemo, da ima sosednja Avstrija enormno večje število občin in v povprečju bistveno
               manjše število prebivalcev. Tam je tudi sicer napetost med vlado in občinami. In ko
               sem pred leti govoril z enim od finančnih ministrov Avstrije, sem ga vprašal, če so
               naredili izračun, kakšna bi bila optimalna velikost občine v Avstriji glede na to,
               kar naj bi občina zagotavljala, in glede na gospodarno ravnanje. Njegov odgovor je
               bil: okoli 2 500. Približno to je srednja velikost občine. To pa ne pomeni, da je to
               spodnja meja, kot smo jo mi določili sedaj v zakonu, jaz je sicer nisem podprl.</p>
               <p>Zato bom podprl vse predloge, ki so podani za občine. Čudim se pa vsem strankam in
               vsem politikom v tej državi, da niso pripravljeni dati dela tistim ljudem, ki so ga
               pripravljeni prevzeti. Občine so gotovo državi v pomoč; če seveda država svoje naloge
               izvaja, jih občina izvaja. Zato enostavno ne razumem logike nasprotovanja
               ustanavljanju novih občin in združevanju starih krajevnih skupnosti. To ni deljenje
               Slovenije, to je združevanje nekdanjih neživljenjskih enot, ki bi morale dobiti svojo
               funkcijo, v skladu z ustavo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za razpravo. Besedo dajem poslancu Rudi Mogetu. Ga ni v dvorani. Besedo dajem
               poslancu Tomažu Štebetu. Izvolite prosim.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik. Kolegice in kolegi!</p>
               <p>Govoril bom neobremenjeno in izhajal iz pravičnosti, s temeljito pripravo bi
               razmišljanja sicer lahko bolj povezano, urejeno pripravil. Ampak, principe ali
               izhodišča bom izmenjeval z mnenji o našem ocenjevanju izpolnjevanja meril in o
               ustreznosti meril, ne da bi se spuščal v spornost, da parlament o tem celo odloča.
               Obečloveško, civilizacijsko in etično je prepustiti oziroma v naši vlogi dovoliti
               demokratično in ustavno pravico po samoodločbi. Pravica do samouprave je enaka
               pravici do odločbe - ali želi neka skupnost vzpostaviti svojo lastno lokalno oblast.
               Sam sem izkusil vstop v politiko s prvimi demokratičnimi volitvami, ki so že po letu
               dni pripeljale do samostojnosti in državnosti Slovenije, potem, ko smo si vzeli
               pravico samoodločbe na referendumu. In doživel sem stare komunalne, velike občine, ki
               so nastale z, lahko rečemo, nasilnim združevanjem na osnovi partijskih direktiv. In
               doživel sem ustanovitev samoupravnih občin, v letu 1994 oziroma 1995, v glavnem zopet
               z dekretom parlamenta. In to zato, ker je bilo tudi takrat medijsko in javnost stanje
               takšno<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Štebe, dovolite prosim, jaz prosim ministra in poslance Rezmana, če z debato
               nadaljujeta zunaj. Izvolite prosim, kolega Štebe.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>In to zato, ker je bilo tudi takrat, medijsko in javno stanje takšno, da ljudje niso
               vedeli, ali bodo z odločitvijo o novih občinah povzročili konec sveta. Bilo je res
               kar precej zastraševanj, ki so še vedno prisotna. Danes poslušamo celo o
               vrtičkarstvu, negativni decentralizaciji, drobljenju, ki bo povzročilo propad celo
               države. Kdaj občina izpolnjuje minimalne pogoje, je za mene predvsem to, da se
               prebivalci odločijo, da bodo samoupravljali oziroma samostojno in odgovorno vladali.
               Zagotovo je več kot nesmiselno omenjati med pogoji oskrbo z električno energijo ali
               izvajanje poštnih storitev, kar sploh niso občinske dejavnosti. Podobno je z
               izpolnjevanjem pogojev glede primarnega zdravstvenega varstva ali knjižničnih
               storitev. Ti pogoji in tudi ostali dajejo misliti, kot da območja, ki želijo novo
               občino, vseh teh javnih storitev do sedaj nimajo. Potem ostane še kriterij število
               prebivalcev. Tudi ta kriterij je, kakršnegakoli že izberemo, težko argumentirano
               zagovarjati. Lahko bi bilo le eno blokovsko naselje, če bi ne bilo številčne meje, pa
               bi lahko bila občina že vsak zaselek.</p>
               <p>Osebno menim, da je bistvena zmožnost tradicija ali pripravljenost delovati kot
               skupnost, kot družina. Da ima ta skupnost, če je že manjša, vsaj nekaj naselij in
               torej vsaj nekaj ozemlja in nekaj njegove različnosti ter da meji na sosednje občine.
               Zelo pomembne bi bile lahko zgodovinske okoliščine, pa tudi praksa delovanja območja
               nove občine v sedanjih razmerah, na primer kot krajevna oziroma vaška skupnost.
               Razlog za dobre pogoje delovanja občin ni samo sodelovanje, ki je v Sloveniji še v
               povojih, v pričakovanju <gap n="..."/><stage>/nerazumljivo./</stage><gap n="..."/>s pokrajinskimi upravnimi in regijskimi
               funkcijami in pristojnostmi, pač pa vse širše uvajanje tudi elektronskih storitev in
               s tem njihovo približevanje državljanom oziroma občanom. Slednji bi bil za nekatere
               lahko argument celo za ukinitev občin. Sam menim, da je sedaj povsem jasen zakonski
               kriterij le število prebivalcev, to je minimalno še sprejemljivo število 2000
               prebivalcev, ki je navedeno v veljavnem zakonu. Ostali vsebinski kriteriji so
               izvedljivi ali pa so izpolnjeni, pa čeprav ne v fizični obliki. Kot rečeno, zagotovo
               se zahtevane storitve izvajajo na območjih, ki se želijo demokratično odločati in iz
               svoje lastne pripravljenosti ustanoviti novo občino. Saj smo moderna država.</p>
               <p>Po svetu, v Evropi je večina demokratičnih držav urejeno tako, da posebnih omejitev o
               velikosti občin ni. Tako so pogosto občine z manj kot 500 prebivalci, celo samo za
               nekaj sto, na primer v Franciji, Združenih državah Amerike, Švici. Takšne imamo
               pravzaprav tudi v Sloveniji že. Velika večina manjših in novih manjših občin,
               predvsem slednjih, se pa, tudi vemo, razvija bistveno bolje kot prej v okviru večjih
               občin, pa celo večje občine imajo zaradi tega boljše pogoje razvoja.</p>
               <p>Okoliščine, ki niso ugodne za oblikovanje novih manjših občin, pa so: nižje
               oblikovanje, vmesne oblike organiziranosti občin in države. Leta 1994, ko naj bi z
               reformo komunalnih občin hkrati oblikovali upravne okraje, to takrat ni uspelo
               oziroma niti ni bila resna želja, da uspe. Zelo slabo izhodišče so tudi prejšnja
               politika proti manjšim občinam, pa seveda še sedanja, in politika proti pravici
               samostojnega samoupravljanja, ki je poleg vsega neuravnoteženo in necelovito
               predstavljeno v medijih. Eno takih podtaknjenih namernih ureditev čim bolj zagreniti
               vzpostavitev novih občin ali njihovega izločanja so določila oziroma priporočila o
               delitvi oziroma razdružitvi premoženja. Če bi se družinsko premoženje delilo kar po
               legi, kot je priporočilo, bi tisti, ki gredo od hiše, dejansko obdržali le culo z
               osebnimi stvarmi. Taka ureditev je bila po mojem mnenju celo namerna. Govoriti o
               dražjih občinah ni pošteno, tako država kot občine se same odločajo o stroških
               svojega upravljanja. V samostojni Sloveniji se je državni aparat do sedaj samo
               povečeval tudi še po samem začetnem oblikovanju države. Naraščanje se sedaj premeša v
               zmanjševanje števila zaposlenih v državni upravi s sedanjo vlado, ki to dejansko tudi
               obljublja in v letošnjem oziroma v naslednjem letu do tega previsa zmanjševanja
               zaposlenih bo tudi prišlo. Za vse občine veljajo enaka pravila glede prihodkov in
               odhodkov in potem govoriti o dragih manjših občinah nima nobene osnove. Stroškovno
               razporejanje in odločanje o prihodkih je temeljna pravica in odgovornost, ki mora
               biti omogočena. Tako, da pravica da samoupravljanje ni enaka pravici do občine, tako
               razmišljanje je po mojem mnenju zgrešeno, ker meni ni jasen razlog za tako mnenje,
               saj so občine lokalno samoupravne skupnosti, svoboda izbire zahteva, da se ta
               demokratična pravica odločitve po samoupravljanju omogoči, torej, da se mi omogoči,
               da samoupravljam sam, z veliko besedo. Analogija z družino olajša razumevanje te
               pravice, kot je, oditi od doma in si ustvariti svojo skupnost. Pravico do odločanja o
               oblikovanju samoupravne skupnosti svoje lastne lokalne oblasti, ki odločajo o
               pripadajočih in pridobljenih ali prigospodarjenih prihodkih ter odgovarja za uporabo
               in za gospodarjenje.</p>
               <p>Meni ostane na koncu le jasno zakonsko določilo o absolutno minimalnem številu
               prebivalcev, čeprav je tudi to lahko vprašljiv kriterij. In če že moramo odločati,
               komu ne dati pravice o samo odločanju na referendumu, bom upošteval pač ta edini
               jasen kriterij, ki se ga ne da drugače razlagati ali kako drugače nadomestiti. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Štebe. Naslednji na seznamu prijavljenih je poslanec Slavko Gaber.
               Ga ni. Besedo dajem poslancu Ivanu Grillu.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Hvala za besedo, gospod predsedujoči. Danes imamo možnost slišati številne
               sogovornike, ki podpirajo ustanavljanje novih občin, nekateri imajo pomisleke. Jaz
               vidim pa dejstvo oziroma resnico nekje vmes in izhajam predvsem iz 138. člena ustave,
               ki pravi, da prebivalci Slovenije uresničujejo lokalno samoupravo v občinah in da se
               za ustanovitev teh občin odločajo lahko na samem referendumu. Ob tem se pa je treba
               zavedati, da morajo imeti novonastale občine vsaj tiste minimalne pogoje za svoje
               delovanje in da bodo lahko ljudem zagotavljale tiste pričakovane razvojne
               možnosti.</p>
               <p>Kot vemo, vse te minimalne pogoje določa zakon, ki smo ga pred nekaj meseci v tem
               državnem zboru že tudi sprejeli. Kot vemo, smo v proceduro dobili prek 30 pobud,
               predlogov s strani krajevnih skupnosti, da o njih razpravljamo in tudi odločamo. Če
               analiziramo te predloge, vidimo, da nekateri izpolnjujejo vse tiste zahtevane pogoje,
               nekateri pa ne.</p>
               <p>Sam sem bil deležen številnih klicev s strani tistih krajevnih skupnosti, ki so te
               predloge vlagale, in to predvsem iz okolja, iz katerega izhajam, to je z Dolenjske.
               Vsebina teh klicev je bila različna. Nekateri so lobirali, da podpremo njihov
               predlog, bilo pa je, na moje začudenje, še več tistih, ki pa so lobirali, naj teh
               predlogov ne podpremo, češ da si ljudje tega ne želijo, da je pač to interes
               posameznih krajevnih veljakov, ki želijo na ta način uveljavljati svoje interese.
               Osebno smatram, da je najbolj demokratičen način ta, da dovolimo oziroma omogočimo
               ljudem, da se sami odločajo na referendumu o tem. Vendar tu podpiram, da je pa
               potrebno, da imajo vsi ti predlogi tudi tiste pogoje, ki jih določa zakon. Ob tem
               izražam osebno zadovoljstvo, da je bila vlada Republike Slovenije korektna, ko je
               podala stališče o tem in pri tem praktično tudi upoštevala ta zakon.</p>
               <p>Sam osebno sem vložil en predlog za ustanovitev nove občine iz krajevne skupnosti iz
               moje občine, iz katere izhajam, iz Novega mesta. In preden sem se odločil, da predlog
               vložim, sem analiziral elaborat in bil zadovoljen tako z vsebino kot tudi z
               argumenti, ki dejansko nakazujejo na možnost, da se bo ta občina lahko kot samostojna
               razvijala bolje kot sedaj. Ta predlog bom seveda podprl. Podprl bom tudi vse tiste
               predloge, ki zadoščajo tem zakonskim kriterijem, pogojem, in naj imajo potem krajani
               možnost, da se sami o tem odločajo na referendumu, ki bo, kot vemo, predvidoma že 29.
               januarja prihodnje leto. Na podlagi teh odločitev pa se potem dejansko bodo te občine
               lahko ustanovile ali pa tudi ne. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolega Grill. Besedo dajem poslancu Josipu Bajcu. Besedo dajem poslancu Miranu
               Jeriču. Besedo ima poslanec Marijan Pojbič.</p>
            </sp>
            <sp who="SDZ4:PojbičMarijan">

               <speaker>MARIJAN POJBIČ:</speaker>

               <p>Spoštovani! Sam bom podprl vse predloge iz odloka za ustanovitev novih občin oziroma
               spremembo njihovih območij, ki izpolnjujejo pogoje po zakonu o lokalni samoupravi.
               Zakon je sprejel ta državni zbor v letošnjem letu in sem prepričan, da je določila
               tega zakona, ki govori o pogojih za ustanovitev novih občin, treba spoštovati v
               celoti, saj so ga ob sprejemanju podprle vse koalicijske stranke. Jaz bom zakon
               spoštoval, ker le tako lahko pričakujemo tudi od državljank in državljanov Republike
               Slovenije, da bodo spoštovali zakonodajo, ki jo sprejema ta državni zbor. In hkrati
               sem prepričan, da se je treba izogniti agoniji, ki se je dogajala v preteklosti v
               zvezi z ustanavljanjem novih občin v tem državnem zboru ravno zaradi tega, ker se ni
               spoštoval takratni veljaven zakon, ki je urejal to materijo.</p>
               <p>Po zakonu o lokalni samoupravi je v 13. in 13.a členu jasno zapisano, katere pogoje
               je treba izpolnjevati. In citiral bom 13.a člen, ki določa, da ima občina najmanj
               5.000 prebivalcev. Ob ustanovitvi ima lahko občina manj kot 5.000 prebivalcev, če gre
               za ustanovitev nove občine z združitvijo več ali dveh občin in zaradi geografskih,
               obmejnih, narodnostnih, zgodovinskih ali gospodarskih razlogov se lahko izjemoma
               ustanovi občina, ki ima manj kot 5 tisoč, vendar ne manj kot 2 tisoč prebivalcev.
               Četrti odstavek pa določa, da se morajo pri ustanovitvi občin kriteriji iz 13. člena
               in 13.a člena zakona o lokalni samoupravi spoštovati kot celota.</p>
               <p>Torej vse občine, ki te pogoje izpolnjujejo, bom podprl, hkrati pa sem tudi sam
               prepričan, da v tem delu sledimo volilnim obljubam, ki smo jih dali državljankam in
               državljanom na zadnjih državnozborskih volitvah, da podpiramo voljo ljudi in
               ustanovitev novih občin, ki pa seveda morajo izpolnjevati zakonske pogoje, kar je
               zapisano tudi v koalicijski pogodbi.</p>
               <p>Prav tako se mi zdi pomembno poudariti, da bom podprl vse predloge za ustanovitev
               občin v volilni enoti, v kateri sem bil izvoljen, ki seveda izpolnjuje vse pogoje,
               zapisane v zakonu o lokalni samoupravi. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolega Pojbič. Nadaljujemo razpravo. Besedo ima poslanec Davorin Terčon.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala, gospod podpredsednik. Torej vse občine, ki jih danes ustanavljamo, so v bistvu
               izjema od zakonske regulative, ki je bila pred ustanavljanju novih občin tudi
               spremenjena.</p>
               <p>Jaz mislim, da je ustanavljanje novih občin povezano tudi predvsem s finančnimi
               posledicami in tudi spodbujeno s finančnimi interesi občin, ker vemo, da so pri nas
               majhne občine nagrajene in ne kot v nekaterih drugih državah, kjer celo spodbujajo
               združevanje in povezovanje občin. Jaz sam dopuščam, ker se danes debata razvija, kot
               da nekateri nasprotujemo manjšim občinam, jaz dopuščam izjeme in tudi manjše občine,
               vendar v teh primerih mora država posebno tutorstvo nad temi občinami tudi prevzeti,
               ker so primeri, ko je neka skupnost geografsko ali, recimo, zaokrožena tako, da ni
               mogoče izpolniti vseh zakonskih okvirov.</p>
               <p>Seveda, pri nas imamo stanje, ko je večina občin donirana s strani države tudi tiste,
               predvsem tiste, ki izpolnjujejo vse pogoje. Po moje bi moral biti sistem financiranja
               narejen tako, da bi tiste, ki izpolnjuje pogoje, bi morale biti samozadostne, za
               izjeme bi pa država sprejemala tutorstvo.</p>
               <p>Zelo me je, bi rekel, spodbudila tudi razprava gospoda Kokalja. On je govoril o
               primerljivih občinah, to je ravno to - Kardeljev način uveljavljanja lokalne
               samouprave. Takrat smo imeli primerljive občine po obsegu in številu prebivalcev, jaz
               bi pa opozoril, da je evropska praska drugačna. Če pogledate Francijo, imajo občine
               celo brez prebivalcev, zaradi zgodovine, imajo pa Pariz, ki ima ne vem koliko, 10
               milijonov prebivalcev. Torej, to ni primerljiva kategorija in se s to debato nikakor
               ne morem strinjati.</p>
               <p>Vsekakor bi pa rad opozoril na to, da bi morala vlada bolj sistemsko pristopiti k
               delitvi občin. Ni pomembno samo, kaj nastane, pomembno je tudi, kaj ostane. To bi vam
               rad ponazoril z enim primerom, primerom občine Nova Gorica. Mestna občina Nova
               Gorica, ki jo imenujemo mestna občina, bo sedaj ostala z jedrom Nove Gorice, od
               katerega se je določen urbani del že ločil v preteklosti, to je bila občina
               Šempeter-Vrtojba, ki v bistvu je vpeta v samo mesto Nova Gorica. Sedaj se ločuje še
               občina Renče-Vogrsko. Ne nasprotujem pobudi, ki je glede na zakonsko določilo
               legitimna, in jo je predlagateljica legitimno predlagala. Ampak vlada bi morala
               pogledati, kaj ostane. In sedaj imamo občino Nova Gorica, če bo to sprejeto, z
               urbanim centrom, kateremu je del že odvzet, skupaj z bolnico kot pomembnim atributom
               mesta in regije, na drugi strani imamo v tej mestni občini Nova Gorica, Banjšice,
               Banjsko planoto, kjer bi, če bi vzel besedo od kolega Gantarja, lahko rekel, da je
               veliko medvedov ali pa več medvedov kot ljudi. In na drugi strani bomo imeli še en
               del te občine, ki bo ostal v mestni občini Nova Gorica. Tukaj mislim pa predvsem na
               naselja Branik, Dornberk in Prvačina, ki dejansko sploh niso infrastrukturno povezana
               s svojim centrom. Nobena pametna infrastruktura, nobena cesta ne vodi v center in če
               hočejo ti občani iti na sedež svoje občine, morajo potovati čez dve občini; čez eno,
               ki je že ustanovljena, in eno, ki bo -če bo. Torej, to je popolnoma, popolnoma
               nesistemsko delo in bi morala vlada, če ne predlagatelj, predlagati rešitev, ki bi
               bila konsistentna in ki bi prostor geografsko in sicer zaokrožila. In to je tipičen
               primer, kako <q>"šarimo"</q> po zemljevidu po prosti presoji Slovenije in ustanavljamo
               občine brez, da bi se vprašali, kaj še ostane od tistih občin, od katerih se te
               izločijo. In tukaj mislim, da je vlada odpovedala.</p>
               <p>Poleg tega bi pa še rad rekel, da me preseneča stališče novih iz vladajoče koalicije
               na odboru, ko so zavrnili predlog za ustanovitev občine Ankaran-Hrvatini. Nič ne bi
               bilo čudno, če bi temu mi nasprotovali, ker smo vedno nasprotovali, ker ni bila volja
               ljudi taka v mestni občini Koper. Ampak če se spomnimo zgodovine, je takratna
               opozicija, sedanja vladajoča koalicija, vedno to podpirala. Še več delitev, kot samo
               na to in to, je edini primer, ki izpolnjuje tudi vse zakonske pogoje! In sedaj bomo
               ustanovili vse izjeme, tisti, ki pa ni izjema, pa te pravice niti na referendumu ne
               bo dobil. To je popolnoma, tako na pamet početje, ki vnaša novo zmedo, vsekakor, na
               zemljevid lokalne samouprave v Sloveniji, da se ne dotikam regionalizacije in
               ostalih. Edino v prejšnjem mandatu, ko je bila koalicija dosti velika, po mojem, se
               je vzdržal ta pritisk in se je približno spoštovalo zakonsko določilo, ko smo
               ustanovili samo eno občino, ki je po takratnem zakonu izpolnjevala vse pogoje. Tudi
               ti predlogi jih izpolnjujejo po spremenjenem zakonu, vendar so vsi v kategoriji
               izjem. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolega Terčon. Besedo dajem poslancu Pavlu Ruparju.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala, gospod predsedujoči. Kolegice in kolegi! Morda nekoliko v zgodovino. Da imamo
               danes tako različna mnenja poslanke in poslanci v tem državnem zboru, lahko najdemo
               oziroma poiščemo opravičilo v preteklosti. Žal se je zgodilo pri ustanavljanju občin,
               da so prejšnje koalicije sprejemale zakon oziroma zakone na tem področju, ki jih
               kasneje niso upoštevale oziroma se niso določil držali tako, kot so v zakonu
               zapisali. Kar je povsem logično do neke mere, saj gre za ustanovitev oziroma dajanje
               zelene luči za referendumska območja, zgolj za politično voljo, ki je v tem
               parlamentu edina še logična, ker vse ostalo, kar se strokovnosti in drugega tiče, je
               v največ primerih zgolj samo navidezno.</p>
               <p>Ustanavljanje občin v preteklosti je bilo oziroma je še vedno zgolj in izključno
               stvar lobiranja. Tako se danes pojavljajo v enih in istih strankah popolnoma
               diametralna mnenja, amandmaje oziroma predloge vlagajo poslanci vseh strank in zelo
               redko se zgodi, da bi našli tako kompatibilno stranko, da bi lahko rekli, tudi
               najmanjše, te so pa enotne. Roko na srce, v tem državnem zboru je ni. Zaradi krivic,
               ki so se marsikateri občini oziroma marsikaterem kraju zgodile v preteklosti, imamo
               danes podobno stanje, kot je bilo v zgodovini. Ljudje še vedno upajo, da bomo kršili
               zakon, še vedno upajo, da bomo upoštevali mnenje posameznikov, tudi tistih delov v
               Sloveniji, ki nikakor ne zadostujejo pogojem, in upravičeni so do tega upanja,
               povsem. Ker smo jih v preteklosti tolikokrat izneverili in tolikokrat izigrali,
               nekatere, nekaterih pa ne, da je to tudi povsem logično, torej to njihovo upanje.</p>
               <p>Žal se je pa zgodilo, da je nova vlada in nova koalicija sklenila spremeniti zakon o
               ustanavljanju občin, kjer pa je naredila po moji oceni, oprostite, kolegice in kolegi
               tudi iz Slovenske demokratske stranke, veliko napako. Vsi smo se ubadali s številom
               prebivalcev, ali nič ali 2.000 ali 5.000, potem je bil predlog za 3.000, in prišli
               smo do nekega po mojem mnenju nesmiselnega števila 2.000, ki je bilo pač zgolj
               kompromisen predlog in potem predlagan v sprejem državnemu zboru, kjer ga je večina
               tudi sprejela. Pri ukvarjanju s številom prebivalcev smo pa povsem pozabili na vse
               ostale kriterije. Tako danes slišimo, da je nesmiselno v zakonu uporabljati določilo,
               da je potrebno imeti pošto, kar je res nesmiselno, trgovino, kar je popolnoma brez
               zveze, ker jo imajo v vseh krajih, šolo, ki so absolutno, vsaka s knjižnico, ker je
               to v zakonu o šolstvu. Pozabili smo celo spremeniti pogoj zdravstvenega doma. In tu
               nastaja največ dilem v enih in drugih strankah, ali je sedaj zdravstveni dom tisti,
               ki mora fizično stati z ambulanto, ali sama ambulanta, ali je dovolj, da imajo v teh
               krajih organizirano zdravstveno službo. Tu zopet nastajajo nesporazumi, različna
               tolmačenja, različna mnenja, ki pa, vsaj po moji oceni, ne glede na to, kar se bo
               danes zgodilo po glasovanju, ne bodo in niti ne smejo vplivati na stanje v koaliciji
               ter na trdno zavezo, da ta koalicije pelje vse ostale programe naprej. To je
               preprosto. Če bi se zamajali ali skregali pri tako dokaj nepomembnih zadevah, kot je
               15, 16, ali 33 krajev po Sloveniji, potem resnično nismo vredni, da vodimo to
               državo.</p>
               <p>Ker sem drugačnega mnenja in zaupam v trdne vezi, tudi drugih programov, ki so mnogo
               bolj pomembni, kot teh nekaj manjših zaselkov, ki naj bi postale občine, pa se mi
               zdi, da bo šel danes proces, tako kot do sedaj, v smislu loterije: nekateri bodo
               dobili, nekateri ne. In verjemite mi, da bo kmalu, tako kot dosedaj, zadeva zopet
               dokaj normalna.</p>
               <p>In če sem bil kritičen do sprejemanja zakonov in teh določil zakona, potem bom rekel,
               da bom lahko in sem upravičeno kritičen tudi do tistih, ki tega, kar smo sprejeli, ne
               bodo spoštovali. Lahko sem kritičen in sem lahko do neke mere tudi razočaran, ker sam
               osebno menim, da ga ni mandata, ni politične odločitve, ki bi lahko dala popustke pri
               kršenju nekaterih zakonov, tako kot sem že sam velikokrat povedal, potem se politično
               zmenimo, da damo kakšnemu arestantu, ki je moril, ali pa kakšnemu lopovu, ki je
               kradel, tudi politično odločitev, da je lahko kršil zakon in je lahko s tega vidika
               povsem nedolžen, pa to sigurno ne more biti. Mogoče primerjava ravno ni najbolj
               primerna, ampak vendarle je dokaj absurdna in zato se mi zdi tudi toliko bolj
               razumljiva.</p>
               <p>Spoštovanje zakona, vsaj v tem primeru, je pravzaprav vsaj za mene popolna logika in
               se že vnaprej opravičujem vsem tistim, ki izvajajo pa resnično strašanske pritiske,
               predvsem na predsednika odbora za lokalno samoupravo, naj vendarle pogleda
               magnetograme iz preteklosti, kaj je govoril za eno občino, kako je nekje navijal za
               tretjo, kako je potem kršil zakon drugje. Torej, to vse drži in tudi sam priznam, da
               glede na vsesplošno kršitev v takratnih zakonih oziroma sprejemanjih je bilo to nekje
               dopustno, sedaj pa ocenjujem, da to ni več. Predvsem ne zato, ker so tudi tisti, ki
               so vlagali posamezne pobude, vedeli, kakšen je zakon, pa so vendarle šli vlagati
               posamezne predloge mimo tega zakona. Torej, gre za nek pritisk na posamezne poslance
               s strani predlagateljev, ki so vedeli, da mora poslanec kršiti zakon, če bo želel
               njim ustreči, pa so to kljub vsemu naredili. Ali je to fer? Oprostite, meni se to ne
               zdi fer, če vnaprej vemo, kakšna so določila, da je pišmeuhovstvo in izsiljevanje
               posameznikov tu do mejah nemogočega. Zatorej naj mi vnaprej oprostijo, ker takih
               predlogov ne bom podprl.</p>
               <p>Imam zelo velik pomislek pri občini Ankaran-Hrvatini predvsem zato, ker gre pa tu za
               umetno delitev, žal pa je edina občina, edini predlog, ki bi ga bilo pravilno in
               smiselno podpreti, ker edini izpolnjuje vse kriterije. Edini, na število prebivalcev
               in na vse ostale pogoje. Vse ostalo je izključno in zgolj samo politična materija.
               Torej gre za politično mnenje tako vlade, če želite, tako posameznih strank, tako bo
               tudi na glasovanju. Vendar pa Hrvatini, Ankaran-Hrvatini vendarle doživljajo eno
               posebno zgodbo. Ta zgodba je pa tretji predlog in tretjič razpisati referendum. V
               preteklosti sta bila na območju Kopra dva referenduma in prav na teh območjih so se
               ljudje leta 1996 odločili s 83% večino, da so za ostanek celotne občine Koper,
               naslednje volitve oziroma naslednji referendum je bil celo 85% v Hrvatinih in tudi
               kasneje, v letu 2000 je bil odstotek ljudi, ki so nekako izrazili željo, da ostanejo
               v isti občini, v mestni občini Koper. Tu je moj pomislek, edini, zakaj je potem
               smiselno ponovno in ponovno in ponovno vlagati zahteve po razpisu referenduma tam,
               kjer so se ljudje več kot z dvotretjinsko večino odločili, da ne želijo občine. Gre
               za posameznike, tako kot v večini primerov, to pot v Ankaranu in v Hrvatinih s strani
               tistih, če berete današnjo novelo enega od kolegov iz Združene liste, ki apelira na
               svetnike, torej gre enostavno za odcepitev, pa ne dela mesta, pač pa dela financ. Gre
               za denar. V Kopru ne gre za nič drugega kot za Luko Koper in za denar, za katerega se
               zdaj vsi tako močno borijo. Če bo referendum v Ankaranu in Hrvatinih potrjen, potem
               seveda želim, da se tam odvije tako, kot bo volja ljudstva. Nikakor ne dopuščam in ne
               morem mimo tega, da bi že vnaprej določene kritike za slabo občino, mestno občino
               Koper, da jo slabo vodijo, da bi to kritiko poželi, recimo, tisti upravljalci sedaj
               oblasti v Kopru, češ tako zanič je Koper zdaj trenutno, da se Ankaran cepi. Torej to
               je zelo velika politična manipulacija in velika nevarnost, ker potem tisti, ki so vsa
               leta zagovarjali enotno mestno občino Koper, enostavno lažejo. Torej tudi oni so
               verjetno takrat zgolj po politični odločitvi in nekem tehtanju politične stabilnosti
               ali pa priljubljenosti odločali ne v korist ljudi, pač pa v korist samim sebi.</p>
               <p>Seveda upam, da se bo današnji dan razpletel tako, da bo čim več ljudi veselih.
               Veseli bodo tako tisti, ki bodo dobili možnost za referendum, kot pa seveda nekateri,
               zoper obratno, ki je ne bodo. Ker o vseh predlogih vsi ljudje daleč, daleč da si
               želijo imeti svojo občino. Še celo zgodilo se je, da imamo napovedane obiske iz delov
               občin, ki smo jih nekateri predlagatelji kar tebi nič meni nič priključili še malo
               zraven, tako da če nimamo še polnega kozarca, bomo pa dolili malo kisa, ni važno, kaj
               je notri, važno je, da je kozarec poln. Veselje prav gotovo ne bo umrlo tistim, ki
               danes ne bodo dobili te priložnosti, da jih potolažim in pozovem koalicijske
               partnerje, če govorimo, da imamo popolnoma nesmiseln zakon o ustanavljanju občin, kar
               je resnica, roko na srce, je star, je nekoliko sfriziran, vendar je pa osivel; če
               želimo imeti tukaj novo frizuro, potem je treba zamenjati lase. In v tem primeru
               pozivam, da se takoj po tem procesu posedemo frizerji skupaj, torej partnerji skupaj,
               in naredimo nov zakon. Zakon, ki bo glede ustanavljanja, pa tudi povezovanja občin
               zajemal komponente, ki vplivajo nanj, tako v finančnem smislu, to je financiranje
               občin, regijo, regionalizem, kot seveda tudi povezovanje in pa ustanavljanje novih
               občin. Ko bodo te komponente zbrane v novem zakonu, od takrat naprej verjemite, da ne
               bo več konfliktov, ali želimo veliko majhnih občin ali želimo povezovanje občin, če
               bodo določila jasna in pametna, v kar upam, da lahko ta koalicija, skupaj tudi z
               opozicijo sprejme, potem bomo lahko določitve ustanavljanja občin definirali za dolgo
               let, za dolgo let. Dokler se bomo šli pa igrice, slepe miši, toliko časa bo pa v tem
               prostoru, na tej točki vladal popoln kaos in nič drugega, kot pa izključno barantanje
               ti meni-jaz tebi. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo dajem poslancu Dragu Korenu. Besedo ima
               poslanec Matjaž Švagan.</p>
            </sp>
            <sp who="SDZ4:ŠvaganMatjaž">

               <speaker>MATJAŽ ŠVAGAN:</speaker>

               <p>Hvala lepa, podpredsednik, za besedo. Lahko rečem, da kot župan občine Zagorje
               govorim kar za večino vseh strank v naši občini, razen Nove Slovenije, ki je tudi
               predlagala amandma k ustanovitvi Izlake. Seveda, prvi amandma je vlada oziroma služba
               za lokalno samoupravo zavrnila. Želim samo povedati, kako, na kakšen način so
               ustanavljali te občine v Sloveniji. Samo primer te izlaške občine, kjer je NSi
               oziroma kolega Capuder to občino ustanovil kar pod mizo. Ko sta bili ti dve negativni
               mnenji, so mimo volje krajanov - da bi jih vsaj sploh kdo obiskal -, ker bi bila
               občina Izlake, če bi bila, otok znotraj občine Zagorje, kar bi bil edinstven primer v
               Sloveniji oziroma v Evropi. In takšen način ustanavljanja občine, se mi pa zdi res
               skrito pred voljo ljudstva oziroma krajank in krajanov Polšine, ki so jih na silo
               priključili po sklepu vlade, da ne izpolnjujejo pogojev, pod krajevno skupnost Izlake
               kot referendumsko območje. In včeraj je bila izredna seja občinskega sveta, kjer se
               jasno povedalo, s podpisi 90% volivk in volivcev Polšine, da ne gredo pod občino
               Izlake, da so zadovoljni v občini Zagorje, zato sem tudi vložil ta amandma. In
               predlagam, da ga podprete in da s tem spoštujete voljo službe za lokalne samouprave,
               voljo krajank in krajanov Polšine, občine Zagorje in pa s tem tudi demokracijo v
               Sloveniji. In predlagam, da tudi NSi spoštuje voljo krajank in krajanov, ne pa
               veljakov iz krajevne skupnosti. In seveda, kot sem poudaril tudi že javno, da
               občudujem predsednika vlade, gospoda Janšo, da ima v vladi stranko NSi, ki ne
               spoštuje volje ljudi oziroma krajanov in krajank v teh primerih. In predlagam, da
               podprete moj amandma pod 12. točko v imenu ljudi. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Bojana Kontiča. Repliko, izvolite.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Zakon je tako napisan, da poslanci vlagamo predloge. Kar se pa tiče volje ljudi, vi
               imate podpise 90% krajanov. Tudi jaz podpise 16 krajanov in zelo zanimivo pri tej
               stvari je, da se kar nekaj krajanov pojavlja na obeh listah. Ali na tistih listah,
               kjer so proti občini, in na tistih listah, kjer so za to občino. Zato mislim, da je
               res najboljša odločitev tista, da ljudje sami odločijo na referendumu in da potem
               povedo. Je pa Nova Slovenija pač taka stranka, da bo upoštevala voljo, izraženo na
               referendumu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Praviloma ni replike na repliko. Dovolite, kolega Švagan, tudi razprava, v
               kateri se je odvijala replika in osnovna, spada v razpravo okoli amandmaja. Ko bomo
               končali s splošno razpravo, katere namen je, kako je bilo prej pojasnjeno, cilji in
               načela predloga odloka, potem bomo načeli razpravo o vloženih amandmajih. Jaz
               verjamem in vem, da bo takrat primeren čas za tovrstno podajanje dvostranskih
               stališč.</p>
               <p>Nadaljujemo razpravo. Besedo dajem kolegu Bojanu Kontiču. <stage>(Ga ni.)</stage> Besedo dajem mag.
               Capudru.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa. Veliko je argumentov za in proti novim občinam. Dejstvo pa je, da se je
               lokalna samouprava v zadnjih 11-ih letih dobro prijela. V Sloveniji je približno
               polovico občin, ki imajo manj kot 5.000 prebivalcev. To so predvsem nove občine in
               prepričan sem, da večina od njih dobro sodeluje, da je uspešnih. Poudariti je
               potrebno pomembno dejstvo,da zaenkrat ni nobenega predloga, da bi takšna občina
               prenehala obstajati ali pa da bi se več občin združilo v eno novo. Podobne so razmere
               tudi okoli nas, v Avstriji, v Nemčiji, na Hrvaškem. Ponekod so občine še celo manjše,
               kot so pri nas. Prepričan sem, da je sistem lokalne samouprave zelo pomemben razvojni
               inštrument in neka stroga ekonomska upravičenost ali pa stroga zahteva po
               samozadostnosti ne more biti argument, da se nove občine ne bi ustanavljale.</p>
               <p>Ko smo ustanavljali univerzo na Primorskem, smo se zelo dobro zavedali njenega
               pozitivnega vpliva na razvoj in ohranitev tega področja, pa čeprav takrat in tudi
               sedaj še nima vseh pogojev za svoje normalno delovanje.</p>
               <p>Po mojem mnenju so lahko primerne občine zelo pomemben inštrument za razvoj podeželja
               in za problem reševanja demografske slike naše države. Ravno vztrajanje na velikih
               občinah največkrat pripelje do neenakomernega razvoja in zapostavljanja odročnih
               krajev večjih občin. Območja, ki delujejo kot samostojne občine, bi zelo težko dobila
               boljši razvojni instrument, kot je ravno inštitut občine. V takšnih občinah je doma
               inovativnost in pripravljenost za delo, tudi brezplačno, vse za skupni blagor. To pa,
               v to sem prepričan, pove dovolj.</p>
               <p>Zato bom predlog odloka podprl, saj sem prepričan, da je treba prebivalcem na nekem
               območju vsaj omogočiti, če drugega ne, da se na referendumu sami odločijo, ali bodo
               imeli novo občino na tem območju ali ne. Seveda pa bom takšno referendumsko voljo
               spoštoval, ponovno poudarjam, jo bom spoštoval. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslanki Cveti Zalokar Oražem. Zadnji na seznamu prijavljenih k
               splošnemu delu odloka je poslanec Branko Marinič. Potem sprašujem vlado, ali želi v
               okviru vprašanj, ki so bila odprta glede splošnega dela, besedo. <stage>(Ne.)</stage> Potem
               zaključujem splošno razpravo o predlogu odloka. V skladu z dogovorom na jutranjem
               kolegiju bomo najprej prešli na razpravo o razdelkih in vloženih amandmajih, ki jo
               bom vodil na podlagi pregleda amandmajev, ki ste ga dobili, po mojih informacijah,
               pred 40 minutami na klopi. Sprašujem, ali ste poslanke in poslanci dobili pregled
               amandmajev. To razumem kot da.</p>
               <p>Torej, še enkrat ponavljam, prehajamo na razpravo in ne na odločanje o posameznih
               amandmajih. Odločali bomo potem, ko bomo opravili razpravo o vseh vloženih amandmajih
               in razdelkih.</p>
               <p>V razpravo dajem prvi razdelek in amandmaje za novo A točko. Pred seboj imamo 8
               amandmajev, predlagateljev poslanskih skupin Slovenske ljudske stranke k prvim
               šestim, pri sedmem je predlagatelj poslanec Franc Pukšič in pri osmem prav tako
               poslanska skupina Slovenske ljudske stranke. Prosil bi vse razpravljavce, da povedo,
               h kateremu amandmaju pod katero zaporedno številko se oglašajo. Odpiram razpravo.
               Poslanka Mojca Kucler Dolinar, izvolite.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa. Razpravljala bom o amandmaju pod točko 2, in sicer v zvezi z določitvijo
               referendumskega območja za ustanovitev občine in izločitev dela občine v novo občino
               Rakek iz obstoječe občine Cerknica. Tudi sama sem predlagateljica amandmaja, ki je
               sicer pod drugim razdelkom, in menim, da je ta amandma utemeljen in zato tudi ostale
               kolege poslance in poslanke vabim, da ga podprejo. Predvsem pobudniki, ki so me tudi
               zaprosili, da posredujem njihovo pobudo v ta spoštovani državni zbor, poudarjajo, da
               lokalna samouprava na njihovem in konkretno na območju Rakeka z naselji Ivanje selo,
               Rakek, Rakov Škocjan, Slivica in Unec je na zelo nizki ravni in pred leti je padlo na
               najnižjo raven. Po drugi strani ugotavljajo, da sredstva, porabljena in pridobljena
               na območju krajevne skupnosti Rakek, že nekaj desetletij niso sorazmerna tistim
               sredstvom, ki jih občina prejme kot prihodek in ki jih potem vloži nazaj v njihovo
               območje. Torej dohodnine od krajanov s tega območja je več, medtem ko že več časa pa
               se odlaša z nekaterimi nujno potrebnimi investicijami.</p>
               <p>Predvsem gre za utemeljitev tudi iz zgodovinskih razlogov. Rakek je bil že svoja
               občina, ki je zelo dobro opravljala svojo funkcijo, bil je tudi sedež okraja s
               sodiščem, s pošto, šolo, vrtcem, glasbeno šolo. Z leti pa se je to vse preneslo iz
               njihovega kraja. Predvsem želijo pobudniki v okviru dosedanje občine povedati, da ta
               ni znala ali pa hotela izkoristiti nekatere možnosti v smeri hitrejšega gospodarskega
               razvoja in pogojev za razvoj podjetništva, ter tako utemeljujejo in tudi sama menim,
               da so utemeljeni razlogi tako iz zgodovinskih, geografskih in gospodarskih vidikov.
               Zdravstveni dom bi morda edini bila tista ovira, ki bi nekatere poslance odvrnila od
               glasovanja za to pobudo, vendar utemeljujejo v svojem poročilu in elaboratu, da je
               zdravstveno varstvo zagotovljeno in to ni ovira, ki bi nekoga odvrnila, da ne bi
               podprl ta amandma. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo razpravo. Besedo ima poslanec Mihael Prevc.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa za besedo, spoštovane kolegice in kolegi. Res je, poslanska skupina
               Slovenske ljudske stranke je vložila kar sedem predlogov za novonastale občine, in
               sicer pri vseh teh predlogih gre za tiste občine, ki ustrezajo vsem pogojem, razen
               tega, da v teh občinah ni lociran zdravstveni dom, vendar smo prepričani, da je
               primarno zdravstveno varstvo v teh občinah povsem zagotovljeno. In zato se ne
               strinjam z nekaterimi predhodniki, ki seveda nas že vnaprej strašijo, tiste, ki smo
               predlagali amandmaje, da s tem kršimo zakon. Prepričan sem, da v tem primeru ne gre
               za kršenje zakona.</p>
               <p>Rad bi povedal samo še nekaj. Ti naši predlogi izhajajo iz volje ljudstva. Samo en
               kratek članek bi prebral, ki je bil objavljen danes v Dnevniku, in sicer gre za
               predlog novonastale občine Log-Dragomer, ki naj bi se izločila iz občine Vrhnika.
               Takole piše: <q>"Z dvignjenimi rokami so prebivalci dveh vrhniških krajevnih skupnosti
               Dragomer, Lukovica in Log pri Brezovici v torek potrdili prizadevanja civilne
               iniciative za ustanovitev samostojne občine Log-Dragomer.Želja se jim pred štirimi
               leti ni izpolnila. Tokrat imajo nekaj več možnosti."</q> Pa mogoče še elaborat oziroma
               1500 podpisov so zbrali v teh dveh krajevnih skupnosti. Torej, vidi se, da v teh
               krajevnih skupnosti med temi ljudmi vlada velika želja po samostojni občini in
               pustimo, da se na referendumu odločijo o samostojni občini. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanka Marjetka Uhan.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. Razpravljam k 6. točki, in sicer določitev referendumskega
               območja za ustanovitev občine Šentrupert. Imam res prošnjo v imenu pobudnikov
               krajevne skupnosti Šentrupert. Občina ima 2 400 prebivalcev danes, oziroma krajevna
               skupnosti, danes si že tretjič prizadevajo za ustanovitev svoje občine, ki je bila
               ukinjena po letu 1960 proti volji ljudi. Sama občina je bila središče Mirnske doline,
               gospodarsko-kulturno razvita, z bogato zgodovino, ima danes okoli 600 delovnih mest.
               In so prepričani, da bi v samostojni občini lahko bolje zadovoljevali potrebe
               krajanov lokalne skupnosti. Zaradi več kot 10 let trajajoče težnje po novi občini so
               jih tudi v občini Trebnje namenoma ovirali pri prizadevanjih za razvoj kraja, zlasti
               pri investicijah, pa najsibo pri izgradnji zdravstvenega doma ali dograditvi šole,
               vrtca, ki sta premajhne za potrebe kraja. Tudi ta občina izpolnjuje vse pogoje, razen
               zdravstvenega doma, prav zaradi razlogov, ki sem jih prej naštela. Imajo
               zobozdravstveno ambulanto, priložili so tudi izjavo zasebnega podjetja, ki je
               pripravljeno investirati izgradnjo zdravstvenega doma, v kolikor bo nastala nova
               občina. Sicer pa vsi vemo, da prisotnost zdravstvenega doma ne more nikogar
               prisiliti, da boš res njihov pacient. Tako so krajani že danes vezani na različne
               zdravstvene domove in ne samo na Trebnje, kamor sodijo, ampak tudi na Mokronog, Novo
               mesto in še kam, saj sami vemo, da je prosta izbira zdravnika. Kot že rečeno, pa se
               zanj prizadevajo, vendar je pod sedanjo občino to nemogoče izpeljati. Zdi se mi res
               otročje vztrajati na zdravstvenem domu, ker danes predvsem potrebujejo našo politično
               voljo. Res ne vem, ali bodo še četrtič poskušali z občino ali se lahko še zanesejo na
               politične obljube. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Jakobu Presečniku.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovane kolegice in kolegi!</p>
               <p>Da ne bom ponavljal, mi smo dali kar nekaj predlogov. In to izključno tiste predloge
               za ustanovitev občin oziroma izvedbo referenduma, kjer manjka ta pogoj zdravstvena
               postaja, in tudi nekaj teh predlogov, od katerih je bila tudi zdaj s strani nekaj
               razpravljavcev tudi razprava izvedena v tem državnem zboru.</p>
               <p>Jaz bi se oglasil na točko, na tretji strani, to je točka 5, gre za referendumsko
               območje oziroma izločitev iz občine Mozirje območje krajevne skupnosti Vrečiča. Jaz
               sem že prej v splošni razpravi nakazal en primer in to je ta, kjer je ta državni zbor
               z odločitvijo na predlog enega od takratnih poslancev, ki je tudi danes še poslanec s
               strani Socialnih demokratov, predlagal izločitev enega naselja iz občine Mozirje in
               priključitev k drugi občini. Na ta način sem že jaz takrat zagovarjal seveda, da smo
               na ta način razbili eno občino na dva dela, pa takrat nisem bil razumljen v tem
               državnem zboru. In ena od posledic je seveda ta predlog, da se sedaj seveda ta
               odrezani del ustanovi kot nova občina.</p>
               <p>Drugič, kar se tiče pa zdravstva, je pa tako. Krajani tega kraja že sedaj večino
               zdravstvenih storitev koristijo v tretji občini in ne v matični občini zaradi izredne
               bližine krajev in pa zaradi takega načina organizacija zdravstva. Tako podpiram
               seveda to točko, pri drugih smo pa se že izjasnili. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Brenčič. Izvolite.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Nekaj sem že pa prej povedal, povem samo to tudi gospodu Ruparju,
               predsedniku komisije, da je popolnoma destruktivno se nasloniti na limitirane pogoje
               po zagotavljanju premalo zdravstvene oskrbe. Nonsens bi bil, da bi, recimo, Rakek si
               preskrboval sam nek prostor, neko izpostavo, nek zdravstveni dom, če je 5 minut
               oddaljen od zdravstvenega doma Notranjske, ki ga je sogradila in zato je nonsens. To
               sem hotel povedati.</p>
               <p>Drugo, kar je. Eden kup je egoizma v tem, ampak pustimo ljudem, naj sami odločajo.
               Daleč od tega, da se v krajevni skupnosti Rakek ni vlagalo, kot je gospa Kuclerjeva
               povedala, jaz to dobro poznam, tudi sem služboval tam. Najlažje je en bogat,
               skoncentiran del občine izločiti, bodo samozadostni, to je edina resnica. V krajevno
               skupnost Rakek se je veliko vlagalo še v času, ko sem jaz tam služboval, in skozi
               celo obdobje cerkniške občine. Je to lapusus, kar se govori. Ampak dajmo možnost
               ljudem, bodo se sami opredelili, z odgovornostjo, kaj lahko pričakujejo boljše za
               življenje kot samostojno občino.</p>
               <p>Jaz sem prepričan, da se bo to okolje prav odločilo. Hvala. Jaz bom seveda podprl
               amandma, dajmo jim to samoodločbo in naj prevzemajo tudi sami odgovornost za
               nadaljnji ustroj življenja na tem delu Notranjske. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Franc Pukšič.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Jaz bom naredil nekaj takšnega, kar bi pravzaprav
               priporočal marsikateremu poslanskemu kolegu, da si poišče svoj magnetogram iz
               prejšnjega mandata in prebere tisti nastop, ki ga je imel takrat ob ustanavljanju
               občin in bo seveda vse povedano.</p>
               <p>Franc Pukšič je 21. februarja leta 2002 na 13. redni seji v zvezi z ustanovitvijo
               občine Leskovec povedal naslednje: <q>"Jaz sem pridružujem predlogu za glasovanje za
               podporo ustanovitve te občine in to, kar so zapisali, je točno. Predlog za
               ustanovitev nove občine Leskovec. Občinski svet občine Videm podpira, predlaga
               ustanovitev občine na območju z 1980 prebivalci. Predlagatelj utemeljuje predlog z
               zaokroženo geografsko celoto, obmejno lego, območje in z lego v hribovitem delu
               sedanje občine. Mislim, da imajo vso pravico v skladu z veljavno zakonodajo, da
               dobijo referendumsko območje Hvala."</q> Tudi tokrat je moj amandma zato, ker ga nihče
               drug od poslancev ali poslanskih skupin ni vložil, je pa njihova vloga že tretjič na
               mizi. Iz pregleda izpolnjevanja pogojev - je celo ironično - Zgornji Leskovec pa
               izpolnjuje tudi tisti tako imenovani zdravstveni dom. Torej, imajo pri vseh točkah
               šestkrat <q>"da"</q>. Soglasje občinskega sveta Videm - da. Samo mi smo tisti, ki jim bomo
               dali pravico, da smejo ali ne smejo odločati, v kakšni občini bodo živeli. Njim tudi,
               sem prepričan, zato vas, poslanke in poslanci, naprošam, da tudi ob tem amandmaju
               glasujete <q>"za"</q> in jim damo to možnost. Vsekakor pa se pridružujem vsem tistim
               amandmajem in jih bom podprl, ne glede na to, če nekateri pod tako imenovano
               zdravstveno varstvo po tolmačenju, ki je po mojem napačno. Tudi če je kdo prebral
               tolmačenje ministrstva za zdravje, kaj pomeni zdravstvena oskrba in zdravstveno
               varstvo, imajo tudi vsi ostali, ki imajo tu notri ta <q>"ne"</q>, imajo izpolnjene te
               pogoje. In edino pošteno od tega državnega zbora bi bilo, da jim damo to možnost.</p>
               <p>Jaz sem zelo vesel prejšnjega nastopa predsednika komisije za regionalni razvoj in
               politiko, ko je povedal, da imamo slabo zakonodajo. To je res, strinjam se z njim,
               vendar zaradi tega, če nekdo nekaj ni oddelal v tem državnem zboru, torej je naredil
               slabo zakonodajo, ne smemo sedaj onemogočiti državljankam in državljanom, da se
               odločijo. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolega Pukšič. Besedo dajem poslancu Matjažu Švaganu.</p>
            </sp>
            <sp who="SDZ4:ŠvaganMatjaž">

               <speaker>MATJAŽ ŠVAGAN:</speaker>

               <p>Hvala lepa ponovno za besedo. Samo repliciral bi gospodu kolegu Capudru, ki je dal ta
               amandma, aneksiral del občine pod <q>"kao bivšo občino"</q> Izlake, da imam jaz prav. 90%
               krajank in krajanov se ne strinja, da jih daste pod občino Izlake kot referendumsko
               območje. Seveda, njemu je veliko lažje, da zavaja javnost kot pa meni, ki tam živim
               in tudi želim, da je demokracija še vedno doma v Sloveniji, ne pa v političnih
               strankah. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Besedo ima poslanec Kristijan Janc. Izvolite.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa. To, kar sem že prej v splošni razpravi poudaril, da je prav, da pustimo,
               naj ljudje odločijo, če želijo svojo občino. Minimalne pogoje, ti, ki so amandmirani,
               izpolnjujejo, in pustimo jim danes to odprto pot, da danes polepšamo dan tistim
               kandidatkam in kandidatom, da vendar na referendumu odločajo o svoji volji. Takšnih
               je kar nekaj občin že v teh amandmajih dodanih in prepričan sem, da ne more biti tudi
               nek zdravstveni moment tisti odločilen pogoj, da ne morejo odločati o svoji občini.
               To bi bilo seveda nonsens, kljub temu da je to zapisano v zakonodaji. Prepričan sem,
               da ta pogoj imajo korak dlje, v naslednjem kraju, kjer so skupaj gradili zdravstvene
               domove, bolnišnice in druge zadeve in s tem seveda te ovire ne more biti.</p>
               <p>Ker sem sosed občine Šentrupert oziroma občine Trebnje, kjer Šentrupert že od leta
               1995 intenzivno poskuša skozi to zgodbo priti, morda mu bo tokrat uspelo. Jaz
               verjamem, da bo. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa vam. Besedo dajem Pavletu Ruparju, ki se mu istočasno tudi opravičujem za
               mojo napako spregledanja. Izvolite, prosim.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Nisem nič zameril predsedujoči. Gospodu Brenčiču pa tudi kolegu Pukšiču. Res je pravi
               nonsens, da se morajo ljudje zaradi neke definicije v zakonu odpovedovati ali ne
               imeti možnost ustanoviti občine, pa čeprav je to zdravstveni dom, ki je samo pet
               minut od meje prvotne občine oddaljen. Ampak gospodje, roko na srce, ta nonsens smo
               sami zapisali v zakon, sami se moramo opravičiti tistim ljudem, ki zdaj upajo, da
               bomo kršili, ker smo sami sprejel, pa jim to ne bo uspelo. In sami si moramo dati
               roko na srce in reči, oprostite nam prosim, naredili smo hudo napako, ker smo v ihti,
               v paniki, v nepozornosti, v zmešnjavi spregledali neka določila, ki zdaj žal veljajo,
               žal veljajo. In to je moje opravičilo vsem tistim, za katere ne bom mogel mimo zakona
               odločati drugače, kot mi pa narekuje vest. Ampak ne se zdaj pred temi ljudmi,
               posamezniki predvsem, napenjati in kititi z ne vem katerim perjem, da jaz se pa
               tisti, ki vam bo pa zdaj mimo zakona dal občin, prej ste jih pa sami zafrknili, ko
               niste pogledali te zakone.</p>
               <p>To je moja kritika, usmerjena na sprejem tega zakona, in morda upanje za opravičilo
               pa seveda zagotovilo, da se bomo morali usesti in v naslednjem mandatu ali do
               naslednjih lokalnih volitev sprejeti tako urejen zakon, da teh dilem pa teh absurdov,
               ki jih srečujemo tu, ne bo več dopustil.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Replika, kolega Brenčič.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Ni replika, popravek navedbe. Nič ni preko zakona ali mimo zakona. Zakon o
               zdravstveni dejavnosti je bil poprej kot zakon o lokalni samoupravi. In zakon o
               zdravstveni dejavnosti določa mrežo na primerni ravni zdravstva in vse je v skladu z
               zakonom. In vsebina, ki bi jo morala po tem zakonu upoštevati lokalna samouprava in
               komisija - ju niste, pa ju morate. Zakon vam to veli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za razpravo. V razpravi bi sodelovali<gap n="..."/> - mir v dvorani, prosim. Besedo ima
               kolega Pukšič. Izvolite.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Repliciram v tistem delu, v tistem delu, ko kolega Rupar pravi, da bi sedaj nekdo pa
               kršil zakon, v nasprotju z zakonom bi dal nekomu to možnost, drugi pa bi se držali
               zakona in delali v skladu z zakonom. Ne gre za to. Gre za to, da je akt o razpisu
               referenduma na določenem referendumskem območju enak kot zakon; enega in drugega
               sprejme ta državni zbor in to ne more biti v koloziji, možnost državljankam in
               državljanom pa moramo dati, da se opredelijo sami, v kakšni organiziranosti želijo
               živeti. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo razpravljati v okviru razpoložljivega časa poslanskih skupin?
               Kolega Džuban, izvolite.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa. Jaz se opravičujem, da ne bi bil mimo, gospod predsedujoči, razpravo o
               amandmajih.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Od 1 do 8 k prvemu razdelku.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Pardon.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Dobro. Besedo dajem poslanki Pečanovi.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa. Saj poslanska skupina ima še dovolj časa, da lahko si privoščim tudi, da
               uvedem malo disonance v ta zelo uglašen pevski zbor, ki smo ga danes slišali. Namreč,
               zelo lepo se sliši, da je treba prepustiti bodočim občanom ali sedanjim krajanom, da
               uveljavijo svojo voljo in povedo, da želijo imeti občino, ki sicer zdaj formalno ali
               z manjšimi popravki, z manjšimi lepotnimi napakami izpolnjujejo pogoje iz novega
               zakona. Seveda pa je tukaj zdaj vprašanje, kaj pomenijo pogoji, ki so v zakonu
               zapisani. Morda edino to, da si lahko vladna koalicija miri vest s tem, da tiste
               občine, ki so bile v prvi rundi, drugi in tretji rundi ustanovljene in daleč ne
               zasegajo pogojev ne samo tistih, ki so bili zapisani v originalnem zakonu - 5000
               prebivalcev in vse ostalo, kar sodi zraven - ampak tudi teh prvih, novih pogojev - se
               pravi, 2000 prebivalcev in kar sodi zraven - daleč ne izpolnjujejo, pa so bile
               ustanovljene po volji ne prebivalcev, ampak po volji poslank in poslancev, ki so
               takrat izglasovali možnost, da je sploh potekel referendum na območjih, ki niso
               izpolnjevala osnovnih zakonskih pogojev.</p>
               <p>Tudi danes boste z glasovanjem tisti, ki ste vložili amandmaje, ki niso v skladu z
               zakonom, dali možnost, da se prebivalci posameznih območij v Slovenji bodo lahko
               odločali za to, da bodo imeli občino na območju, ki ne odgovarja zakonskim pogojem.
               Vaša volja, vaša odgovornost.</p>
               <p>Jaz mislim, da je vendarle doslednost, na to je eden od poslancev sedaj tudi
               opozarjal, doslednost pri svojem delu skozi vse mandate, ki smo ji poslanci Socialnih
               demokratov in prej Združene liste socialnih demokratov sledili, da namreč
               ustanavljanje novih občin, ki ne izpolnjujejo pogojev - pa ne samo to, tudi novih
               občin, ki potrebujejo za to, da lahko sploh preživijo, da se lahko prebijejo ne iz
               leta v leto, temveč iz meseca v mesec, potrebujejo orjaške zneske, ki jih zagotavlja
               država v svojem proračunu.</p>
               <p>To ne pomeni, da so te občine zagotovile na svojem območju boljše pogoje za razvoj
               gospodarstva, za boljše zaposlovanje. Če samo pogledamo to dejstvo, da se je v
               severovzhodni Sloveniji namnožilo toliko občin, da bi po logiki stvari, ki so vse
               dofinanciranja, vse so dotirane, te male občine v severovzhodni Sloveniji, pa je
               vendarle brezposelnost še zmeraj najvišja v Sloveniji, gospodarski razvoj stagnira in
               torej trditev o tem, da je prebivalcem življenje lažje in boljše, ne drži, zaradi
               tega, ker imajo majhne občine.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolegica Pečanova, dovolite. Moram vas opomniti, da smo končali s splošno razpravo o
               predlogu odloka <gap n="..."/></p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p><gap n="..."/> govorim o amandmaju, gospod predsedujoči.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>V tem trenutku bom dovolili razpravo izključno o predlaganih amandmajih. Prosim vas,
               če poveste zaporedno številko amandmaja, o katerem govorite.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Od 1 do 8 govorim, zaradi tega, ker vsaka nova občina, ki nastaja, je v tem seznamu
               <gap n="..."/> Dobro, bom prebrala: <q>"Kot referendumsko območje se določi del občine Bled v novo
               občino Gorje."</q> Menim, da je nezdravo, nezrelo, ker bo dotirana, zaradi tega se ne bo
               nič hitreje razvijala. Isto menim za Rakek, Ivanje selo, Rakov Škocjan, Slivice in
               Unec, iz katerih naj bi nastala nova občina Rakek. Isto menim tudi, da je nesmiselno,
               da Spodnja Idrija zaradi konfliktov med dvema gospodarskima družbama na tem območju
               nastaja kot nova občina. Menim, da je nesmiselno, da nastaja iz Lenarta nova občina
               Sv. Jurij v Slovenskih goricah. Ta bo zagotovo pridobivala zelo veliko izravnavo, pa
               se to na njihovem območju v rasti zaposlovanja, v rasti gospodarskega razvoja in v
               vseh drugih pozitivnih momentih ne bo poznalo.</p>
               <p>Prav tako se ne bo poznalo, da se bo iz občine Mozirje izločila nova občina Rečica ob
               Savinji. Ko bom čez 4 leta gledala statistiko o zaposlenosti v tej občini, ki bo
               nastala zagotovo, ker boste izglasovali ta amandma, vas bom vprašala, če ne bom v
               parlamentu, pa drugače, javno, pisno, dokažite gospodje poslanci in poslanke, ki ste
               omogočili, da je nastala nova občina, ki se ne razvija tako, kot govorite, da bi se
               razvijala, če bi oziroma da se bo razvijala danes, kako to, da ta vaša trditev ni
               uresničena.</p>
               <p>Isto velja tudi za občino Šentrupert. Tam sem celo na lastne oči videla, da sploh ni
               razloga, da bi bilo potrebno Trebnje razdeliti na več občin. Zaradi tega, ker je
               Trebnje zelo perspektivna občina in bi bilo koristno, če bi se ljudje med seboj bolj
               povezali in skupaj pospešeno razvijali. Isto velja za občino Zgornji Leskovec. To je
               sploh poseben primer. O tej občini smo govorili že leta 1994, ko se je prvič
               sprejemal zakon o lokalni samoupravi, in dejstvo je, da je tu celo problem števila
               prebivalcev. Razen če je mogoče v zadnjem času bila tako visoka rodnost, da je
               presegla 2.000 prebivalcev.</p>
               <p>In naprej. Isto velja za občino Log-Dragomelj. Zakaj neki ustanavljati občine, ki
               potrebujejo dodatno državno pomoč? Zakaj? Če bi to dalo neke rezultate v boljšem
               življenju prebivalcev - okej! Ceste bodo imeli boljše, kanalizacijo bodo morda
               dobili, vodovod bodo zgradili - za vse to bodo poleg tistih 60, 70% izravnave
               dobivali še 50, 60% sredstev za pomembne občinske investicije iz državnega proračuna.
               Ampak to ne zagotavlja pospešenega razvoja občin, ljudje moji! In isto povem za
               izločitev občine Bogojina iz Moravskih toplic. Pa ravno tako tudi za občino, ki naj
               bi nastala, Dobrova -zanimivo, celo dva različna predloga imamo. Ali so prebivalci s
               tem seznanjeni, kolegice in kolegi? In tako naprej in tako dalje.</p>
               <p>Mislim, da ni treba, da se veže na amandmaje, gospod predsedujoči, splošno jasno je,
               da se občine ustanavljajo v upanju, da bodo nekateri, ki so dali te pobude, postali
               župani, da bodo pomembni ljudje v svojem okolju. Vendar naj danes povedo, preden bodo
               šli na volitve, ali bodo čez štiri leta lahko dokazali, da se je standard
               prebivalcev, ne v tistem smislu, kjer država <q>"fila"</q> občinski proračun in sofinancira
               investicije, ampak v tem smislu, da je število zaposlenih večje, da je osebni
               standard prebivalcev večji, da so prebivalci bolj zadovoljni s svojim življenjem, da
               jim ne bo treba hoditi v sosednjo občino in voziti otroke v vrtec, ampak da bodo to
               lahko vse počeli doma - ne samo otroke delali, ampak tudi otroke v vrtec peljali, v
               lasten občinski vrtec. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Mir v dvorani, prosim! Kolegica Pečanova, sami ste opazili<gap n="..."/> Mir v dvorani! Kolega
               Sok, dovolite, prosim, da jaz vodim sejo. Kolegica Pečanova, sami ste opazili, ko
               govorite nepripravljeni, da ste šli prek razdelka, ki je sploh odprt. Šli ste v
               razdelek številka 2, na kar so vas opozarjali poslanci in na kar sem vas opozoril
               tudi jaz, ampak seveda, vsak ima možnost, ko ima vključen mikrofon, da pove
               marsikaj.</p>
               <p>Nadaljevali bomo z razpravo. Vse bodoče razpravljavce prosim, da se držijo predmeta
               amandmaja. Še enkrat poudarjam, zaključili smo s splošno razpravo. Kdor ni bil tu v
               času splošne razprave, je to njegova napaka, naj s tem ne obremenjuje državnega
               zbora. Mi pa gremo učinkovito naprej. Besedo ima kolega Trofenik. Izvolite.</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Hvala za besedo. Govoril bom o amandmaju k 7. oziroma 8. točki.</p>
               <p>V 7. točki je predlog za ustanovitev občine Središče ob Dravi, vendar dve naselji,
               Grabe in Obrež, sta v skladu z zakonom in statutom vložili pobudo na občinski svet za
               razpis referenduma, da se priključijo krajevni skupnosti Ormož, ker ne želijo biti v
               novi občini. Vsebina amandmaja je v tem, da se za ti dve naselji v predlagani novi
               občini Središče ob Dravi določi posebej referendumsko območje, tako kot se bo
               ugotavljal rezultat tudi za občinski referendum.</p>
               <p>Enake vsebine je tudi predlog pod točko 8 za novo občino Sveti Tomaž, kjer naselje
               Gornji Ključarovski želi isto izvedbo referenduma za priključitev k ostanku občine
               oziroma krajevne skupnosti Ormož, in predlog amandmaja je, da se ločeno ugotavlja
               rezultat tudi na tem referendumskem območju. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Na seznamu prijavljenih imam še poslanca Jerovška. Se odpoveduje. Kolega Kokalj.
               Izvolite. Naj vas tudi ostali slišijo.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Se opravičujem. Jaz sem razumel, da razpravljamo sedaj pod 1.a točko do 8. točke. Se
               pravi, do strani 5. Gospod Trofenik je razpravljal že daleč naprej o amandmajih.
               Tako, da sedaj sprašujem, ali lahko razpravljamo o prvem razdelku, celotnem, ali
               gremo po točkah. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Glejte, jaz ne morem vedeti, o čem bo katerikoli izmed poslank ali pa poslancev,
               razpravljal. Vnaprej tega pač ne morem predvideti. Bolj kot vas poskušam usmerjati,
               enostavno ne gre. Nadaljujemo s prijavljeno razpravo. K razpravi se je prijavil tudi
               predstavnik vlade. Gospod Rokavec, izvolite.</p>
            </sp>
            <sp who="SDZ4:RokavecFranc">

               <speaker>FRANCI ROKAVEC:</speaker>

               <p>Hvala za besedo. Spoštovane poslanke, poslanci, predsedujoči!</p>
               <p>Jaz bi samo pač komentiral tisti del razprave, mislim, da je bilo s strani spoštovane
               poslanke, gospe Pečanove, povedano sledeče, da občine, ki se ustanavljajo, so
               dejansko vse občine, ki bodo dotirane iz državnega proračuna. Mislim, da je potrebno
               ugotoviti, da imamo v tej državi 90% vseh občin, ki so na tako imenovani finančni
               izravnavi, že sedaj. In da razen predloga za ustanovitev nove občine
               Ankaran-Hrvatini, mogoče še Renče-Vogrsko, so vsi predlogi, ki so v območju občin, ki
               so že sedaj na finančni izravnavi. In sistem financiranja občin, kakršnega imamo, na
               nek način z ustanovitvijo novih občin ne prinaša novih finančnih posledic za državni
               proračun. Gre za tako imenovano prerazporeditev sredstev znotraj tistega območja. Res
               je, da so potrebna sredstva za delovanje uprave, vendar to je pa pač star te
               avtonomije lokalne samouprave, kjer je potrebno seveda v tem okviru, vsak v svojih
               zmožnostih presodi, koliko sredstev bo namenil za funkcioniranje svoje lokalne
               uprave, koliko pa za ostala sredstva in za razvoj. Zato menim, da v okviru
               obstoječega sistema, ki ne trdim, da je najboljši, vendar na nek način moram
               prispevati do določenih prerazporeditev finančnih virov, ker Slovenija, kakršna je,
               kakor ima tudi možne potenciale pridobivanja lastnih virov občin, ne bomo nikoli
               mogli zagotoviti takšnega pridobivanja finančnih sredstev in takšnega sistema, da bi
               vse občine lahko bile samofinancirane. Potem bomo naredili bistveno slabši sistem
               financiranja in samostojnosti izvajanja ključnih lokalnih nalog za lokalno
               samoupravo, kot ga imamo sicer.</p>
               <p>V vladni službi bomo težili k temu, da bi z novim zakonom o financiranju občin prišli
               do sistema, kjer bi bil ta odstotek bistveno večji, vendar določen okvir
               prerazporejanja finančnih sredstev bo nujno potreben, tako imenovana ohranitev
               določenega dela finančne izravnave, tudi v prihodnje, če želimo zagotoviti uspešno
               funkcioniranja lokalne samouprave. Razpravljati o tem, da naj bi občine povsem
               zagotovile lastna finančna sredstva za svojo dejavnost glede na možnosti, ki jih ima
               območje v Republiki Sloveniji, je iluzorno. Če želimo iti v to smer, potem bomo
               naredili dobesedno smer ravno obratno, da dejansko ne bo omogočeno celim območjem
               izvajati tistih nujnih nalog, ki so seveda zapisane tudi v evropski listi o lokalni
               samoupravi.</p>
               <p>Zato menim, da te primerjave glede na obstoječe stanje in tudi glede na danosti, ki
               so v Republiki Sloveniji, ne bodo nikoli možne in nikoli izvedljive v tem smislu, da
               bi bil sistem učinkovit in da bi seveda prinašal tudi svoje cilje.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. V povezavi z amandmaji k prvem razdelku se je prijavil k besedi kolega Pukšič.
               Dovolite, prosim. Proceduralni predlog? Kolegica Kucler, izvolite. Gospa Pečan, vi
               boste pa še malo počakali.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Jaz samo iz previdnosti sprašujem, predsedujoči, v nadaljevanju boste odpirali tudi
               razpravo k ostalim točkam tega razdelka ali ne?</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Vam bom odgovoril. Poglejte. V razpravo sem dal amandmaje, ki se nahajajo na straneh.
               Prvi torej k razdelku 1 za novo a točko, predlagan prvi s strani poslanske skupine
               Slovenske ljudskega stranke. V nadaljevanju amandma pod zaporedno številko 2, kjer so
               isto v točki 1. -predlagatelj poslanska skupina Slovenske ljudske stranke na drugi
               strani. Nadalje amandma, ki se nahaja na drugi strani pregleda, prav tako predlagan s
               strani poslanske skupine Slovenske ljudske stranke. Nadalje na strani 3, amandma pod
               zaporedno številko 4, predlagan prav tako s strani poslanske skupine Slovenske
               ljudske stranke. Na isti strani imamo amandma z zaporedno številko 5, predlagan s
               strani poslanske skupine Slovenske ljudske stranke. Ob tem vas opozarjam, da je iz
               pregleda amandmajev izpadel amandma, ki ste ga pa dobili na mizo s strani poslanca
               Mirka Zamernika. Potem imamo na strani 4 amandma pod zaporedno številko 6, predlagan
               s strani poslanske skupine Slovenske ljudske stranke. Na dnu strani z oznako 4 se
               nahaja amandma z oznako 7 in je predlagan s strani poslanca Franca Pukšiča. In v
               razpravi v tem momentu je samo še amandma pod zaporedno številko 8, predlagan s
               strani poslanske skupine Slovenske ljudske stranke.</p>
               <p>Jaz verjamem, da sedaj vsi vemo, kaj je predmet razprave ne pa še odločanja. Besedo?
               Hoteli ste repliko, poslanka Pečanova? Izvolite.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Predsedujoči, zelo kratko. Res sicer, da sem pri gospodu Hribarju slabo opravila svoj
               matematičen izpit, ampak moja matematika je zelo dobra, veste, gospod Rokavec. In vam
               moram povedati, da zelo dobro poznam način, kako se izračunava izravnave za
               subvencionirane občine, če lahko tako rečem. Pravilo je, da kadar se <gap n="..."/> <stage>/Oglašanje
               iz klopi./</stage> Pomagajte mi, pa mi povejte bolj na glas, da bom vedela, kaj ste hoteli
               reči. Ne bom nadaljevala, če mi ne boste povedali, kakšne pripombe imate, drugače pa
               se oglasite takrat, ko je čas.</p>
               <p>Hotela sem povedati, da je pravilo, kadar se občina, ki dobiva izravnava, razdeli na
               dve občine, je seštevek obeh izravnav po ločitvi večji, kot je bila prvotna
               izravnava. Pravilo. Ni vedno tako, vendar je pravilo in so samo izjeme, ki tega
               pravila ne potrjujejo. Ko je bil delan izračun za razdelitev mestne občine Koper je
               edino potencialna občina Ankaran bila taka, da ne bi potrebovala izravnave, se pravi
               mestna občina Koper, ki je samozadostna, bi se razdelila takrat na 5 občin, od
               katerih bi tri dobivale zelo veliko izravnavo. Se pravi, ne drži to, kar govorite,
               gospod Rokavec. Dejstvo je, da nastanek teh novih občin, ne samo teh, ki so v
               amandmajih, tudi tistih prejšnjih z izjemo, tako kot ste rekli, verjetno Ankaran,
               Hrvatini, Renče in mislim, da celo verjetno Rakek ne bi bile potrebne izravnave,
               medtem ko vse ostale pa kar - in to večje kot je seštevek. Seštevek bo pri vseh
               praviloma večji, kot je <gap n="...."/> Tako, da ne gre za prerazporejanje, ampak gre za
               povečevanja odhodkov državnega proračuna.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo razpravo. Besedo ima kolega Pukšič.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsedujoči. Občina Leskovec, Zgornji Leskovec, ki bo nastala, v
               kolikor ji bomo dali možnost razpisa referenduma, in ostali vloženi amandmaji imajo
               za razvoj te države pozitivno komponentno. To se je dokazalo tudi že do sedaj. Imamo
               193 občin v državi. Ko sem bral poročila računskih sodišč, so v glavnem ugotavljali
               korupcijo, krajo, nepravilnosti v velikih občinah. Bistveno manj ali skoraj nič -
               napake, ki so se pojavljale, so bile v manjših občinah, ki so se že odpravljale
               sproti. To je tudi eden izmed razlogov, zakaj ima smiselno to popraviti.</p>
               <p>Če bi lokalna samouprava dajala občinam več pooblastil, več možnosti, potem bi tudi
               na takšnih področjih, kot je gospodarstvo, kot je socialno skrbstvo, bili bistveno
               boljši pogoji, kot so danes. Tisto, kar so lokalne skupnosti dobile v upravljanje s
               tem, so v glavnem, ne bom rekel, da 100% - tu in tam med lepo njivo pšenice je tudi
               kakšen plevel. Pa vendar, v glavnem so gospodarile tako, da se je kvaliteta življenja
               na tem področju bistveno spremenila: ne samo asfalt, ampak tudi, če hočete, programi,
               B programi v osnovnem šolstvu, učenje dveh tujih jezikov, učenje računalništva, za
               vse, ne samo za tiste, katerih starši imajo sredstva. Zato, poslanke in poslanci,
               apeliram, da podpremo te amandmaje in omogočimo boljši razvoj te države, za kar smo
               tudi odgovorni.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil državni sekretar, gospod Rokavec. Izvolite.</p>
            </sp>
            <sp who="SDZ4:RokavecFranc">

               <speaker>FRANCI ROKAVEC:</speaker>

               <p>Hvala za besedo. Samo dva stavka. To, kar je gospa Pečanova prej trdila glede
               finančnih posledic za državni proračun. Te posledice niso v tem trenutku še
               izračunljive, bodo, ko bodo predlogi dokončni, ko se bodo volivke in volivci v
               posameznih območjih opredelili. Globalno gledano so pa zanemarljive glede na druge
               odhodke državnega proračuna. Glede na to, kaj lokalna samouprava prinaša k razvoju
               Republike Slovenije, so te finančne posledice zanemarljive glede na ostale odhodke
               državnega proračuna.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Zamernika.</p>
            </sp>
            <sp who="SDZ4:ZamernikBogomir">

               <speaker>MIRKO ZAMERNIK:</speaker>

               <p>Hvala lepa, gospod predsedujoči. Zahvaljujem se vam tudi za obvestilo, ki ste ga prej
               povedali, da je moj amandma izpadel iz pregleda amandmajev; sicer ne vem, zakaj se je
               to zgodilo. Upam, da je razlog za to v tem, da bo ta predlog dobil podporo. Kajti
               pred leti, ko smo že odločali o tem, sem dovolj argumentirano zagovarjal to zadevo,
               zato tega danes ne bom ponavljal.</p>
               <p>Seveda pa občudujem in se hkrati čudim ljudem, ki tako natančno poznajo vsa dogajanja
               po celotni Sloveniji in vnaprej vedo, kaj je za ljudi dobro in kaj je za njih slabo,
               in bi skorajda najraje videli, da bi se o tem odločalo, kaj je za ljudi dobro in kaj
               je za ljudi slabo, na nekih mogoče partijskih sestankih in bi jim oni rekli, to je za
               vas dobro, to ni, možnosti za to jim pa ne bi dali. Jaz si tega ne upam reči, zato
               vztrajam pri tem, da se vendarle prebivalstvo na kraju, ki želi samo odločati o
               razvoju, da se samo odloči, ne pa da jim neki partijski sekretarji in funkcionarji
               določajo, kaj je za njih dobro in kaj slabo. Zato, spoštovane kolegice in kolegi,
               lepo prosim, da vsaj moj amandma, če že ostalih ne, za Rečico ob Savinji podprete.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Zamernik, lahko vam zagotovim, da izpad vašega amandmaja ni imel
               globljega političnega pomena. Enostavno je prišlo do tehnične napake, in verjamem, da
               boste to vzeli na znanje.</p>
               <p>Želi še kdo razpravljati o prvem razdelku in prej naštetih amandmajih? Vaš molk
               razumem kot ne, zato prehajamo na razpravo o 2. točki in amandmajem - govorim v
               ednini -, ki ga predlaga poslanska skupina Slovenske ljudske stranke. Kdo želi
               razpravljati o tem amandmaju in izključno o tem amandmaju? <stage>(Nihče.)</stage> Zaključujem
               razpravo. Prosim za mir in prisluh v dvorani. Kolega Jerovšek, mi dovoliš, prosim?
               Hvala.</p>
               <p>Prehajam in odpiram razpravo v povezavi s predlogom za novo a točko, kjer imamo en
               amandma, predlagan s strani poslanca Jožefa Horvata. Želite? Kolega Horvat, izvolite.
            </p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala za besedo, gospod predsedujoči, spoštovane poslanke in poslanci. Res je, ta
               trenutek so oči mnogih državljanov in državljank še posebej uprte v nas, poslanke in
               poslance državnega zbora Republike Slovenije. Tako tudi krajani Bogojine, Ivanec,
               Bukovnice in Filovec, ki si že do samega začetka prenove lokalne samouprave v
               samostojni Sloveniji resnično želijo in prizadevajo živeti v lastni občini Bogojina.
               Bogojino poznate vsi po Plečnikovem sakralnem biseru, mojstrovine filovskih lončarjev
               pozna ves svet. Danes prihaja, edina na levem bregu Mure <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Deseto opozorilo danes, jaz vas iskreno prosim, prisluhnimo vsi govorniku, ki ima
               besedo. Bodimo toliko spoštljivi, na koncu gre za vsebino, ki jo hoče deliti z nami
               in nas hoče prepričati v svoj prav, prisluhnimo mu, prosim vas še enkrat. Izvolite.
            </p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala lepa, gospod predsedujoči. Danes prihaja, edina na levem bregu Mure
               neuresničena, občina Bogojina četrtič v državni zbor. Tamkajšnji ljudje imajo pač
               neuničljivo upanje. Njihova želja je bila prvič jasno izražena na referendumu leta
               1994, ko se ga je udeležilo kar dve tretjini volilnih upravičencev, okrog 80% pa se
               jih je odločilo <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Horvat, dovolite, zadnjo opozorilo, potem bom sejo prekinil. Kolega Zamernik,
               velja za vas, za vse tiste, ki ne spoštujete moje prošnje prej, gledam vas pet minut,
               ne delate drugega, kot govorite, ko nimate besede. Slišali ste moje opozorilo, jaz
               bom sejo prekinil, v kolikor ne boste prisluhnili govorniku, ki ima besedo, in v tem
               momentu ima edini besedo poslanec Horvat Jožef. Izvolite, prosim.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Drugič hvala, gospod predsedujoči. Njihova želja je bil prvič jasno izražena na
               referendumu leta 1994, ki se ga je udeležilo kar dve tretjini volilnih upravičencev,
               okrog 80% pa se jih je odločilo za občino Bogojina v obsegu prej naštetih štirih
               naselij. Žal do nastanka občine Bogojine ni prišlo, ker je takratni državni zbor
               preprosto preslišal referendumsko izraženo voljo ljudi in je ustanavljal nekatere
               občine mimo izražene volje ljudi. Kasneje sta sledila še dva poskusa. Žal ni bilo
               nikoli dovolj politične volje. V tem času so nastale mnoge občine, le Bogojini ni
               uspelo, čeprav je izpolnjevala takrat zakonsko predpisane pogoje celo v večji meri
               kot nekatere, ki jim je uspelo.</p>
               <p>Postavlja se mi vprašanje, kaj bi se zgodilo z državo Slovenijo, če je po uspešno
               izglasovanem referendumu in razglasitvi samostojnosti mednarodna skupnost ne bi
               priznala. Tako se v civiliziranem svetu pač ne dela. Zato sem 30. septembra letos v
               Državni zbor Republike Slovenije vložil predlog za začetek postopka za ustanovitev
               občine Bogojina in za določitev njenega območja, kot znamenje poprave krivice, ki se
               je tem ljudem v preteklosti zgodila.</p>
               <p>V primeru pobude za ustanovitev občine Bogojina lahko ugotavljamo, da je bila leta
               1994 kršena pravica občanov do neposrednega uveljavljanja lokalne samouprave po
               evropski listini o lokalni samoupravi, ki jo je ratificirala tudi Republika
               Slovenija. Kršeno je bilo tudi ustavno načelo o spoštovanju volje ljudi na
               referendumu za območje občine Bogojina. Zato so se prizadeti občani pritožili na
               evropsko sodišče za človekove pravice v Strasbourgu. Pritožba poteka na podlagi
               določb tedaj veljavnega zakona o lokalni samoupravi. Upam, da boste četrtič
               prisluhnili občini Bogojina in pozitivno glasovali. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. V razpravo v povezavi z vašim amandmajem se bo vključil poslanec Geza Džuban.
               Izvolite.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, predsedujoči. Jaz bi želel k temu amandmaju spoštovanega kolega Horvata
               dodati naslednje. Občina Moravske toplice ima 6300 prebivalcev in je ena najbolj
               razvitih občin v Prekmurju. Trenutno potekajo investicije, v znesku približno 8
               milijard, ampak gospodarske investicije ne infrastrukturne investicije. Je ena izmed
               občin, ki je najmanj zadolžena. Res je, da je veliko članov sedanje vlade, od
               premiera, ministra in tako dalje, bilo v Bogojini in so obljubili občino na način,
               kot je gospod Horvat korektno predstavil. Tudi nekaj vas, ki tukaj sedite, je bilo
               tam. To je prvi del zgodbe.</p>
               <p>Pobuda občine Bogojina je bila nenavadna. Navajala je razloge in podatke, ki niso
               bili resnični. Na eni strani se je reklo, da območje, kjer naj bi bila občina ni
               dobilo iz občine Moravskih Toplic nič. V razdelku imamo, da imajo skoraj vse. To
               pomeni, da se je kljub vsemu veliko vlagalo v infrastrukturo, v šolo, v vse kar se
               pač v občini vlaga in po prebivalcu smo izračunali, da je ta del dobil mnogo več kot
               gorički del, ki je v razgibanem terenu in tako dalje.</p>
               <p>Če pogledamo razpredelnico, obstoječa občina Moravske Toplice ne bo imela več 5000
               prebivalcev. Novonastala občina bo imela 1397 prebivalcev. To pomeni, da pogoj ne bo
               izpolnjen. In tudi ostalih pogojev ne bo izpolnjevala, ker zdravstveno varstvo ni
               zagotovljeno tako, kot zahteva zakon, katerega ste pa sprejeli tisti, ki ste hodili
               po Bogojini in obljubljali občino. Tisti ste sprejeli tukaj merila, štiri, pet
               pogojev in 2000 prebivalcev, česar oni nimajo. In sedaj bo predvsem na vas, da boste
               odločili, ali boste spoštovali zakonska merila, kot je rekel kolega Rupar, da ne
               ponavljam kaj vam je razložil, ali ne boste spoštovali zakona. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Želi v povezavi s predlogom za novo a točko še kdo razpravljati? Ne. Potem
               zaključujem razpravo. Odpiram pa razpravo za novo 3.a točko in amandma predlagatelja
               poslanke Mojce Kucler Dolinar. Kdo želi besedo? Izvolite poslanka Kuclerjeva.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa. Glede na kratek čas le na kratko. Krajevna skupnost Dobrava se je letos
               prvič odločila za pobudo za ustanovitev svoje občine iz obstoječe občine Dobrava -
               Polhov Gradec, kjer sta tudi še preostali dve pobudi, torej za novo občino Polhov
               Gradec in za novo Šentjošt. Namreč, tudi sami so ugotovili, da so združeni kraji, ki
               ima vsak svoje življenje, predvsem pa utemeljujejo svojo pobudo iz geografskih in
               gospodarskih razlogov. Predvsem gre za primestno območje, ki ima namreč drugačne
               izzive, kot druga dva območja, torej Polhov Gradec in Šentjošt. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Želi še kdo razpravljati? <stage>(Ne.)</stage> Potem zaključujem razpravo. Prehajamo na razpravo o
               povezavi s predlogom za novo 4.a točko. V okviru te točke imamo tri predlagane
               amandmaje, prvi s strani poslanke Mojce Kucler Dolinar, prav tako drugi in tretji
               predlagan s strani poslanca Antona Kokalja. Kdo želi razpravljati? Kolega Kokalj,
               izvolite.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Amandma bom podprl, ker imam kot poslanec to ustavno pravico in tudi pooblastilo s
               strani ljudi. Predlog občine je smiseln. Obsega 33 naselij, občina je že obstajala.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo razpravo. Poslanka Kucler, izvolite.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa. Amandma pod točko 1 v zvezi z Rakekom sem že obrazložila. V zvezi s
               pobudo za novo občino Polhov Gradec pa predvsem v smislu predlagateljev utemeljujemo
               ta predlog, da je utemeljen tako iz demografskih, zgodovinskih, geografskih razlogov.
               Gre za zaokroženo celoto. Kraj ima osnovno šolo, vrtec, zdravstveni dom in ostale
               pogoje po zakonu, ter ocenjujejo, da bi dohodki, ki bi jih imela bodoča občina seveda
               iz naselij, kot jih vsebuje moja pobuda in amandma, ki sem ga vložila, zadoščali za
               delovanje bodoče občine v okviru njene pristojnosti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K razpravi se je prijavil poslanec Pavle Gantar, izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala. Zelo na kratko. Ta tretji amandma je treba ali umakniti zaradi tega, ker je
               tehnično pomanjkljiv oziroma napačen oziroma vas pozivam, da glasujete proti.
               Predlagatelj ne ve, da je obstajal v tej občini, sedanji Gorenja vas - Poljane, kraj
               Hotovlja in kraj Hotavlje. In kraj Hotavlje so dali v novo občino. To je kraj, ki je
               tu, Hotavlje. Hotovlje pa je tu, pri Poljanah. In ta napaka je popoln nesmisel in
               zato ni tiskovna napaka. Ker ta kraj obstaja. Zato predlagam, da se amandma umakne,
               ali razglasi za tehnično neveljavnega oziroma da, če ne drugače, vsi glasujte proti,
               ker boste povzročili posmeh in zgražanje v Poljanski dolini. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za opozorilo. K besedi se je prijavil poslanec Kokalj, izvolite.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Repliciral bi. Zahvaljujem se gospodu Gantarju, da me je že prej opozoril na to
               napako, ki pa se je prikradla očitno sčasoma. V sami pobudi je prav napisano. In bo
               ta zadeva tudi redakcijsko odpravljena. Sem tudi pravočasno vložil spremembo, tako da
               bo poskrbljeno, da bo pisalo tako, kot je treba. Hvala lepa, gospod Gantar, za to
               opozorilo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Gantar, dajem vam razpravo.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Zamenjava kraja ne more biti redakcijski popravek. Hotavlje so kraj, to ni napaka.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Kokalj je povedal, da je v njegovem osnovnem tekstu, če sem vas prav razumel,
               bil kraj pravilno napisan.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Tako je, v pobudi je bil kraj pravilno napisan, ne vem, od kod se je prikradla ta
               napaka in sem tudi nanjo takoj opozoril in je bilo s strani služb zagotovljeno, da bo
               redakcijsko ta amandma popravljen.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Jaz vas prosim, da pred glasovanjem daste še enkrat zadevo pisnega popravka, da ne bi
               bilo kakršnihkoli nesporazumov v povezavi z glasovanjem. Kolegu Pavlu Gantarju pa se
               zahvaljujem za opozorilo. Želi še kdo razpravljati v povezavi s tremi amandmaji v
               okviru predloga za novo 4.a točko? <stage>(Nihče.)</stage> Potem zaključujem razpravo.</p>
               <p>Prehajamo k predlogu k 5. točki in amandmaju poslanske skupine Slovenske ljudske
               stranke. Želi kdo razpravljati? <stage>(Nihče.)</stage> Zaključujem razpravo.</p>
               <p>Prehajamo k predlogu k 5. točki in amandmaju poslanske skupine Slovenske Ljudske
               stranke. Želi kdo razpravljati? Nihče. Zaključujem razpravo.</p>
               <p>V razpravo dajem točko 7 in predlog za nov, peti odstavek, predlagatelja poslanske
               skupine Liberalne demokracije Slovenije. Želi kdo razpravljati? Nihče. Zaključujem
               razpravo.</p>
               <p>V okviru predloga spremembe k 7. in 8. točki odpiram razpravo, k predlogu spremembe,
               ki jo predlaga poslanska skupina Liberalne demokracije. Želi kdo tu razpravljati? Ne.
               Zaključujem razpravo.</p>
               <p>In odpiram razpravo v povezavi z novo a točko, smo na 10 strani. Kolega Sok, k
               prejšnji točki ali k tej? K prejšnji točki ali k tej? K prejšnji. Se opravičujem,
               nisem vas videl, sem pa zaključil razpravo in vam ne morem dati besede. Se
               opravičujem.</p>
               <p>Odpiram razpravo za novo 8.a točko in amandma predlagatelja poslanke Mojce Kucler
               Dolinar. Imate besedo, poslanka Kuclerjeva, izvolite prosim.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala. Prebivalci Šentjošta si že od leta 1994 prizadevajo za ustanovitev svoje
               občine, njihove pobude so bile tudi tukaj že predstavljene in verjetno so vsem znane.
               Svojo voljo so pokazali že na referendumu leta 1994, ko so v okviru svojega
               referendumskega območja glasovali za svojo občino, država jih je pač uvrstila v
               zasilno sestavljenko, ki pa se ni izkazala kot dobra in učinkovita. Tako je njihov
               predlog utemeljen tako iz zgodovinskega vidika, te kraje je treba vzeti v poseben
               obzir, geografsko so zaokrožena celota. Namreč, razlikujejo se od preostalih
               nižinskih delov obstoječe občine. Največja zanimivost je na komunalnem področju, kjer
               država, ki jih je doslej držala v umetni sestavljenki, v vseh teh letih ni uspela v
               celoti asfaltirati državne ceste iz smeri Ljubljana proti njihovim krajem. Tako da,
               spoštovane poslanke in poslanci, jaz vas prosim, da poskušamo nekoliko pogledati
               skozi okno te dvorane in dati možnost, da na tem območju določimo in potrdimo <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Želi še kdo razpravljati v okviru razpoložljivega časa. Ne. Zaključujem
               razpravo k predlaganemu amandmaju.</p>
               <p>In odpiram razpravo v povezavi z novo 11.a točko in enim amandmajem, predlaganim s
               strani poslanke Marjetke Uhan. Kdo želi razpravljati? Kolega Žnidaršič, izvolite
               prosim.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala lepa. Gre za željo, da bi ustanovili občino Šentrupert, o kateri je bilo danes
               že tukaj marsikaj povedanega. Pri tem bi rad poudaril, da izpolnjuje kriterij 2 tisoč
               400 prebivalcev in vse druge pogoje, razen zdravstvene postaje, ki jo v Šentrupertu
               prav zaradi tega že dolga leta niso dobili, da se ne bi mogli po veljavnem zakonu
               izločiti iz Trebnjega. Mislim, da je dejstvo, da je ta zdravstvena oskrba, ki je v
               vsakem primeru zagotovljena vsem občanom v zdravstvenem domu, ki ima normativno
               zasedenost zdravnikov, tako dobra, da kršiti ta pogoj ne pomeni velikega greha, glede
               na to, da imamo več desetin občin, ki imajo manj ljudi in ki so bile svoj čas
               ustanovljene mimo takrat veljavnega zakona, tako da mislim, da bi to zadevo kazalo
               podpreti. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo razpravljati o odprtem členu z razpravo. Nihče. Zaključujem
               razpravo.</p>
               <p>Odpiram razpravo o 12. točki in predlogu sprememb, predlaganih s strani poslanskega
               kluba Liberalne demokracije Slovenije. Želi kdo razpravljati? <stage>(Nihče.)</stage> Zaključujem
               razpravo.</p>
               <p>Odpiram razpravo o predlogu za novo 12.a točko, predlagateljice poslanske skupine
               Slovenske nacionalne stranke. Kdo želi razpravljati? Poslanka Pečanova, izvolite.
            </p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Seveda tu ne morem govoriti o istih razlogih kot prej, zaradi tega, ker dobro vem, da
               bi občina Ankaran-Hrvatini, če boste izglasovali ta predlog, imela glede na potrebna
               sredstva, ki jih po primerni porabi potrebuje za samofinanciranje, kar 400 milijonov
               tolarjev presežka nad tistim, kar je potrebno po izračunu primerne porabe. S tem, da
               pri tem še ni upoštevano nadomestilo za uporabo stavbnega zemljišča, ki ga ta občina
               lahko pričakuje, v kolikor ne bo župan mestne občine Koper uspel s tem, da bo
               bodočemu ozemlju občine Ankaran odvzel del območja, tako da ga bo priključil mestu
               Koper.</p>
               <p>Ampak ne bi o tem. Bolj bistveno je to, da je v naštetih naseljih v tej občini
               napaka, in sicer, kraj se imenuje Premančan in ne Premenčan; pa mislim, da tu
               verjetno ni šlo za spremembo zaradi prepisovanja posameznih besedil.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil poslanec Aurelio Juri. Izvolite.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala, podpredsednik, še enkrat. V nadaljevanju, vsled tega, kar je kolegica Pečanova
               povedala in na kar je opozorila, še nisem dobil odgovora od ministra, kako bo
               zagotovil, da bosta oba akta, odlok danes in odlok na občinskem svetu, ki se bo
               sestal čez deset minut, skladna. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil minister. Izvolite.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo. No, moram reči, da sem ta odgovor že dal, pa je gospod poslanec bil
               izven dvorane. Seveda ga bom še enkrat ponovil.</p>
               <p>V primeru, da pride do tovrstne neusklajenosti, potem je možno to rešiti z upravnim
               sporom, druge možnosti seveda ni. Drugi del je pa povezan s čisto politično kulturo.
               Mislim, da morajo tudi pri tem odločanju, tako na mestnem svetu, kot tudi sicer,
               upoštevati dejansko stanje. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Izvolite, poslanka Pečanova.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Zelo kratko. Zahvaljujem se gospodu ministru, da poudarja, da v takih zadevah je pa
               vendarle treba slediti politični kulturi. Tudi če smo proti temu, da nastaneta iz
               neke občine dve oziroma da se razdeli na dve območji, moram reči pošteno in iskreno,
               da je sramota, če tisti župan in tisti občinski svet, ki predstavlja in vodi neko
               občino, pa naj bodo to Moravske Toplice ali pa Trebnje, pred odločanjem o tem, ali bo
               nova občina nastala ali ne, si lahko dovoli, da nagaja s tako zelo nenavadnimi, bom
               uporabila zelo mil izraz, potezami, da enostavno poskuša odvzeti bodoči občini del
               območja. To menim, da je nemoralno in mislim, da absolutno ne vsebuje nobene
               politične kulture. Zato hvala ministru za to, kar je rekel.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Besedo dajem poslancu Pavlu Ruparju. Izvolite.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala lepa. Saj sem vesel, ker sem sedaj na vrsti. Gre za dvojno igro gospa in
               gospodje iz Socialnih demokratov, za dvojno igro, ki jo vodite v primeru mestne
               občine Koper. Kolikor imam podatkov, peščica ljudi, ki je predlagala odcepitev
               Ankaran-Hrvatini, so prej bili celo vaši člani vaših strank. Gre pa za finance. Gre
               za luko Koper, od katere je šele sedanji župan in sedanja občinska oblast uspela
               pridobiti delež financ iz naslova uporabe mestnega zemljišča. Tu so sedaj nastali
               apetiti posameznikov, ki želijo to Kopru enostavno odnesti.</p>
               <p>Vsaka čast Popoviču, vsaka čast, da si je upal drzniti in spregledal to, vsaj po moji
               oceni hudo nemoralno potezo, hudo nemoralno potezo vzeti mestni občini Koper finančni
               delež iz Luke Koper. Če bo uspelo mestnemu svetu ta del danes spremeniti tako, da bo
               ostal v mestni občini Koper, potem bodite vi, ki ste bili večji zagovorniki enotne
               mestne občine Koper veseli, ker bo ostala občina Koper imela dovolj denarja za svoj
               razvoj in za svoje preživetje. Če pa je vaš namen dvojen, kar pa tudi je, to sem
               danes prebral iz članka, ki ga je Aurelio Juri napisal, se bo pa pokazalo takoj, če
               bo referendum izglasovan, ker so že sedaj vnaprej obsodili, da je ta del nezadovoljen
               s sedanjo oblastjo in sedanjim županom samo zato, ker ni komunist, samo zato in
               zaradi ničesar drugega. Igrate dvojno igro in igrate zelo nemoralno politiko in
               igrate se z mestno občino Koper kot celoto.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Besedo dajem poslancu Aureliu Juriju, predhodno je bil.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Kolega Rupar je slabo informiran in govori neumnosti. Sam ve, da sem na odboru za
               lokalno samoupravo sam predlagal, da je odbor prevzel amandma, s katerim smo izločili
               iz predloga odloka odločanju o mestni občini Koper. To je eno dejstvo.</p>
               <p>Drugo dejstvo je pa, ko se igra začne, jo je treba voditi do konca po enakih pravilih
               in ne tokom igre pravila spreminjati, zato pravim in nisem nobenega obtoževal ali
               kakorkoli že, pomembno je, da sta akta občinskega sveta in državnega zbora usklajena.
               Minister sam opozarja, da bo to možno spodbijati po upravnem sporu, vprašanje sledi,
               kdo naj sproži upravni spor, ali država ali prizadeta krajevna skupnost ali mestna
               občina Koper. Seveda, govori o tem, da vodimo zgodbo zelo konfliktno, namesto da bi
               iskali složnost, dogovor. Tudi, ko gre za spremembo meja območij je treba to početi
               seveda v dogovoru s prizadetimi kraji. Kdorkoli počne kaj drugega na hitro, ne da bi
               iskal družbeni konsenz, ravna nepošteno. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K repliki se je prijavil poslanec Pavle Rupar. Izvolite.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Samo toliko, iz magnetograma in iz prič, ki so bili na odboru, je jasno videti, da je
               bil predlagatelj umika razpisa referenduma Pavel Rupar in ne Aurelio Juri. Gospod
               Juri, roko na srce, to si povzel takoj za menoj. Takoj za menoj. Čeprav v medijih
               nikjer nisi demantiral, kar se mi zdi zelo krivično, nikjer demantiral, samo zato,
               ker imate pač občutek, da lahko obvladate sceno in ker seveda morate lagati zato, da
               tem svojim volivcem in tistim ljudem pihate na dušo čez pozicijske stranke, prej pa
               opozicijske, zato, da se bo Koper <q>"raztolkel"</q>, da se bo razbil, da ga bomo imeli ne
               vem, na koliko delov. Mi, ki smo bili pa vedno za, smo pa predlagatelji. To ni bila
               resnica.</p>
               <p>In še nekaj, kar se teh aktov tiče, vsak občinski svet, vsak mestni svet, ima pravico
               na katerikoli seji in kadarkoli spreminjati notranje meje posameznih krajevnih
               skupnosti, če je za to večina v občinskem svetu. Tudi morda en dan pred odločitvijo
               za razpis referenduma. Po zakonu, pravzaprav, zakona o krajevni skupnosti sploh ni in
               so pri nas neke umetne tvorbe in so lari-fari, če želite, lahko z občinskim, na
               podlagi občinskih aktov in na podlagi večine v občinskem ali mestnem svetu
               izglasujete katerokoli mejo, kadarkoli, na katerikoli račun, ne da bi morali zato
               posebej spraševati, na primer, ne vem katere prizadete, ker v tem primeru je najbolj
               prizadeti prav Koper kot celota. Koga bi pa spraševali zdaj tam v Ankaranu? Nikogar.
               Ker Ankaran ostane nedotaknjen. Gre pa, kolikor mi je poznano, za priključitev luke
               Koper k mestni občini Koper, ki zdaj spada ta trenutek po mejah v Ankaran, tam pa
               nimate koga vprašati, ker tam žal, nimate nobenega prebivalca. Vsaj jaz ne vem, da bi
               v luki Koper živel kakšen človek, tako približno.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Juri, jaz vas bom prijavil k razpravi, ampak pred vami je še poslanska
               kolegica, gospa Pečanova. Izvolite.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Jaz bi tukaj samo to povedala, da zelo grobi izrazi in besede, ki jih slišimo v tem
               državnem zboru in tudi na sejah odbora za lokalno samoupravo in regionalni razvoj,
               nikakor niso vredni politične kulture, o kateri je prej govoril minister. In to tudi,
               kar jaz razumem, pod besedami politične kulture.</p>
               <p>Pa vendarle bom odgovorila na tisto, kar je gospod Rupar, prej trdil. Torej, Socialni
               demokrati in prej Združena lista socialnih demokratov, zagotovo ne igramo dvojne
               igre. Gospod je med pobudniki, vendar, kolikor jaz vem, je pobudo podpisal gospod
               Jelinčič Plemeniti. Sploh ni bil nihče od krajanov Ankarana, ki je predlagal
               ustanovitev občine Ankaran-Hrvatini. Gospod, ki pa ste ga omenjali, če bi povedali
               ime, bi morda lahko povedala, da ni to to, kar jaz mislim, je že najmanj dva mandata
               oziroma drugi mandat član Slovenske nacionalne stranke, ne pa Združene liste
               socialnih demokratov oziroma danes Socialnih demokratov. Tako da ne vidim razloga, da
               bi lahko govorili o tem, da gre tukaj za dvojno igro.</p>
               <p>Nisem hotela govoriti o tem, da bi utemeljevala, zakaj ja občina Ankaran. Sem samo
               povedala, kako je moralno, da pustiš, če bo ta amandma šel skozi, jaz bom glasovala
               proti, jaz osebno bom proti, ravno tako tudi ostali kolegi v naši poslanski skupini,
               pa vendar, če bo izglasovan, kar je odvisno od vas, potem je treba pustiti ljudem
               možnost, da se odločajo o ustanovitvi občine, ki je taka, kot je danes, ne pa taka,
               kot bo čez petnajst minut ali pa eno uro, ko si bo nekdo v Kopru izmislil, da
               enostavno pobere del ozemlja - tudi prebivalcev je nekaj na tistem območju, ker ni
               samo območje luke Koper, ampak Bonifike, ankaranske Bonifike, tako imenovane. In ko
               govorimo o krajih, ki jih direktno, neposredno ne poznamo, mislim, da je treba tudi
               malo previdnosti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. K besedi je prijavljen še gospod Aurelio Juri.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Še enkrat, kolega Rupar, edini, ki je vložil amandma na odlok v pisni obliki, tako
               kot veleva poslovnik, sem bil jaz. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Milan Petek. Izvolite.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Hvala, podpredsednik. Sam sem bil udeleženec te seje, o kateri teče sedaj dialog, in
               v imenu resnice je treba reči, da je gospod Rupar v svojem nastopu omenjal Ankaran,
               vložil je pa pismeno seveda gospod Juri. Zaradi tega je ena in druga resnica prava,
               čeprav mislim, da formalno gledano je seveda gospod Juri tisti, ki je amandma
               vložil.</p>
               <p>Vendar bi želel še nekaj drugega reči. Torej razprava in način, na katerega
               razpravlja gospod Rupar, je način dela, ki je nedostojen predsednika. Z nami
               komunicira na takšen način, da iritira, vzburja strasti, in to je pred nami vsemi
               danes tudi pokazal in to je slika vodje oziroma predsednika odbora za lokalno
               samoupravo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim, gospod Rupar.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>No, takim diskvalifikacijam enostavno nasprotujem, posebno gospodu Petku. Če vam kdo
               pove resnico, kar se je že velikokrat zgodilo, je označen za lumpa, lopova, je
               preganjan, je nestrpnež, se nedostojno vede, je vse - če vam kdo pove resnico. Gorje
               vam povedati resnico! Gorje! Ker se spravite nanj, če bo treba, tudi fizično, tudi s
               fizičnimi likvidacijami. Zatorej, gospod Petek, kar se tiče<gap n="..."/> Torej, to ste počeli v
               vsej svoji zgodovini, saj, kaj pa ste bili drugega kot likvidatorji, dajte no mir!
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Rupar, omejimo se, prosim, na razpravo.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Ne, oprostite! V vsakem primeru zahtevam opravičilo. Nikogar nisem žalil, do nikogar
               nisem bil nestrpen. Gospa Potrata, midva sva se že zmenila. Vsem ostalim pa, lepo
               prosim, dostojnost tudi do drugače mislečih! In prosim tudi strpnost do drugače
               mislečih.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Zelo spoštujem drugače misleče, vendar bi prosil kot predsedujoči, da se umirite in
               ne žalite drug drugega. Prosim vas, da se zavedate, da sedimo v slovenskem
               parlamentu. Hvala lepa. <stage>/Oglašanje iz ozadja./</stage> Prosim? Proceduralno vprašanje, gospa
               mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Predlog, gospod podpredsednik. V tem državnem zboru je bilo izrečenih veliko žalitev.
               In jaz se z nikomer o nobeni od teh žalitev nisem nič dogovarjala. Dogovorjeno pa je
               bilo, da bodo seje državnega zbora vodene tako, da ne bodo žaljive za poslanke in
               poslance. Ravnokar je poslanec SDS izrekel za politično opcijo, ki ji pripadam, da
               smo likvidatorji. To je žalitev, ki je nevzdržna in nedokazljiva in nedokazana in
               zahtevam, da se poslanec opraviči.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospa mag. Potrata. Prosim, če se umirite. Ne bi rad nadaljeval seje v
               takem vzdušju, zato prosim še enkrat, povedal sem svoje in vas opozoril, da sedite v
               slovenskem parlamentu. In želim, da bi razprava potekala dalje tako, kot mora, brez
               žalitev, čeprav smo drugače misleči, prosim brez žalitev in dostojno. Hvala lepa in
               upam, da me boste kot predsedujočega poslušali vsaj do konca te seje.</p>
               <p>Nadaljujemo z razpravo o zadnjih dveh amandmajih. Na vašem pregledu je to na strani
               13 k drugemu razdelku in k petemu razdelku. Kdo želi besedo? <stage>(Nihče.)</stage> S tem smo
               razpravo o pregledu amandmajev k predlogu odloka o razpisu referenduma in določitvi
               referendumskih območij za ustanovitev občin ter za določitev oziroma spremembo
               njihovih območij končali.</p>
               <p>Ker je bilo že na začetku te točke rečeno, da bomo opravili glasovanje o amandmajih
               sprotno, takoj po končani razpravi in najkasneje do 16. ure in ker je 16. ura že
               minila predlagam oziroma vam sporočam, da bi takoj nadaljevali z glasovanjem.
               Glasovali bomo o vsakem posameznem amandmaju. Pri odločanju o vsakem posameznem
               amandmaju lahko obrazložite glas kot poslanska skupina, ali kot posameznik. Izvolite,
               gospa Zalokarjeva.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Gospod podpredsednik proceduralno bi prosila.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Proceduralno vprašanje.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Ne vprašanje, pač pa predlog. V imenu poslanskega kluba Liberalne demokracije
               Slovenije prosim za 15 minutno pavzo pred začetkom glasovanja.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Se strinjam. Dajem 15 minut odmora. Sejo nadaljujemo ob 16.20 uri.</p>
               <stage type="time">(Seja je bila prekinjena ob 16.05 uri in se je nadaljevala ob 16.22 uri.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo s prekinjeno 1. točko dnevnega reda, in sicer prehajamo k odločanju o
               amandmajih. Pred tem odločanjem bi vas rad opozoril, da ima vsak možnost obrazložiti
               svoj glas ali v imenu - bi lepo prosil, če se umirite - poslanske skupine ali v
               svojem imenu, vendar bi pa prosil, da se pri obrazložitvi glasu skoncentrirate na
               amandma in govorite o amandmaju. Ne bi želel, da bi prišlo spet do razprave ali do
               medsebojne polemike.</p>
               <p>Prehajamo k pregledu amandmajev oziroma k njihovem odločanju. Za novo 1.a točko imamo
               prvi, drugi, tretji, četrti, peti, šesti, sedmi, osmi amandma, prav tako tudi še
               dodatni amandma k 5. točki. Prehajamo na 1. točko in odločanje o amandmaju pod
               številko 1. Želi kdo obrazložiti glas? Proceduralno vprašanje. Izvolite.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Ni pravzaprav vam namenjeno, ampak stranki SNS. Ali ste popravili ime naselja
               Premenčan v Premančan, tako kot je pravilno? Ker jaz mislim, da drugače, če boste
               uspeli, da bo izglasovan ta amandma, bo napačno besedilo. Jaz bom glasovalo tako ali
               tako proti, ampak<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa Pečanova ali lahko še enkrat na glas ponovite, prosim, kraj in pravilni zapis
               kraja.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Zapisano je Premenčan, moralo bi pa biti Premančan.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>To se pravi, pravilno je Premančan. Od sedaj naprej govorimo o Premančanu, tako bo
               tudi zapisano na magnetogramu in o Premančanu bomo tudi odločali. Sprašujem še
               enkrat, želi kdo obrazložiti svoj glas? Gospod Prevc. V imenu poslanske skupine?</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Ja, tako je. Hvala lepa za besedo.</p>
               <p>V Slovenski ljudski stranki smo ta amandma vložili in ga bomo tudi podprli. To se
               pravi, gre za ustanovitev samostojne občine Gorje, ki naj bi se odcepila iz tedanje
               občine Bled. Iz vladnega predloga je ta predlog izpadel, predvsem zaradi tega, ker v
               Gorjah nimajo zdravstvenega doma, vendar vsi tisti, ki poznamo to območje vemo, da je
               na Bledu samem za zdravstveno varstvo občanov zelo dobro poskrbljeno, vemo da so
               zdravstveni dom, zdravstveno ustanovo na Bledu gradili skupaj tudi prebivalci Gorja
               in vemo tudi to, da je iz Gorij 10 minut do Bleda, tako da je zdravstvena oskrba za
               prebivalce te občine, ki naj bi se na novo ustanovila, pravzaprav zelo dobro
               poskrbljena.</p>
               <p>Pa še nekaj. Zdi se mi, da je ta predlog zelo logičen, kajti vemo, da so pravzaprav
               Gorje podeželsko naselje, medtem ko sam Bled je izrazito turistično naselje in se mi
               pravzaprav zdi ustanovitev nove občine povsem logična, zato bomo poslanci Slovenske
               ljudske stranke ta amandma podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje k amandmaju pod točko 1. Glasujemo. Glasovanje
               teče. Glasovalo je 67 poslanki in poslancev, za 22, proti 37.</p>
               <p><stage>(Za je glasovalo 22.)</stage> <stage>(Proti 37.)</stage></p>
               <p>Ugotavljam, da amandma ni bil sprejet.</p>
               <p>Prehajamo na amandma pod točko 2. Gospa Kuclerjeva, prosim, izvolite.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa. Pod točko 2 se govori o ustanovitvi občine Rakek iz obstoječe občine
               Cerknica. Sama, kot poslanka Nove Slovenije - Krščansko ljudske stranke, sem bila
               predlagateljica postopka za ustanovitev, na pobudo iniciativnega odbora za
               ustanovitev občine Rakek in prvo podpisano Majdo Zupan, vložila sem tudi amandma, o
               katerem bomo sedaj odločali, tudi ta je nekako izpadel iz vladnega mnenja z
               obrazložitvijo, da niso izpolnjeni pogoji za zagotavljanje zdravstvenega varstva,
               vendar pa menim tako, kot tudi pobudniki, ki so svoj predlog še nadalje utemeljili,
               da je zdravstveno varstvo zagotovljeno in s tem tudi zagotovljeno izvajanje
               zdravstvenega varstva občanov, v skladu s 13. členom. Zdravstveni dom je namreč nekaj
               kilometrov od centra, kjer bi se nova občina ustanovila, tako da bom sama ta amandma
               podprla. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Prehajamo na odločanje. Glasujemo. Glasovanje teče. Glasovalo je 72 poslank in
               poslancev, za 23, proti 42.</p>
               <p><stage>(Za je glasovalo 23.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo na amandma pod točko 3. Gospod Bajc izvolite, v imenu poslanske skupine?
            </p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Ja.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ja, prosim.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Gospod podpredsednik, kolegice in kolegi.</p>
               <p>Sam sem vložil predlog za ustanovitev občine Spodnja Idrija, na predlog petih
               krajevnih skupnosti, ki naj bi tvorile bodočo občino Idrija in v kolikor bi odbor za
               lokalno samoupravo upošteval vsa gradiva, ki smo jim dostavili, bi tudi sam odbor
               ugotovil, da območje, ki ga predlagamo za občino Spodnja Idrija, izpolnjuje pogoje.
               Vse, ki jih predvideva zakon, od števila prebivalcev do zdravstvenega doma.</p>
               <p>V prvi fazi, ko smo posredovali gradivo skupaj s predlogom za ustanovitev občine
               Idrija, teh gradiv ni. Naknadno smo pa dostavili tudi gradivo, da na območju bodoče
               občine Spodnja Idrija je zdravstveni dom, ki pa ni v funkciji, zaradi tega, ker
               zdravnik, ki pokriva to območje na podlagi koncesije, dodeljene s strani občine
               Idrija, opravlja to v zdravstvenem domu v občini Idrija. In v primeru, da bomo
               ustanovili občino Spodnja Idrija, bo lahko imela tudi svoj zdravstveni dom z
               zdravnikom, ki so ga izbrali prebivalci tudi z območja Spodnje Idrije in opravlja to
               storitev v okviru zdravstvenega doma v Idriji. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Glasovalo je 71 poslank in poslancev, za 27, proti 39.</p>
               <p><stage>(Za je glasovalo 27.)</stage> <stage>(Proti 39.)</stage></p>
               <p>Ugotavljam, da amandma ni bil sprejet.</p>
               <p>Prehajamo na amandma pod točko 4. Gospod Kramberger, prosim.</p>
            </sp>
            <sp who="SDZ4:KrambergerJanez">

               <speaker>MAG. JANEZ KRAMBERGER:</speaker>

               <p>Hvala lepa, gospod podpredsednik. Kolegice in kolegi! Predlog za referendumsko
               območje oziroma za občino Sveti Jurij v Slovenskih goricah sem vložil na pobudo sveta
               krajevne skupnosti in tudi krajanov iz krajevne skupnosti Sveti Jurij v Slovenskih
               goricah. Edini pogoj, ki ga to območje ne izpolnjuje, je zdravstveni dom. Mislim, da
               je prav, da to območje potrdimo, in vas naprošam za podporo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje. Glasujemo. Glasovalo je 71 poslank in poslancev, za 22, proti
               42.</p>
               <p><stage>(Za je glasovalo 22.)</stage> <stage>(Proti 42.)</stage></p>
               <p>Ugotavljam, da amandma pod točko 4 ni bil sprejet.</p>
               <p>Prehajamo na amandma pod točko 5. K amandmaju pod točko 5 imate še dodaten amandma
               gospoda Mirka Zamernika. Pri tem vas obveščam, če bo prvi amandma sprejet, bo drugi
               amandma brezpredmeten. Izvolite, gospod Presečnik.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik.</p>
               <p>Torej, vložili smo ta amandma pod točko 5, na strani 3. Že prej sem dvakrat oziroma
               vsaj drugič pri obrazložitvi oziroma razpravi o posameznih amandmajih poudaril
               nekatera dejstva.</p>
               <p>Prvo dejstvo je predvsem to, zakaj je bila vložena ta zahteva za ustanovitev nove
               občine, iz sedanje občine Mozirje, torej občina Rečica ob Savinji. Prvo dejstvo je
               to, da smo pred leti eno od naselij iz te krajevne skupnosti izvzeli iz sedanje
               občine Mozirje in ga prestavili v tem državnem zboru v občino Nazarje, na predlog
               kolega poslanca, ki sedi nasproti. Torej to je eden od razlogov, zakaj je prišlo do
               tega predloga.</p>
               <p>Drugi ja pa ta, da menimo seveda, kot pri vseh ostalih, pri katerih nismo bili
               uslišani, da je problem zdravstva in zdravstvenega varstva, da je v novih razmerah
               seveda razrešen drugače in menimo, da ta pogoj ni tisti, ki je nujni in potrebni in
               tako dalje in da tudi vsi prebivalci Rečice ali večina prebivalcev Rečice že tako v
               tem času ne koristi zdravstvenega doma v Mozirju, ampak koristijo zdravstveni dom v
               Nazarju. Glede na to, da so seveda ti trije večji kraji v spodnjem delu Zgornje
               Savinjske doline zelo blizu skupaj. Tako, da apeliram na kolegice in kolege, da ta
               amandma podpremo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje. Glasujemo. Glasovalo je 72 poslank in poslancev,
               za 32, proti 35.</p>
               <p><stage>(Za je glasovalo 32.)</stage> <stage>(Proti 35.)</stage></p>
               <p>Ugotavljam, da amandma ni bil sprejet.</p>
               <p>Odločamo tudi, kot sem povedal, o dodatnem amandmaju k 5. točki, to je o amandmaju
               poslanca Zamernika.</p>
               <p>Amandma ni bil sprejet.</p>
               <p>Gospod Tanko, izvolite, besedo imate.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala lepa za besedo. Gospod predsedujoči, prej ste povedal, da sta pod to točko
               vložena dva amandmaja in ker prvi z isto vsebino ni bil sprejet, je drugi verjetno
               brezpredmeten.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Še enkrat ponavljam, ker ni bil sprejet, moramo glasovati tudi o drugem amandmaju
               gospoda poslanca Zamernika. Prehajamo na odločanje. Glasujemo. Glasovalo je 71
               poslank in poslancev, za 32, proti 30.</p>
               <p><stage>(Za je glasovalo 32.)</stage> <stage>(Proti 30.)</stage></p>
               <p>Ugotavljam, da je bil amandma poslanca Mirka Zamernika sprejet.</p>
               <p>Prehajamo na 6. točko, na amandma k 6. točki. Ja, gospa Uhanova, imate besedo.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. Predlog za novo občino Šentrupert sem vložila v državni zbor,
               oba z gospodom Žnidaršičem sva že razložila razloge, zakaj si želijo novo občino. To
               je tretji poskus. Moram povedati, da mi je žal, da se je poslanka s primorske
               vtaknila v ta amandma in da tako dobro pozna razmere v Šentrupertu in v Trebnjem.
               Mislim, da jih ne pozna in da bom šele na referendumu videli, kaj si ljudje resnično
               želijo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Magister Žnidaršič, izvolite.</p>
            </sp>
            <sp who="SDZ4:ŽnidaršičFranc">

               <speaker>MAG. FRANCI ŽNIDARŠIČ:</speaker>

               <p>Lepa hvala predsedujoči, kolegice in kolegi. Ta amandma govori o ustanovitvi občine
               Šentrupert, ki spada v našo volilno enoto in če bi jaz zdaj glasoval glede na število
               glasov, ki sem jih tam dobil bi bil proti, ampak jaz ne razmišljam o tem, kdo je mene
               volil, pač pa razmišljam o tem, da sem poslanec vsega ljudstva. In če so tam ljudje
               zato, da bi imeli svojo občino, potem sem to dolžan podpreti. Kolikor mi je znano, je
               ta želja izjemno močna in čez dve leti bodo tam v vsakem primeru imeli zdravstveno
               postajo, zato bom ta amandma podprl. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Prehajamo na odločanje. Glasujemo. Navzočih je 71 poslank in poslancev, za jih
               je glasovalo 28, proti 37.</p>
               <p><stage>(Za je glasovalo 28.)</stage> <stage>(Proti 37.)</stage></p>
               <p>Ugotavljam, da amandma ni bil sprejet.</p>
               <p>Prehajamo na amandma k točki 7. Gospod Pukšič imate besedo.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Kolegice in kolegi! Predlog za ustanovitev občine Leskovec je tretjič na teh
               poslanskih klopeh. Občina Leskovec je ena izmed haloških občin in ima vse izpolnjene
               pogoje po teh kriterijih, tudi zdravstveni dom. Res pa je, da ima nekoliko manj
               prebivalcev, kot je sedaj zapisano v tem zakonu. Če smo dali možnost nekaterim v
               prejšnjem mandatu, da se odločajo in živijo v svoji občini.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Pukšič, trenutek, oprostite. Ali bi lahko prekinili z vzporednimi sejami v tem
               parlamentu? Hvala. Izvolite, gospod Pukšič.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Bom kratek. Kolegice in kolegi prosim vas, da
               vendarle v tretje naj bo bog naklonjen tudi haloški občini Leskovec. Prosim v
               njihovem imenu za ta glas. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje. Glasujemo. Navzočih je 71 poslank in poslancev, za je
               glasovalo 20, proti 37.</p>
               <p><stage>(Za je glasovalo 20.)</stage> <stage>(Proti 37.)</stage></p>
               <p>Ugotavljam, da amandma ni bil sprejet.</p>
               <p>Prehajamo na amandma k 8. točki. Gospod Prevc, izvolite.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa za besedo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>V imenu poslanske skupine?</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>V imenu poslanske skupine za novo nastalo občino, to je občino Log-Dragomer, ki naj
               bi se odcepila od občine Vrhnika.</p>
               <p>Sam sem to predlagal na osnovi velike želje krajanov Loga in Dragomerja, to se pravi
               teh dveh krajevnih skupnosti in na osnovi 1.500 podpisov. To je pravzaprav več kot
               polovica vseh volilnih upravičencev iz tega območja. Dejstvo je, da izpolnjujejo
               pogoje, vsekakor to območje izpolnjuje pogoje za ustanovitev nove občine. To se pravi
               ima osnovno šolo, otroško varstvo, ima tudi zdravstveno varstvo. Res, da nima
               zdravstvenega doma, vendar na Vrhniki je zdravstveni dom. S skupnimi močmi so ta
               zdravstveni dom gradili in celo blizu je do Vrhnike, 10 kilometrov, tako da je
               primarna zdravstvena oskrba povsem zagotovljena, in spoštovani, tu ne gre za
               nikakršno kršenje zakona. Mislim, da smo prej v splošni obravnavi jasno povedali, da
               je zakon o zdravstvenem varstvu tisti, ki pravi, da lahko več občin skupaj zgradi
               zdravstveni dom. In tako kot je bilo tudi rečeno, najprej je bil zakon o zdravstvenem
               varstvu šele potem pa zakon o lokalni samoupravi.</p>
               <p>In mogoče še odgovor gospe Pečanovi, ki je, zanimivo, že izračunala primerno porabo
               eventualno novo nastale občine Log-Dragomer in ji je prisodila zelo visoko finančno
               izravnavo. Mimogrede elaborat je zelo natančno narejen. Finančne izravnave ta občina
               ne bi imela, ta občina bi se izključno sama financirala. Tako, da se izognimo takšnim
               zavajanjem, kot je bilo to.</p>
               <p>Resnično apeliran na poslance, če smo s prejšnjim glasovanjem vendarle dali zeleno
               luč občini, ki tudi nima zdravstvenega doma, pa prav je, da smo dali zeleno luč,
               dajmo vendarle še zeleno luč novo nastali občini Log-Dragomer, kjer je velika, velika
               želja prebivalcev, da se jim vendarle ta želja uresniči. Mislim, da si samostojno
               občino še kako zaslužijo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje. Glasujemo. Glasovalo je 73 poslank in poslancev,
               za 27, proti 40.</p>
               <p><stage>(Za je glasovalo 27.)</stage> <stage>(Proti 40.)</stage></p>
               <p>Ugotavljam, da amandma ni bil sprejet.</p>
               <p>Prehajamo k amandmaju k 2. točki. Prehajamo na odločanje. Glasujemo. Glasovalo je 66
               poslank in poslancev, za 36, proti 23.</p>
               <p><stage>(Za je glasovalo 36.)</stage> <stage>(Proti 23.)</stage></p>
               <p>Ugotavljam, da je amandma sprejet.</p>
               <p>Glasujemo o amandmaju za novo 2.a točko. Ja, gospod Jožef Horvat prosim.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala lepa za besedo, gospod predsedujoči. Spoštovane poslanke, poslanci, spoštovani
               minister s sodelavci!</p>
               <p>Bogojina je edina neuresničena občina na levem bregu reke Mure. Tokrat Bogojina
               prihaja četrtič v državni zbor. Vložil sem pobudo za ustanovitev občine Bogojina, kot
               znamenje poprave krivic. Tiste poslanke in poslanci, ki že imate veliko daljši
               poslanski staž od mene, občino oziroma zgodbo o občini Bogojina gotovo že dobro
               poznate. Bogojino tudi kot takšno vsi poznate po Plečnikovem sakralnem biseru,
               filovske lončarje, kot sem danes že povedal, pozna ves svet. Bogojina ni moj volilni
               okraj, ne gre, verjemite mi, za noben egoizem, na nobeno politikantstvo, gre za to,
               da prisluhnemo dejanski resnični želji teh občanov, ki si občino želijo.</p>
               <p>Bogojina bi nastala iz občine Moravske Toplice, ki ima res eksponencialni razvoj in
               ta razvoj tudi ne bo trpel, če bo Bogojina postala samostojna občina. Prav tako moram
               povedati, da je občinski svet občine Moravske Toplice odprl vrata občini Bogojina,
               kar gotovo tudi nekaj pove. Glasoval bom za ta amandma in vas vabim ter prosim, da mi
               sledite. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še kdo, prosim? Izvolite, gospod Džuban.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa. Mislim, da sem dovolj nazorno obrazložil primer Bogojine, kjer zakonski
               okviri onemogočajo in Bogojina ne izpolnjuje pogojev, niti tistih o izjemah niti
               tistih pet pogojev, ki morajo biti, in 1.300 prebivalcev in preostanek občine ne bo
               imel 5.000 prebivalcev. Je pa seveda na vas, predvsem tistih, ki ste sprejeli
               zakonski okvir, da odločite o tem, kaj bo z Bogojino. Res je, občinski svet ima
               pozitivno mnenje. Sam sem se na tem občinskem svetu, kjer sem član, vzdržal in tako
               bom ravnal tudi zdaj. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala, gospod Džuban. Prehajamo na odločanje. Glasujemo. Glasovalo je 73 poslank in
               poslancev, za 15, proti 48.</p>
               <p><stage>(Za je glasovalo 15.)</stage> <stage>(Proti 48.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o predlogu za novo 3.a točko, in sicer o prvem in edinem
               amandmaju. Gospa Kuclerjeva, izvolite.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa. Glasovala bom za ta amandma in predlagam, da tudi kolegi poslanci in
               poslanke to storite, predvsem zaradi pobude predlagateljev, ki si želijo imeti novo
               občino Dobrova. Le v primeru, če bo podprt ta amandma in tudi naslednja dva
               amandmaja, ki sta za občino Polhov Gradec in občino Šentjošt, bo spoštovana volja
               ljudi.</p>
               <p>Če se osredotočim na konkreten amandma. Glasovala bom za, zato ker območje izpolnjuje
               zahtevane posebne pogoje in ker gre za specifično območje glede geografskih in
               gospodarskih razlogov glede na preostale kraje. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Prehajamo na odločanje. Glasujemo. Glasovalo je 70 poslank in poslancev, za se
               jih je odločilo 17, proti 44.</p>
               <p><stage>(Za je glasovalo 17.)</stage> <stage>(Proti 44.)</stage></p>
               <p>Ugotavljam, da amandma ni bil sprejet.</p>
               <p>Prehajamo na amandma za novo 4.a točko, najprej pod točko 1. Izvolite, gospa
               Kuclerjeva.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa. Jaz bi še enkrat povabila kolege poslance in kolegice poslanke, da v tem
               glasovanju, ki bo pravzaprav ponovljeno, v zvezi z oblikovanjem občine Rakek, ki
               pravzaprav izpolnjuje zakonske pogoje, razen tistega, za katerega pa smo bili in smo
               prisluhnili eni izmed ravnokar potrjenjem referendumskem območju, da glasujemo za ta
               predlog in za ta amandma. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Prehajamo na odločanje. Glasujemo. Navzočih je 72 poslank in poslancev, za je
               glasovalo 22, proti 42.</p>
               <p><stage>(Za je glasovalo 22.)</stage> <stage>(Proti 42.)</stage></p>
               <p>Ugotavljam, da amandma ni bil sprejet.</p>
               <p>Prehajamo k drugemu amandmaju za novo 4.a točko. Izvolite, gospa Kucler.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala. Gre za pobudo za ustanovitev referendumskega območja za Polhov Gradec, ki bi
               se izločil iz obstoječe občine Dobrova-Polhov Gradec. Gre za območje, ki izpolnjuje
               pogoje in je utemeljeno iz demografskih, zgodovinskih in geografskih vidikov. Glede
               na preostala območja, ravnokar neuspešno izglasovanem območju Dobrova, kjer gre po
               eni strani za primestno območje, za naslednji amandma, za Šentjošt gre, za hribovito
               območje, gre za območje specifičnega značaja. Ta območja imajo pogoje, ki jih določa
               zakon v 13.a členu, zato bom sama glasovala za ta amandma. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje. Glasujemo. Navzočih je 74 poslank in poslancev, za jih je
               glasovalo 17, proti 49.</p>
               <p><stage>(Za je glasovalo 17.)</stage> <stage>(Proti 49.)</stage></p>
               <p>Ugotavljam, da amandma ni bil sprejet.</p>
               <p>Prehajamo na tretji amandma pod točko 3. Pri tem bi vas rad opozoril, da je bil
               narejen popravek, uradni popravek imena kraja, pisalo je Hotavlje, pravilno je,
               Hotovlja. To je bilo storjeno. Izvolite, gospod Kokalj.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Hvala lepa. Hvala lepa, da ste opozorili na ta popravek. Sam pripadam politični
               stranki, ki ji je nadaljnji razvoj demokracije v Sloveniji in skladni regionalni
               razvoj osnovni cilj, zato bom pač ta amandma podprl. Glede na to, da smatram, da se
               ravno skozi ustanavljanje novih občih oziroma skozi lokalno samoupravo ta dva procesa
               lahko edino uspešno razvijata, se pravi od spodaj navzgor, se mi zdi normalno
               podpirati take pobude.</p>
               <p>Moram pa povedati, da je vlada izrazila negativno mnenje do te pobude, da sedanjo
               staro občino, iz katere naj bi se to območje izločilo, sestavljate dve lokalni
               skupnosti, to pomeni, da pravzaprav je ta zadeva zelo utemeljena, če gledamo
               strankarsko neobremenjeno. Seveda pa pričakujem tudi od vseh strank oziroma
               predstavnikov strank, ki nosijo ime demokratska, da bi prisluhnili in se držali
               načela, ki so ga uporabljali za isto dikcijo zakona, za enake pobude pred štirimi
               leti, ko še niso bili v vladi, ne glede na to, da sedaj so v vladi.</p>
               <p>Mislim, da osnovnih političnih principov neke stranke in delovanja poslancev samo
               dejstvo, ali si v vladi ali nisi v vladi, ne more zamenjati. In zato pričakujem, da
               bodo moji kolegi zmogli toliko načelnosti, da bodo te svoje osnovne politične
               usmeritve tudi upoštevali pri glasovanju za ta amandma. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje. Glasujemo. Glasovalo je 74 poslank in poslancev, za 14, proti
               55.</p>
               <p><stage>(Za je glasovalo 14.)</stage> <stage>(Proti 55.)</stage></p>
               <p>Ugotavljam, da amandma ni sprejet.</p>
               <p>Prehajamo na amandma k 5. točki. Prehajamo na odločanje. Glasujemo. Glasovalo je 75
               poslank in poslancev, za 46, proti 24.</p>
               <p><stage>(Za je glasovalo 46.)</stage> <stage>(Proti 24.)</stage></p>
               <p>Ugotavljam, da je amandma sprejet.</p>
               <p>Prehajamo k amandmaju k 7. točki. Izvolite gospod Trofenik.</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Hvala lepa za besedo. Krajani naselja Grabe ne želijo biti v predlagani novi občini
               Središče ob Dravi, zato so vložili s podpisi podprto zahtevo, da se razpiše
               referendum na tem območju, ali se priključijo k krajevni skupnosti Ormož in s tem
               ostanejo v krajevni, ostanku stare občine. Občinski svet je to pobudo sprejel in
               večinski referendum bo razpisan na isti dan kot državni, če tako rečem. S tem
               amandmajem bi omogočili ločeno ugotavljanje rezultatov oziroma na tem referendumskem
               območju posebej, drugače pa ne vpliva na nobeno drugo odločitev. Enako je z
               amandmajema, da se ne javljam k 7. in 8. točki, ki sledita temu amandmaju. Zato bom
               seveda glasoval za.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Sok, imate besedo.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo. Torej, spoštovane kolegice poslanke in poslanci, jaz predlagam, da
               glasujete proti amandmaju. Gre za to, da se ena vas Grabe oziroma pet vaščanov te
               vasi ne strinja, da bi tudi Grabe bile v novi občini Središče ob Dravi. V kolikor je
               resnično volja večine vaščanov v tej vasi takšna, jaz pa verjamem da ni, kajti pet
               ljudi ne more biti merodajnih za celotno vas, potem ima tako, kot je kolega poslanec
               Trofenik povedal, občina v skladu z zakonom o lokalni samoupravi vso možnost v 18.
               členu, da razpiše za to vas referendum. Istočasno pa seveda tudi referendum v tisti
               krajevni skupnosti, kamor bi se naj ta vas priključila. V tem trenutku tega predloga
               na mizi nimamo, imamo samo to, da naj se vas Grabe ne vključi v referendumsko
               področje.</p>
               <p>Prosim vas, da državni zbor na to ne naseda, da glasujemo proti, lokalna skupnost pa
               naj v skladu z zakonom, ki ga ima na razpolago, ugotovi voljo večine, če bo resnično
               večina za to, potem bo tudi verjetno strošek tega referenduma nosila sama matična
               občina, ne pa država oziroma ne bo o tem odločal državni zbor. Pri drugem amandmaju
               pa se bom še oglasil. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje. Glasujemo. Glasovalo je 75 poslank in poslancev, za 30, proti
               40.</p>
               <p><stage>(Za je glasovalo 30.)</stage> <stage>(Proti 40.)</stage></p>
               <p>Ugotavljam, da amandma ni bil sprejet.</p>
               <p>Prehajamo na amandma k 7. in 8. točki. Gospod Trofenik, prosim.</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Hvala za besedo. Ponavljam, da gre za drugo naselje v predlagani občini Središče ob
               Dravi, ki ne želi biti v novi občini, to že tretjič od 1995 leta, zato je zbrano
               zadostno število podpisov, čez 20% od 493 volilcev na zadnjih volitvah in seveda tako
               zavajanje, kot je bil prej zlorabljen inštitut obrazložitve glasu, moram tudi jaz
               zlorabiti in opozoriti na laž, ki je bila prej povedana. In seveda referendumi bodo
               razpisani in zakaj ne bi omogočili ljudem, da se tudi tu volja ugotavlja na enak
               način, da je referendumsko območje samostojno naselje, ki ne želi v novi občini, ker
               bo druga skrinjica isti dan na volišču, s katero bodo pa to izražali, da želijo biti
               v stari občini in se priključiti krajevni skupnosti Ormož.</p>
               <p>Protestiram proti taki zlorabi poslovnika, kot se je zgodila pri prejšnjem
               glasovanju. Referendumi so podprti s podpisi, v skladu z zakonom in statutom in se
               bodo dogodili isti dan. Preprečili ste pa s prejšnjim glasovanje, da se ugotavlja
               volja naselja posebej. Zato bom seveda glasoval za.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Sok imate besedo.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Gre za isti ali pa podoben amandma, o katerem smo prej že glasovali,
               torej nobenih podpisov državni zbor ni videl in pravzaprav gre za zlorabo samo z
               nasprotne strani, s strani gospoda Trofenika, s tem, da je v tem amandmaju še takšna
               zloraba, da Obrež spada k krajevni skupnosti Središče, ki naj bi postala, če bo volja
               ljudi na referendumu takšna, nova občina Središče, medtem ko Gornji Ključarovci
               spadajo k občini Sveti Tomaž, ki naj bi postala, v kolikor bo volja krajanov takšna,
               nova občina Sveti Tomaž. Torej če že, bi morali o teh dveh zadevah glasovati ločeno,
               ne pa isto. To seveda predlagatelj tudi ve, ampak je, bi rekel, vajen parlamentarizma
               in vešč tovrstnih potez in je združil ta amandma v enega.</p>
               <p>Jaz vas seveda prosim, da glasujete proti, ravno tako gre za par posameznikov, par
               posameznih družin, ki pač vidijo nek drug interes, imajo v zakonu o lokalni
               samoupravi dano možnost in občina lahko to ugotovi, brez da meša v to zadevo državni
               zbor. Še enkrat prosim, da glasujete proti temu amandmaju in se že v naprej
               zahvaljujem. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Anderlič imate besedo.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Že dopoldne sem govoril o tem, da ne vem, pri kakšnem početju zares sodelujem, ampak
               sedaj se kaže, da gre za resnično mešetarstvo, niti za trgovanje ne gre, zares. Prej
               ste izglasovali, da se za eno vas v nekem drugem primeru ugotavlja rezultate ločeno
               po zakonu po vseh pozitivnih predpisih. V prehodnem glasovanju ne, imamo spet tukaj
               primer. Za boga, če se toliko sklicujete na pravico ljudi, da imajo svojo občino in
               če je v istem zakonu, kjer naj bi se ugotavljali ali pa ustvarili pogoji za
               ustanovitev občine tudi možnost, da se ugotavljanje ločeno izide, zakaj tega ne
               dovolite, v čem je tukaj ta čarobnost tega vašega početja? Zato, ker kasneje pri
               odloku bom razpravljal še oziroma obrazložil glas še za neki primer, ki se je prej
               zgodil, popolnoma enak, ampak z izidom na teh listih povsem nasproten, eden ja, drugi
               ne.</p>
               <p>Jaz nimam težave s tem, jaz bom glasoval za, zato ker menim, da najmanj, kar je, je
               prav, da se referendum razpiše in da se ugotovi, kaj tisti ljudje na tistem območju
               mislijo in kam naj se potem po tem rezultatu ta rezultat prišteje, ali v plus ali v
               minus, ne glede na to, koliko kdo želi tukaj prositi ali prepričati ljudi samo zato,
               ker smo privilegirani, da tukaj sedimo in to možnost imamo, da prosimo oziroma, da
               tudi glasujemo tako kot je. Glasoval bom za, ker menim, da je po zakonu tako prav.
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospa Pečanova imate besedo.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa. Jaz bom glasovala za ta amandma. S tem, da se moram opravičiti
               prebivalcem Zidanega Mosta, ker sem pomotoma prej pritisnila proti, ker namreč mislim
               nekaj. Vsi tisti, ki nasprotujete temu, da bi, ali nasprotujejo temu, da bi deli
               posameznih referendumskih območij lahko bili posebej prešteti, kažete na to, da se
               bojite, da dejansko v teh območjih ne želijo biti v novi občini. Zelo logično. Če
               nočete, da bi ti ljudje bili posebej obravnavni, da bi njihove glasove posebej šteli
               in da bi se ugotovilo, da nočejo biti vključeni v novo nastalo občino pomeni, da se
               bojite, da v resnici tisto, kar govorite, da je to 5 družin pa trije <q>"mandeljci"</q> pa
               kaj jaz vem kaj, da to ne drži, da v resnici veste, da je večina ljudi proti temu, da
               bi bila vključena nova občina in zato nočete, da bi bilo referendumsko območje
               razdeljeno in da bi lahko ti ljudje jasno izrazili svojo voljo o nepristajanju na to,
               da bi bili vključeni v novo občino, ampak da hočejo ostati v stari.</p>
               <p>Torej, moram reči, da to kaže na to, da gre dejansko za dvojno moralo. Dejansko gre
               za dvojno moralo. In zaradi tega menim, da bi bilo prav in pošteno, dovolite jim, ker
               če so za to, da bodo v novi občini, bodo tako ali tako glasovali za, ne bodo proti!
               Torej!</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Rad bi vas opozoril, da imamo sedaj na sporedu obrazložitve glasu,
               obrazložitve glasu poslanske skupine ali v svojem imenu. Zato vas opozarjam, da ne
               razpravljate, kako bodo glasovali drugi. Razpravljajte, kako boste glasovali tisti,
               ki zaprosite za besedo in obrazložitev glasu. Gospod Grims, imate besedo.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala. Maloprej je gospod iz LDS rekel, da gre za mešetarjenje. Morda je res bilo
               danes kaj tega z njihove strani, toda v danem primeru gre samo za legitimno in
               legalno soočanje argumentov. In gre preprosto za to, da je bil gospod Sok bistveno
               bolj prepričljiv od njega. In glasoval bom proti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še enkrat bi vas opozoril, ker zgleda, da sem bil premalo glasen ali
               premalo jasen. Vendar sem bil jasen, zato prosim, da se držite tega, kar sem rekel.
               Gospod Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Še v svojem imenu bi rad povedal, da bom glasoval odločno proti. Moram pa
               obrazložiti, da tu ne gre za isti primer. Župelevec je del krajevne skupnosti Kapela
               in je bil predlagan, da se priključi občini Bizeljsko. Se pravi, ostane, če bodo
               krajani proti, v krajevni skupnosti Kapela. V tem primeru pa gre za Obrež, ki je del
               krajevne skupnosti Središče, ki ima pet vasi, pri Gornjih Ključarovcih pa del
               krajevne skupnosti Sveti Tomaž. In nista povedala, kam naj bi se potem priključila,
               če se posebej ugotovi, na podlagi nejevolje nekaj ljudi, da pač ti ljudje ne želijo
               biti v novi občini. Zato bom glasoval proti.</p>
               <p>In še enkrat povem, občina ima ves mehanizem, da, kot je moj poslanski kolega
               povedal, lahko sproži referendum in sama ugotovi, ali ti dve vasi želita biti v teh
               občinah ali ne, in seveda tudi v tistih krajevnih skupnostih je lahko istočasno
               referendum, kamor naj bi se priključila. In to je bistvena razlika. Zato seveda,
               kolega Anderlič, nikakor ne gre za mešetarjenje, ampak primerjate jabolka in hruške.
               Prosim vas, da glasujete proti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ste obrazložili svoj glas. Verjetno gre za repliko, gospod Anderlič? Ne,
               ni replike, pardon!</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Je proceduralno. V svoji najboljši veri sem verjel, da je obrazložitev glasu<gap n="..."/>
               <stage>/Oglašanje iz ozadja./</stage> Ja, seveda imam vero v nevero, če hočeš. Ker gre za
               obrazložitev glasu, je moja pravica, da obrazložim svoj glas, in tudi drugi. Nikakor
               pa ni mogoče polemizirati na teh osnovah. In samo pravim, da glasujem za nekaj, ker
               mislim, da je prav tako. Seveda, po mojem vedenju je prav tako. In velja tudi za
               druge. Zato prosim, da v nadaljevanju to upoštevate, drugače bom tudi sam, ne vem, se
               poslužil vseh teh zlorab, čeprav nisem naklonjen temu.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, ker ste obrazložili svoj glas. Upam, da sem bil jasen in da se boste tega
               držali. Gospod Štebe, izvolite.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa. Glasoval bom proti, ker si ne predstavljam, da bi recimo v primeru, kot
               je bil referendum o samostojni Sloveniji, lahko eno mesto, ali ena ulica, recimo
               Izola ali ulica 1. maja, imela pravico imeti svoj lasten referendum, svoje lastno
               glasovanje in se odločiti drugače, kot bi se celotna država. Ne predstavljam si
               takšnega primera. Mislim, da je to primerna naloga. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Razpravljali smo o amandmaju o naselju Obrež. Prehajamo na odločanje
               oziroma na glasovanje. Glasujemo. Navzočih je 75 poslank in poslancev, za je
               glasovalo 30, proti 36.</p>
               <p><stage>(Za je glasovalo 30.)</stage> <stage>(Proti 36.)</stage></p>
               <p>Ugotavljam, da amandma ni bil sprejet.</p>
               <p>Prehajamo na amandma z novo 8.a točko. Gospa Kucler, imate besedo.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala. To je še zadnji amandma iz sklopov, ki sem jih vložila. Ne glede na prejšnja
               glasovanja, tudi pri tem prosim za podporo, podporo pobudnikom, ki so se leta 1994
               odločili, da bi v okviru referendumskega območja glasovali in imeli svojo občino.
               Svojo pobudo že četrtič.</p>
               <p>Gre za specifičen kraj, tako iz zgodovinskih, kakor tudi geografskih vidikov. Sama
               bom glasovala za, zato ker pobudniki iz Šentjošta in mislim, da tudi drugi, lahko
               pogledajo in vidijo, da nam morajo pritegniti podporo in pozornost mnoge sredine, ki
               so bile v teh letih ustanovljene kot občine in ki vsebujejo še mnogo manj
               prebivalcev, kot jih je na Šentjoštu, pa vendarle vidno izboljšujejo standard svojih
               krajev na vseh področjih bivanja. Zato bom glasovala za. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Grims imate proceduralno.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Gospod predsedujoči, jaz bi vas samo prosil, da uveljavljate poslovnik in kolege iz
               Združene liste, ki so sedaj z glasnim smehom in zafrkancijami ves čas motili v
               medsebojnem pogovoru gospo Kucler Dolinar, opozorite, da to sodi kam drugam. Zato,
               ker prvič kršijo poslovnik. Drugič neko etiko. Tretjič odnos do žensk, o čemer imajo
               ponavadi zelo veliko povedati. In četrtič, ker to sodi na ulico. Najlepša hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Grims, absolutno se strinjam z vami. Toda s tega stola imam nekoliko boljši
               pregled nad celotno dvorano. In verjemite mi, da danes popoldan oziroma sedajle bi
               moral kar po vrsti okregati vse, zato se za ene ne bi odločil. In zato prosim, če
               nadaljujemo. Glasujemo. Glasovalo je 72 poslank in poslancev, za 16, proti 49.</p>
               <p><stage>(Za je glasovalo 16.)</stage> <stage>(Proti 49.)</stage></p>
               <p>Ugotavljam, da amandma ni bil sprejet.</p>
               <p>Prehajamo k amandmaju za novo 11.a točko. Gospod mag. Žnidaršič. Izvolite.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Ob tej točki lahko spoštovani poslanci in poslanke popravijo napako, ki so jo
               naredili pri amandmaju pod število 6 in dajo podporo tej zadevi in potem bo tako, kot
               bi bilo prav, da je. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje. Glasujemo. Glasovalo je 71 poslank in poslancev,
               za se jih je odločilo 34, proti 29.</p>
               <p><stage>(Za je glasovalo 34.)</stage> <stage>(Proti 29.)</stage></p>
               <p>Ugotavljam, da je bil amandma sprejet.</p>
               <p>Prehajamo na amandma k 12. točki. Gospod Švagan, izvolite.</p>
            </sp>
            <sp who="SDZ4:ŠvaganMatjaž">

               <speaker>MATJAŽ ŠVAGAN:</speaker>

               <p>Hvala lepa, podpredsednik. Spoštovane kolegice in kolegi!</p>
               <p>Danes sem že dvakrat nanizal razloge, kako, na kakšen način je krajevna skupnost
               Izlake, iniciativni odbor, aneksiral del občine krajank in krajanov Šentgotarda in
               dobili smo podpise 90% volivk in volivcev tega dela Polšine, ki izražajo ogorčenje
               nad poslancem, gospodom Capudrom, ki je takšen predlog vložil in pa seveda, da
               upoštevate mnenje vlade, ki je dala prvotno negativno mnenje na sklep vlade oziroma
               na pobudo krajevne skupnosti in pa mnenje Službe Vlade Republike Slovenije za lokalno
               samoupravo in pa politiko. S tem boste podprli svojo vlado, seveda, krajanke in
               krajane, vse politične stranke, razen Nove Slovenije, ki je resnično pobirala sama
               podpise po Polšini in želela dobiti več podpisov, kot so jih samoinicativno prinesli
               na občino krajanke in krajani.</p>
               <p>Vem, da je stvar maksimalno zlobirana za koalicijo, da mojega predloga ne boste
               podprli. Vendar pa prosim, da razmislite, v imenu demokracije, o tistih, ki želijo
               svobodno živeti pod občino Izlake, ne pa pod prisilo, zaradi interesov lokalnih,
               krajevnih veljakov. Še enkrat prosim za podporo mojemu amandmaju in pa za tipko <q>"za"</q>.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Capuder, imate besedo.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Predlog za občino Izlake izpolnjuje vse pogoje, ki so z zakonom določeni in je dobil
               tudi potrditev na matičnem odboru. To ni prvi poskus ustanovitve občine Izlake. Prvi
               je bil leta 1994, ko se je 47% volivk in volivcev odločilo, da hočejo živeti v svoji
               občini. Za občino Zagorje je takrat glasovalo 49% in občina Zagorje je postala
               občina. Občina Izlake pa ni postala svoja občina. Naslednji poskus je bil leta 1998,
               ko so se poskušale Izlake povezati še z ostalimi tremi krajevnimi skupnostmi, vendar
               takrat te krajevne skupnosti niso dale pristanka.</p>
               <p>Zato se je sedaj krajevna skupnost Izlake odločila, da sama vloži ta predlog in jaz
               sem ta predlog povzel, ni to moja želja, jaz sem njihov predlog povzel in se strinjam
               s predlagatelji, da se en del vasi Polšine vključi v novo občino predvsem zaradi
               tega, ker so ljudje v tej vasi, v tem zaselku razdeljeni med sabo, to kažejo podpisi
               za, podpisi proti in celo nekateri, ki so bili proti so bili tudi za in teh je kar
               nekaj.</p>
               <p>Zato sem prepričan, da je referendum tista prava priložnost, na kateri se bodo
               odločili krajani na referendumskem področju, ali so za novo občino ali ne. Zato vas
               prosim za podporo v imenu vseh predlagateljev, ki so predlagali, da se ustanovi nova
               občina na tem referendumskem področju. Hvala lepa. Zato tega sklepa ne morem
               podpreti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Gantar, imate besedo.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Jaz bi rad obrazložil svoj glas. Jaz bom podprl ta amandma poslanske skupine LDS,
               ampak ne zato, ker je to amandma poslanske skupine LDS, tudi ne zato, ker se to
               nanaša na občino mojega kolega poslanca Švagana, ampak preprosto zato, ker če boste
               podprli ta amandma, boste naredili eno največjih družbeno teritorialnih anomalij, ki
               bodo pokazali vso arbitrarnost takšnega odločanja in iz nekega enotnega urbanega
               sistema, ki ga tvori somestje in naselij Zagorje, Izlake, Kisovec in tako naprej,
               boste naredili nekega spačka, ki ne bo mogel funkcionirati ne teritorialno ne
               prostorsko. Zato vas res pozivam, da bodite toliko pametni in ne storite takšne
               neumnosti, da boste tako rekoč znotraj občine Zagorje ustanovili še eno občino. To je
               teritorialni, prostorski in dejansko družbeni nesmisel. Hvala lepa. Zato glasujte za
               ta amandma.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa Širca, imate besedo.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Tudi sama bom podprla ta amandma, in sicer iz dveh razlogov. Prvi in pomemben je ta,
               da ta nova celica, ki bi nastala, bi bila nek tujek, ker nastaja nek otok znotraj
               neke zaprte strukture in kot drugo zaradi tega, da ne bi kdorkoli kdaj očital, da si
               je predsednik države izboril novo občino.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Gulič, izvolite.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Seveda bom podprl ta amandma
               zaradi tega, ker te razmere tam dobro poznam. Zadeva je zvezana in tisto, kar sem
               prej dejal, <q>"Kinderreich"</q>. Tukaj gre za igre in za otročarije. In na koncu bo
               Slovenija videti kot ena kura in na tisti kuri bo ubito jajce na oko, tako bi
               približno zgledala ta občina. Se pravi, San Marino tujek, ki ne bo povezan na noben
               način, po drugi strani pa moram povedati tudi to, da kljub različnim lobiranjem
               pravzaprav pravih argumentov za to občino nisem slišal v vseh teh 11-ih letih še
               nikoli. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje. Pardon. Gospod Kokalj, prosim.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Jaz tega amandmaja ne bom podprl iz preprostega razloga, ker če se tako dosledno
               držimo, ali držite zakona, ne glede na to, kako je napisan pa kdaj je to, in seveda
               so tu vsi pogoji izpolnjeni. Mislim, da je moralnopolitična dolžnost, da se dopusti
               razpisati referendum za območje, ki izpolnjuje res vse zakonske pogoje, kakršenkoli
               zakon že je. Zato pozivam tudi ostale, da nasprotujete temu amandmaju.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Navzočih je 77 poslank in poslancev, za jih je glasovalo 37, proti 38.</p>
               <p><stage>(Za je glasovalo 37.)</stage> <stage>(Proti 38.)</stage></p>
               <p>Ugotavljam, da amandma ni bil sprejet.</p>
               <p>Prosim, gospod Rupar, zakaj ste dvignili roko? Hvala lepa za odgovor.</p>
               <p>Prehajamo na amandma za novo 12.a točko. Gospod Jelinčič, izvolite, imate besedo.
            </p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Gre za območje, ki edino popolnoma ustreza vsem
               zakonskim določilom. In če smo prej slišali od kar nekaj kolegov iz LDS in Združene
               liste, da je treba ljudem dovoliti, da se na referendumu odločijo in pokažejo svoje
               mnenje ter da je to po zakonu in po pravici, da se to naredi, potem je smiselno, da
               dovolimo tem ljudem, da se na referendumu odločajo o tem, kako želijo živeti, v
               kakšni občini želijo živeti.</p>
               <p>Upam, da bodo tudi ti kolegi, ki so bili tako polni pravičnosti, glasovali v skladu s
               tistim, kar so danes že govorili. In upam, da ne bodo z nasprotnim glasovanjem
               dokazovali, da govorijo eno, delajo pa drugo. Pa tudi upam, da se nihče ne bo
               izgovarjal na polno luno, ki je danes. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Preden vam dam besedo<gap n="..."/> Gospod Jelinčič, v imenu poslanske skupine, ki
               je predlagala ta amandma, bi vas vprašal - gospod Jelinčič, mi sledite? Prej je bil
               dan popravek gospe Pečanove glede na kraj Premenčan, za katerega je rekla, da je
               pravilno Premančan. Naj bo to pravilno. Se strinjate s tem?</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Se strinjam, gospod predsedujoči.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Battelli, imate besedo.</p>
            </sp>
            <sp who="SDZ4:BattelliRoberto">

               <speaker>ROBERTO BATTELLI:</speaker>

               <p>Hvala lepa. V imenu poslanske skupine, morda bom imel minuto več.</p>
               <p>Seveda bom glasoval proti temu predlogu. Ta predlog je samo eden od mnogih v nizu
               korakov za destabilizacijo Obale. Koper in Obala ne smeta imeti miru. Ta predlog je
               popolnoma izumetničen in umeten, ne glede na določene probleme, ki obstajajo tam, v
               zvezi z odnosom, ki naj ga imajo mesto in tisti kraji do prisotnosti Luke, ker Luka
               Koper je eden od redkih primerov v zgodovini človeštva, kjer se mesto ni razvilo
               okoli Luke, ampak obratno, se je Luka okoli mesta. Se pravi, najprej je bilo
               prebivalstvo kompletno izbrisano, pred petdesetimi leti. In zdaj se to nadleguje
               vseskozi, vseskozi in veste kaj se mi zdi na koncu, ne glede na špekulacije, ki se
               dogajajo z zemljišči, ker tam zemljišča pač nimajo lastnikov. Ne glede na te
               špekulacije, na spremembe namembnosti in tako naprej, tukaj ni to in tudi ni strah
               ta, da bi se tista ozemlja izgubila, ker so bila <q>"pridobljena"</q>. To je odraz tega, da
               je v določenih krogih v Sloveniji, ki so zelo vplivni, ki odločajo in ki vplivajo
               tudi na določanje tukaj, teh krogov je strah Kopra kot takega, ker ti krogi vedo, da
               jim Koper ne pripada, kulturno, zgodovinsko, kakorkoli že, jim ne pripada. Zaradi
               tega se vse to dogaja.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje. Pardon. Oprostite gospa Pečanova, imate besedo.
            </p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala. Glasovala bom proti temu amandmaju, zaradi tega, ker menim, da je mestna
               občina Koper zagotovo ena najbolje, bom rekla na podeželju v vaških območjih ena
               najbolje urejenih občin v Sloveniji, če ni celo najbolje urejena občina. Očitki, da
               mestna občina Koper ne skrbi za svoje podeželje, da ne skrbi za Ankaran in Hrvatine,
               seveda niso resnični in zaradi tega menim, da bi bilo škoda tako občino, ki je ves
               čas ravnala tako, da se prebivalci celotnega območja, vseh 360 kvadratnih kilometrov
               niso počutili prizadeti ali zadržani, bi bilo slabo.</p>
               <p>Rada bi še mimogrede povedala tudi, da ko je bil plebiscit, smo v Slovenski Istri v
               zelo velikem številu glasovali za samostojno Slovenijo in si nismo želeli, da bi
               postali kakšna posebna republika, tako da bi nekaterim to pojasnila, čeprav vem, da
               ni poslovniško pravilno, kar zdaj počnem.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Juri, imate besedo.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala. Naj še enkrat pojasnim to, kar sem že v razpravi povedal, da bom storil tako,
               kot sem najavil. Ves čas zagovarjam enovitost mestne občine, in to kolega Jelinčič ve
               mnoga leta, tudi tokrat bom ravnal enako. Kot sem na odboru predlagal, da se ta
               postopek ustavi, bom tudi tokrat glasoval proti vloženemu amandmaju in seveda se
               postavil v bran ohranitve enovitosti mestne občine Koper, ker vemo, kot je kolegica
               Pečanova povedala, da vendarle danes in ostaja danes druga po družbenem proizvodu na
               prebivalca v Sloveniji med vodilnim slovenskimi občinami. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Prijatelj, imate besedo.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Kolegice in kolegi! Jaz ne vem, ali se poslušamo
               v tej dvorani. Jaz, gospa Breda Pečanova, seveda bom podprl ta amandma, dvoličnost je
               bila v vaši debati sedaj in malo prej, pred 20 minutami. Tukaj gre za zaslužene
               milijarde Ankarančanom, ki imajo na degradiranem območju prisotnost Luke in ta denar
               nedvomno sodi k njim. In za nič drugega ne gre, kot za netransparentno porabo tega
               denarja v Kopru in seveda pol privatne investicije, kogarkoli že, v večini primerov
               pa tudi na nepremičnine, ki jih poseduje župan. Nihče nima pravice, da daje v imenu
               nekega tretjega tako pobudo, kot jo je dal gospod Aurelio. V imenu tretjega odločati
               o tem. Naj ljudje, ki ustvarjajo, ki jim pripada denar sami odločajo kako ga bodo
               porabili v tistem kraju kamor sodi. Zato bom glasoval za.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Brenčič.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Ta predlog edini izpolnjuje zakonske pogoje, ker je bilo polno modrecev
               danes, ki so na to pristajali. In sem prepričan, da smo dolžni ljudem pustiti presojo
               in odločitev. In poleg tega sem tudi prepričan, da bo občina Ankaran-Hrvatini tudi
               brez Luke Koper veliko bolj gospodarila za dobro ljudi, bo v stanju boljše
               gospodariti in več ponuditi, kot občina Rečica, kateri smo dali mimo zakonskih pravil
               pravico, da se ustanovi oziroma da se ljudje odločajo. Zato bom z odgovornostjo
               podprl ta amandma.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Sok, prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>V naši poslanski skupini bomo glasovali za. Tako smo tudi glasovali na odboru, ko je
               bil ta predlog izločen iz odloka, ki ga je pripravila vlada in smo prepričani, da ni
               to edini predlog, ki bi izpolnjeval pogoje, tako kot je povedal moj predhodnik. Tako
               pač on tolmači zakon. Pogoje izpolnjuje več predlogov, ne vem sicer, zakaj bi
               Slovenska ljudska stranka vložila toliko amandmajev, kot jih je. Nas ne zanimajo
               milijarde, niti nas ne zanimajo funkcije, pač pa predvsem to, da ljudem damo možnost,
               da 29. januarja na posvetovalnem referendumu povedo, ali hočejo to občino ali ne.
               Samo za to nam gre in zato bomo odločno glasovali še enkrat za, tako kot smo tudi na
               odboru za lokalno samoupravo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi!</p>
               <p>Jaz bom glasoval proti. Želel sem vas danes že enkrat opozoriti, da glavni problem,
               če govorimo o teritorialni organizaciji in lokalni samoupravi v Sloveniji niso
               prevelike občine, ki so odtujene od ljudi in da manjša občina avtomatsko ne pomeni
               tudi več lokalne samouprave, več demokracije.</p>
               <p>Želel sem vas opozoriti, da je velik slovenski problem, da so prešibka mesta in eno
               od teh mest danes ponovno razbijamo oziroma dajemo pot za razbijanje. Tako kot smo
               dali v zagorski urbani aglomeraciji. Rad bi posebej poudaril, da so meje padle, da ni
               več mej in da ne bo sploh mej, da imamo ob robu slovenskega urbanega sistema velika
               močna mesta: Trst, Gorica, Celovec, Gradec, da imamo potem Zagreb in da mi slabimo
               urbani sistem na robovih in da bomo imeli urbani sistem, katerega vplivna območja
               tujih mest bodo močno posegala v naš prostor, zaradi tega, ker mi razbijamo mesta na
               robih in to je Ankaran in to je uničevanje mestne občine Koper. Veliko LDS-ovcev v
               Ankaranu me, zaradi tega, kar bom sedaj povedal, ne bo gledalo s prijaznimi očmi,
               ampak mi moramo imeti pred seboj celoto in zato vas pozivam, da ne naredite te
               napake, ker boste škodovali urbanemu sistemu v celoti in to prav s predlogom nekoga,
               ki se ima za slovenskega nacionalista. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bajc.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala gospod podpredsednik. Eden od kolegov je rekel, da bi bilo prav, da glasujemo
               po zakonu in po pravici. Glede na to, da smo danes kar nekaj mi<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Bajc, obrazložitev glasu, ni polemika.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Ja, ja. Glede na to, da smo danes glasovali, ne po zakonu in tudi vsaj v nekaj
               primerih tudi ne po pravici, bom tudi tokrat glasoval po lastni presoji.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje. Glasujemo. Navzočih je 71 poslank in poslancev, za jih je
               glasovalo 38, proti 28.</p>
               <p><stage>(Za je glasovalo 38.)</stage> <stage>(Proti 28.)</stage></p>
               <p>Ugotavljam, da je bil amandma sprejet.</p>
               <p>Prehajamo na amandma k drugemu razdelku, ki pa je, vas moram opomniti, brezpredmeten,
               kajti vsi amandmaji predlagateljice niso bili sprejeti, zato še enkrat, ta amandma je
               brezpredmeten.</p>
               <p>Prehajamo še k zadnjemu amandmaju k petemu razdelku. Prehajamo na odločanje.
               Glasujemo. Ugotavljam, da je glasovalo 60 poslank in poslancev, za 41, proti 9.</p>
               <p><stage>(Za je glasovalo 41.)</stage> <stage>(Proti 9.)</stage></p>
               <p>Amandma je bil sprejet.</p>
               <p>Po končanem odločanju o amandmajih prehajamo na odločanje o odloku v celoti. O tem
               vas obveščam, da me odbor za lokalno samoupravo in regionalni razvoj oziroma
               zakonodajno-pravna služba nista obvestila, da bi bil odlok neusklajen. Gospod Kontič,
               imate proceduralno vprašanje?</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Ja. Spoštovani, gospod predsednik. V imenu poslanske skupine prosim za 10 minut
               odmora pred odločanjem.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Odrejam 10 minutni odmor, nadaljevali bomo 10 pred 18. uro. Hvala.</p>
               <stage type="time">(Seja je bila prekinjena ob 17.37 uri in se je nadaljevala ob 17.53 uri.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo s prekinjeno 1.a točko. Pred prekinitvijo je bila želja po obrazložitvi
               glasu. Prosim, še enkrat, kdo želi obrazložiti glas? Prosim, gospod Brenčič.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. No, sam nimam toliko moči, da bi lahko pri odločanju delal tak
               diskriminatoren odnos do ljudi, ki stojijo za posameznimi predlogi, ki pričakujejo,
               da bodo tudi o tem rekli svojo samoodločbo. In ni nikakršnih utemeljitev, da smo dali
               zeleno luč samo za dva predloga, ki ne izpolnjujeta osnovne, primarne zdravstvene
               oskrbe, čeprav jo v celoti oskrbujeta po zakonu o zdravstveni dejavnosti. Za vse
               druge smo pa rekli, ne, dragi moji, vi pa nimate te pravice. Zato bom odgovorno
               glasoval proti odloku.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Zalokarjeva.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Hvala lepa. V poslanskem klubu Liberalne demokracije odloka ne bomo podprli, kajti
               zdi se nam, da to, kar se danes dogaja tu, je še en kamenček v obliki fars, ki se
               dogajajo, in ne želimo na ta način prispevati k nadaljnji nenačelni zgodbi, ki se nam
               dogaja v lokalni samoupravi. Vse, kar se na tem področju dogaja, je ena sama trgovina
               in bazar. In tudi ta koalicija, ki je vedno trdila, da bo zmogla in da zna in bo
               delala drugače, je danes pokazala, da je pravzaprav popolnoma enaka. Tako da v tem
               kamenčku iz leta 1994 mi res ne želimo več sodelovati. Pri tem poudarjam, da ob
               zadnjem podobnem glasovanju v državnem zboru smo se vendarle držali načel in
               glasovali ter podprli samo eno občino, ki je v resnici takrat izpolnjevala pogoje,
               Šmartno pri Litiji. Torej, zadnje glasovanje, še enkrat poudarjam, leta 2002 je bilo
               načelno.</p>
               <p>Tokrat je farsa popolna. En amandma z enako vsebino je dobil podporo, čez pol ure
               enak amandma z enako vsebino ne dobi podpore. In v taki zgodbi in taki nenačelnosti,
               ki se mi zdi, da v resnici škoduje najbolj slovenski samoupravi, res ne želimo
               sodelovati in takega odloka ne podpiramo. Vsa odgovornost v zvezi z vsem dogajanjem
               pa pada na vas, vladajoča koalicija.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bajc.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Že prej enkrat sem obrazložil, da danes nismo glasovali
               ne po pravici, ne po zakonu. In glede na to, da bi rad nekaterim zmanjšal delo pred
               novim letom, ko bi z enako pravico bili uvrščeni v ta seznam, pa uporabljali druga
               pravna sredstva, z izpodbijanjem tega odloka, ki bi bil danes izglasovan, bom tudi
               sam glasoval proti odloku.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Kontič, imate besedo.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa gospod podpredsednik, sicer sem pričakoval besedo po prekinitvi seje, kot
               gre po poslovniku, tistemu ki prosi za prekinitev, ampak saj v bistvu to niti ni
               najpomembnejše.</p>
               <p>Kot smo že v uvodu v imenu poslanske skupine povedali, je ustanavljanje novih občin,
               pri tem pa seveda razpis za referendum na način eni da, drugi ne, pri tem pa so vsi
               predlogi izjema, ki na ta način postajajo pravilo za poslanke in poslance Socialnih
               demokratov, nesprejemljivo. Poslanska skupina v tej sestavi danes tu bo glasovala
               proti odloku, ki ga danes sprejemamo, zaradi nenačelnosti arbitrarnosti in dejansko
               politične presoje. In kot sem v uvodu dejal, sem trdno prepričan, da bo na tem odloku
               oziroma v zvezi s tem odlokom imelo veliko dela tudi ustavno sodišče in v tem
               trenutku nihče ne ve, kaj bo na koncu oziroma kaj se bo izcimilo iz te odločitve.</p>
               <p>Tudi sam bi opozoril na primer, ko smo o istem, o isti vsebini amandmaja, samo
               različni predlagatelji glasovali različno, da ne govorim o različnih naseljih, ki so
               želeli postati referendumska območja. Presojali smo po politični všečnosti oziroma
               pripadnosti posameznim strankam. Poslanska skupina Socialnih demokratov, še enkrat
               ponavljam, nasprotuje taki odločitvi oziroma takemu odločanju in bomo vsi prisotni
               glasovali proti temu odloku.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Juri, imate besedo.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>V osebnem imenu bom tudi seveda izrekel nasprotovanje samemu odloku, ki ustvarja po
               mojem trdnem prepričanju le iluzijo, ponavljam iluzijo v boljšo prihodnost. Ne glede
               na bazar, ki smo ga uprizorili, spoštovani bazar danes tu, sem bil že prej odločen,
               da bom temu odloku nasprotoval, prepričan, da drobljenje drobi tudi razvojne možnosti
               in potenciale vsakega posameznega okolja, povečuje konfliktnost v prostoru in
               zagotovo ne prispeva k družbenemu napredku in družbeni solidarnosti.</p>
               <p>Glede referenduma o morebitni občini Ankaran-Hrvatini pač če bo odlok sprejet, bo
               razpisan, jaz upam, da prebivalci in prebivalke tega prostora ne bodo nasedli onim,
               ki jih odganjajo z besedo ali z dejanji iz mestne občine Koper, da bodo prispevali k
               temu, da bo mestna občina Koper seveda ostala enovita, povezana, ker bosta vladala
               sožitje in solidarnost še naprej in bodo tudi kazalci razvitosti to dokazali. Če niso
               že zadovoljni z županom, naj raje poskrbijo, da bo na prihodnjih volitvah zamenjan.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Rezman Vili.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>V poslanski skupini DeSUS ugotavljamo, da bo iz te zmede, ki smo jo v parlamentu
               zakuhali, težko najti skupno pot zato, ker so padli vsi kriteriji. Kriterij je bil
               nekaj časa zdrav razum, pa seveda ni bilo povedano, čigav zdrav razum je pravi, ker
               ima vsak svojega. Kriteriji so bili nekaj časa zakonski pogoji, pa so bili zopet
               oporekani in torej tudi pravo vsak po svoje razume.</p>
               <p>Zato, ker je težko napovedati, da bi jutri med nami še kdo znal povedati, kaj je
               danes prav, mi ne moremo glasovati tako, da bi bili zavezani k temu, kako se naj
               glasuje. Glasoval bo vsak po svoji vesti, glasoval bo torej tako, da bo iz te zmede
               vsak skušal najti svojo pot.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Kramberger.</p>
            </sp>
            <sp who="SDZ4:KrambergerJanez">

               <speaker>MAG. JANEZ KRAMBERGER:</speaker>

               <p>Hvala lepa, gospod podpredsednik. Kolegice in kolegi, jaz odloka ne bom podprl.
               Vložil sem dva predloga. Število ljudi je na obeh referendumskih območjih približno
               enako. Obe območji imata pravzaprav skorajda identične pogoje, tudi pogoje
               zdravstvene oskrbe, s tem, da eno območje nima prostora, kjer se ta dejavnost izvaja.
               In zaradi tega, seveda, ne morem tem ljudem obrazložiti, zakaj eni lahko imajo
               referendumsko območje, drugi pa ga nimajo. Zato bom glasoval proti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kumer, imate besedo.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Glasoval bom proti odloku, nisem se do sedaj oglasil. Prepričali so
               me pa vsi tisti, ki so danes govorili, da smo danes glasovali v neskladju z veljavno
               zakonodajo, da smo v hramu, kjer sprejemamo zakone, glasovali protizakonito. Nekaj
               diskutantov je o tem govorilo. In jaz kot poslanec, seveda, v zakonodajnem telesu, ne
               morem glasovati za odlok, ki je očitno že vnaprej nezakonit. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Gulič, izvolite.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Cenjeni in spoštovani, spoštovani predsedujoči.</p>
               <p>Seveda je nastala velika zmeda. Res je, kot pravijo mnogi tukaj, da se je nekaj časa
               glasovalo po pameti, nekaj časa po zakonu, nekaj časa po <q>"bypass-ih"</q>, nekaj časa brez
               pameti. In seveda, iz vsega tega je nastala takšna zadeva, ki pravzaprav ni podobna
               ničemur.</p>
               <p>Edino tako se seveda da zadevo pravzaprav nekako utiriti, popraviti, da pač glasujemo
               proti in se odpovemo vsemu temu početju, rezultatom tega početja. Naj pa ostane
               izkušnja iz vsega tega. Izkušnja o tem, kako ni dobro delati. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Terčon, imate besedo.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Spoštovani, gospod podpredsednik. Torej, jaz tega odloka ne bom podprl. Slučajno sem
               včeraj pogledal na koledar in sem ugotovil, da je danes nekje okoli 17. ure polna
               luna. In očitno je poslanke in poslance vladajoče koalicije pri odločanju kar precej
               nosila, ker oni so predvsem odgovorni s svojo večino, da sprejmejo kvalitetne
               odločitve. Te odločitve danes niso bile kvalitetne, ampak so bile po luni, po polni
               luni. In zato jaz ne morem odgovarjati, če vas luna nosi in tudi odloka ne bom
               sprejel, podprl. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Kokalj.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Jaz pa bom za razliko od predhodnikov odlok podprl. Kljub temu, da tudi moja pobuda
               na veselje gospoda Aurelija bila najslabše podprta. Ni šla skozi, menim pa, da je
               škoda zaradi tega oporekati ostalim pravico do tega, da bi se odločali.</p>
               <p>Kot sem že prej rekel, jaz mislim, da je podpora lokalni samoupravi - in dokler je še
               volja, da bi ljudje prevzemali delo na svojem področju, jih je treba podpreti - edina
               pot, da se bo ta država mogoče malo bolj demokratično razvila in tudi mogoče
               skladnejše regionalno razvila, drugih instrumentov ni.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Anderlič, besedo imate.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Ne bom sodeloval pri tem glasovanju zaradi treh razlogov. Prvič zaradi tega, ker
               nisem dobil odgovora na vprašanje, ki sem ga postavil dopoldan, zakaj se krade zemlja
               v eni občini in se daje drugi, pa se spreminjajo odloki kar tako. Jaz vem, zakaj.
               Zato, ker imajo botra od tam, ampak nisem dobil tukaj odgovora. Drugič, ker ne
               dopustite, da se ločeno ugotavlja, kar je zakonska pravica, rezultat na posameznem
               območju. To je elementarna osnovna pravica, ki jo imajo vsi državljani in državljanke
               po zakonu, pa niste dovolili. Enim ja, drugim ne. In tretjič, ker ne vem za res, o
               katerem odloku glasujemo. V glasovanju pred tem smo namreč glasovali o istih
               amandmajih večkrat: enkrat ni bil izglasovan, drugič je bil izglasovan. Torej,
               glasujem o čem? Da je v odloku neizglasovan predlog amandmaja ali je izglasovan
               predlog? Ampak o tem bo verjetno še služba za zakonodajo, pa poslovniška komisija, pa
               kakšna sodba oziroma kakšna tožba kje na upravnem sodišču ali kje drugje lahko še
               pojasnila to zadrego. Ampak, to je res zadrega. In če hočete, še četrti razlog. Imam
               tukaj dve glasovanji, na enem je rezultat 32, 30 za, na drugem je pa 28 proti 37. In
               pogledam drug papir, tabele in rečica s toliko in toliko, 30 je več prebivalcev v
               tisti občini, obe potencialni občini presegata 2000, rečica je izglasovana, neka
               druga potencialna pa ne. Seveda v popravnem izpitu, če je to sploh, je bila tudi
               tista druga, ampak to je nepošteno delo, zato pri tem ne morem sodelovati.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Sok, prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Tudi sam bom odlok podprl, nobenega razloga ni, da bi ga ne podprl,
               čeravno vsi predlogi, ki smo jih v Novi Sloveniji predlagali, niso dobili podpore. Je
               pa danes, kar se tiče občin, dejansko Slovenija eno sračje gnezdo, je pravzaprav
               kriva Liberalna demokracija, ki je 12 let ustanavljala občine, tako kot jih je
               želela<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Sok, obrazložitev glasu, prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Saj obrazlagam. pred mano je kolega Anderlič govoril vse sorte, bil je vodja
               poslanske skupine in je vplival tukaj na to, kako so glasovali. Še enkrat povem, da
               bom odlok podprl, volja večine v tem državnem zboru je takšna, da se na teh področjih
               razpiše posvetovalni referendum in nobenega razloga ni, da bi danes ta odlok
               zavrnili. Glasoval bom za. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ja, gospod Trofenik.</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Hvala za besedo. Jaz bom seveda glasoval proti iz preprostega razloga, ker je bila
               kršena direktno ustavna odločba - tisti, ki ne veste, - ki zagotavlja in je
               izvršljiva, da je treba omogočiti ločeno referendumsko območje oziroma izjasnjevanje
               na referendumskem območju. To je prvi razlog.</p>
               <p>Drugi razlog je pa v tem, da je z grobo kršitvijo poslovnika pri obrazložitvi glasu
               bila podtaknjena laž oziroma da govorim neresnico. Bo pa zanimivo vedeti, zakaj je
               vodstvo državnega zbora preprečilo, da bi poslanci dobili sklepe občinskega sveta, s
               katerimi so bili sprejeti in je bila izjava tik pred glasovanjem direktno nasprotna z
               že sprejetimi sklepi občinskega sveta v zvezi s to problematiko, zato bom glasoval
               seveda proti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje. Gospod Tanko, prosim.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala. V imenu poslanske skupine predlagam pol ure odmora pred glasovanjem.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Tanko, en odmor je že bil. Prosim, gospod Brenčič.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Gospod predsedujoči, vse je lepo in prav, ampak kolikor jaz poznam poslovnik, o istem
               vprašanju je bilo pred glasovanjem že dan čas za posvetovanje, zato ga ni mogoče dati
               še enkrat. Vi pa ste predsedujoči in vi storite po svoji vesti in poznavanju
               poslovnika.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Predlagali ste pavzo. 10 minut je bilo že prej izkoriščenih. Prosim. O istem
               vprašanju je lahko pavza največ 45 minut. 10 minut je že izkoriščenih. 30 minut
               odmora, ob 18.40 nadaljujemo.</p>
               <stage type="time">(Seja je bila prekinjena ob 18.40 uri in se je nadaljevala ob 18.45 uri.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovani! Nadaljujemo prekinjeno 1.a točko dnevnega reda. In glede na to, da so se
               v teku razprave, posebno v zadnjem delu, odprla še nekatera vprašanja, ki jih je
               treba razčistiti, bi predlagal oziroma odrejam 10-minutno pavzo. Odrejam 15 minutno
               pavzo za posvet z vodji poslanskih skupin v sobi 217. Ob 19.00 uri nadaljujemo sejo.
               Mislim, da je stvar zelo resna.</p>
               <stage type="time">(Seja je bila prekinjena ob 18.46 uri in se je nadaljevala ob 19.09 uri.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Nadaljujemo sejo in z 1.a točko. Glede na
               to, da sta oba dokumenta zelo povezana in je prišlo do nekaterih zapletov v času
               glasovanja in je pričakovati možnost, da bo potrebno usklajevanje obeh dokumentov,
               obeh aktov, ne bom sedaj nadaljeval s končnim glasovanjem o odloku v celoti, ampak
               bomo prešli na 1.b točko. Se pravi, 1.a točko bomo prekinili, prešli na 1.b točko,
               opravili razpravo in glasovanje o odprtih amandmajih, kajti takrat bomo videli obseg
               neusklajenosti, če slučajno bo. Nato bomo prešli na glasovanje o 1.a točki in nato o
               1.b točki. Ko bomo prešli na 1.b točko, vas opozarjam, da imate sicer pregled
               amandmajev z dne 15.12.2005, vendar so vsi amandmaji brezpredmetni, razen treh
               amandmajev. Brezpredmetni so zaradi tega, ker so bile te vsebine sprejete v odloku
               oziroma zavrnjene v odloku. Odprti amandmaji, o katerih bomo glasovali, so amandma k
               12. točki, amandma k 13. točki in amandma k 17. točki. Toliko za obrazložitev.</p>
               <p>Sedaj je kar vrsta proceduralnih vprašanj, najprej gospa Zalokar. A, vi ste bili
               prvi? Oprostite, gospa Zalokarjeva. Izvolite.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa. Gospod predsednik, na tem posvetu, ki ste ga sklicali, se nismo domenili
               nič, razen tega, da smo povedali, kaj kdo misli o posamezni zadevi. In zdaj vas,
               glede na to, da predsedujoči tolmači poslovnik med sejo državnega zbora, sprašujem,
               ali sta amandmaja, ki smo ju sprejeli k temu odloku, pa sta bila dejansko
               brezpredmetna, ker sta bila iste vsebine kot tista dva, ki sta bila predhodno
               zavrnjena, ali sta ta dva amandmaja sprejeta in ali sta ta dva amandmaja vsebovana v
               odloku za razpis referenduma in določitev referendumskih območij.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Ta dva amandmaja sta sprejeta, zaradi tega so pod 1.b točko amandmaji k 12. točki in
               k 13. točki odprti. Gospa Zalokarjeva?</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Ja, oprostite, jaz sem razmišljala, zelo težko je slediti vsem tem prekopancijam, ki
               smo jih danes tukaj pravzaprav deležni o tako pomembni temi, kot je ustanavljanje
               novih občin. Tudi naš predstavnik na posvetu ni znal pojasniti in jaz se pridružujem
               in pravzaprav ponovno sprašujem <gap n="..."/><stage>/Vmesno govorjenje./</stage><gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Prosim.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p><gap n="..."/> ponovno sprašujem, kako lahko preidemo na glasovanje o sklepu, ker sta zadevi
               odloka in sklepa pravzaprav popolnoma povezani. Ne vem, zakaj prekinjamo odločanje v
               zvezi z odlokom, niste podali obrazložitve. Po tem, kar sem izvedela od poslanskega
               kolega, te obrazložitve tudi ni bilo dane na posvetu vodij poslanskih skupin, zato me
               zanima, zakaj prekinjamo odločanje v zvezi z odlokom, ker sta materija odloka, in to
               sem že zjutraj na vašem posvetu opozorila, popolnoma prepleteni in če ne vemo, kaj je
               v odloku in na kakšne način in kaj je v odloku sprejeto, ali je sploh odlok sprejet,
               se mi zdi nemogoče, da gremo naprej in glasujemo o sklepu, če pa odloka še nismo
               sprejeli. Ti materiji sta povezani in ne moremo o njih tako in tako. Tukaj je zdaj že
               res nekaj, kar bi človek komaj še razumel, da je mogoče na tem svetu, sploh pa ne v
               parlamentu.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Mislim, da stvar vendarle ni tako nejasna in da tudi vaš predstavnik zjutraj in tudi
               sedaj je bilo zelo jasno rečeno, da sta res, kot pravite, oba odloka zelo povezana in
               amandmaji so bili v parih danih, to se pravi, če določen amandma k odloku ni bil
               sprejet, potem je amandma, vprašanje amandmaja v sklepu, brezpredmeten. Sprejeti so
               bili trije amandmaji k odloku, zato so odprti trije amandmaji v sklepu. Gospod
               Anderlič. Izvolite.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Ne glede na vse te nejasnosti, je stvar sila preprosta. Od trenutka, ko ste se kot
               predsedujoči in tisti, ki tolmačite poslovnik, se postavili na stališče, da so
               amandmaji, ki so sicer po mojem mnenju bili sporno dani na glasovanje, sprejeti,
               pomeni da je prišlo do konca razprave in odločanja o amandmaju na odlok o ustanovitvi
               občin in je pravzaprav potrebno glasovati o odloku. Ali bo kdo spodbijal to odločitev
               predsedujočega, da je bilo vse prav do konca glasovanja o amandmajih, je druga stvar.
               Ampak v tem trenutku je stvar kristalno jasna. Vi ste rekli, amandmaji so bili na
               glasovanju, so sprejeti, glasujemo o odloku. Č bo ta odlok sprejet, gremo lahko na
               naslednjo točko, da rečemo, tile pa tile predlogi, ki jih je mislim da 17, ki so bili
               tudi predlogi za ustanovitev referendumskih območij, pač niso prišli v odlok.
               Glasujemo tudi o tistem predlogu. To je vse. Zato resnično ni potrebno prekinjati te
               točke in iti na naslednjo. To sem zastopal tudi na tistem pogovoru, kajti tam ni bilo
               tako jasno postavljeno, da so tri sporna glasovanja tolmačena na način, da je drugo
               glasovanje tako, ki ga vi upoštevate.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Jaz bi prosil, da upoštevate, da ni razprave o moji odločitvi. Odločitev sem razložil
               in prešli smo na 1.b točko. Če ima kdo kakšen proceduralni predlog, naj ga pove.
               Gospod Gantar, izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Gospod predsednik, jaz ne razumem vaše odločitve. Res je, da so bili pod 1.a točko
               pri odloku sprejeti določeni amandmaji, določeni zavrnjeni, vendar ti amandmaji
               nimajo pravne veljave, dokler ni odlok v celoti sprejet. Ne morete reči, da so
               amandmaji že pravno dejstvo, če odlok ni sprejet. Zato ne moremo iti na 1.b točko,
               dokler ne sprejmemo odloka in s tem potrdimo te amandmaje, sprejete, ki so bili v
               obliki odloka kot celote, kot integralnega dela. Tedaj lahko gremo na 1.b točko Zato
               je nemogoče iti na 1.b točko in potem gledati, kaj bomo storili za nazaj. Zato vas še
               enkrat pozivam, to je moj proceduralni predlog, da gremo razumno in smiselno nazaj na
               1.a točko in glasujemo o odloku.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Gantar, gospod Anderlič, gospod Lahovnik, in vsi vi, ki imate še pomisleke.
               Drugi odstavek 86. člena poslovnika pravi: Predsedujoči lahko določi na začetku seje
               ali med sejo čas, ko se opravi glasovanje. In jaz sem določil čas, ko se bo opravilo
               glasovanje o 1.a točki. Sedaj smo na 1.b točki. Nič več, gospod Gantar. Dovolj je
               bilo teh vprašanj in pobud, ki niso bila proceduralna.</p>
               <p>Prehajamo na <title>1.b točko dnevnega reda</title>, to je na <title>obravnavo predloga
                  sklepa o ugotovitvi, da posamezna območja ne izpolnjujejo pogojev za ustanovitev
                  občine oziroma za spremembo njenega območja.</title> Predlog sklepa je v obravnavo
               zboru predložil odbor za lokalno samoupravo in regionalni razvoj. Besedo dajem
               predsedniku odbora Pavlu Ruparju za dodatno obrazložitev predloga sklepa. Prosim.
               <gap n="..."/><stage>/Oglašanje iz klopi./</stage> Gospa Zalokarjeva, dovolj jasen sem bil. Imeli ste dvakrat
               čas za proceduralni predlog, niste ga dali. <gap n="..."/><stage>/Oglašanje iz klopi./</stage></p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Dali smo proceduralni predlog, vendar ga pač vi niste sprejeli, ampak ker ne veste in
               ne vidite v mojo glavo, dovolite, da vendarle povem, da v imenu poslanske skupine,
               ker ste začeli 1.b točko zahtevam 45 minut pavze za posvet.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Ta čas boste dobili gospa Zalokarjeva pred glasovanjem. Gospod Pavel Rupar, imate
               besedo. <stage>(Ne želi.)</stage> Besedo dajem predstavniku vlade za uvodno obrazložitev mnenja. <stage>(Ne
               želi.)</stage> Še enkrat prehajamo na razpravo o predlogu sklepa. Besedo bom najprej dal
               predstavnikom poslanskih skupin, vendar vas opozarjam, da so aktualni le trije
               predlogi, le trije amandmaji. Najprej ima besedo gospod Bojan Kontič.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Glede na vašo odločitev, nadaljujemo s to zmešnjavo,
               ki je popolna. Dejstvo je, da to, kar je v odloku, ne bi smelo biti v sklepu, in to,
               kar ni v odloku, bi moralo biti vsebovano v sklepu. Ta sklep vsebuje namreč vse tiste
               predloge za ustanovitev občin, ki po mnenju vlade in dodatno še matičnega delovnega
               telesa ne izpolnjujejo pogojev, predpisanih z zakonom o lokalni samoupravi. Vseboval
               bo vsa tista območja, za katera smo se v postopku spreminjanja odloka o razpisu
               referenduma odločili, da ne sodijo v odlok. Če bi približno tako vodili sejo
               državnega zbora, kot smo to počeli na odboru za lokalno samoupravo in regionalni
               razvoj, mislim, da zdaj teh nesporazumov ne bi imeli, zato ker so točke vsebinsko
               zelo povezane. Ko smo odločali o odloku, bi morali posledično odločati o sklepu, in
               teh zapletov v tem trenutku ne bi imeli.</p>
               <p>Kot pri odloku gre tudi pri tem sklepu za izjeme, ki pa so arbitrarno ločene od
               tistih izjem, ki po mnenju vlade izpolnjujejo pogoje in imajo podporo v državnem
               zboru. <stage>/Nemir v dvorani./</stage> Predsedujoči, bomo nadaljevali ali<gap n="..."/>?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Oprostite, gospod Kontič. Prosim, tišina!</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Tudi tu je treba opozoriti na pomanjkljivost in slabo obrazložitev. Mnogo je bilo
               dejansko klicev tudi v našo poslansko skupino. Zastavljajo vprašanja, na katera
               odgovor ni enostaven. Imamo veliko občin, ki ne izpolnjujejo pogojev in imajo tudi
               manj prebivalk in prebivalcev, kot jih imajo nekateri predlogi, ki bodo danes
               zavrnjeni. Nič ne bi bilo narobe, če bi današnji sklep vseboval vsa območja, ki
               želijo postati občina, pa ne izpolnjujejo pogojev. Tako pa so tu navedene le izjeme
               od izjem, ki pa nimajo podpore, da bi postale izjeme, navedene v odloku o razpisu
               referenduma. Na tem mestu bi lahko ponovil vse argumente, ki sem jih navedel v imenu
               poslanske skupine Socialnih demokratov pri obravnavi odloka o razpisu referendumov.
               Naj povem le, da poslanska skupina nasprotuje nadaljnji drobitvi občin in hkrati
               opozarja, da način arbitriranja brez tehtne obrazložitve za poslanke in poslance
               Socialnih demokratov ni sprejemljiv.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kontiču. Gospod Alojz Sok bo predstavil<gap n="..."/> <stage>(Ne, se odpoveduje.)</stage> Gospod
               Zmago Jelinčič, stališče Slovenske nacionalne stranke. <stage>(Se odpoveduje.)</stage> Gospod Vili
               Rezman, izvolite, v imenu poslanske skupine DeSUS.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Z ozirom na stopnjevanje zmede, ki je iz minute v minuto večja, je
               poslanska skupina DeSUS ne želi povečevati. Zato tudi ne bomo posredovali svojega
               sicer pripravljenega stališča, ki bi lahko tiste, ki so že zmedeni, še bolj zmedlo,
               in se stališču odpovedujemo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Rezmanu. Gospod Branko Marinič bo predstavil stališče poslanske
               skupine SDS. <stage>(Se odpoveduje.)</stage> Gospe Cvetke Zalokar Oražem ni.</p>
               <p>Končali smo torej s predstavitvijo stališč poslanskih skupin. Besedo imajo posamezni
               poslanci. Gospod Janko Veber. <stage>(Ga ni.)</stage> Jožef Horvat? <stage>(Se odpoveduje.)</stage> Marijan Pojbič?
               <stage>(Se odpoveduje.)</stage> Jakob Presečnik? <stage>(Ne.)</stage> Gospod Geza Džuban. <stage>(Ne.)</stage> Ga ni. Aurelio
               Juri. Ali sploh kdo želi razpravljati o treh amandmajih? Gospod Sok, izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo. Rad bi povedal spoštovani predsedujoči, kolegice poslanke in
               poslanci, da glede na to, kako je bilo gradivo pripravljeno najprej 1.a točka in
               potem 1.b točka bi v vsakem primeru, če tudi bi najprej glasovali o odloku, lahko
               prišlo do tega, da bi potem v samem sklepu bilo izglasovano nekoliko drugače kot v
               odloku, zato bi seveda bilo potrebno potem odlok prilagoditi glede na sklep. V Novi
               Sloveniji se ne glede na to, kar sedaj poskuša ponovno proceduralno izvajati ta naša
               opozicija, strinjamo s tem, kar je predsedujoči sklenil in odločil, se pravi, da
               gremo najprej na odločanje o sklepu, potem ugotovimo, kaj smo v sklepu sprejeli
               oziroma česa nismo sprejeli in se potem, če bo potrebno, preko uskladitvenega
               amandmaja vrnemo nazaj k odloku. Torej za nas je taka odločitev čista in seveda bomo
               o teh treh amandmajih, ki so ostali v sklepu kot potrebni, da se o njih odloči, tudi
               odločili. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo? Tisti, ki so prijavljeni. Gospod Aurelio Juri.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala predsednik. Jaz se nisem mislil oglasiti, ker tako kot je kolega Rezman
               povedal, zmeda je totalna, bazar se nadaljuje in ne vemo, kdo pije in kdo plača v tej
               zgodbi.</p>
               <p>To, kar kolega Sok pravi, da prioriteto daje absolutno sprejetju sklepa, ki ima samo
               ugotovitveno naravo na naslov tistih občin, ki baje naj ne izpolnjujejo pogoje. Edini
               akt, ki ima nek pravni učinek, edini akt, ki sproža vrsto postopkov, je odlok. In
               odlok bi moral imeti prioriteto pri odločanju. Sklep je samo posledica odloka. Ko mi
               sedaj zbrkamo to zavedo, gospod predsednik, lahko to počnete, ampak mislim, da ves ta
               postopek bo lažje našel pot na ustavno sodišče in bomo videli posledice. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati? Zaključujem razpravo splošno razpravo o sklepu in
               prehajamo na razpravo in odločanje o odprtih amandmajih. V razpravo in glasovanje
               dajem amandma k 12. točki, ki ga predlaga Slovenska ljudska stranka in gospod
               Zamernik Mirko. Oba amandmaja sta identična in bomo razpravljali in glasovali o tem
               amandmaju samo enkrat. Izvolite. Gospod Kontič.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Vidim, da ni razprave, ampak to boste ugotovili vi.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Je razprava o amandmaju.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Mislim, da ni zainteresiranih za razpravo. Če pa je, bi pa jaz želel po razpravi
               proceduralno.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Še kdo o amandmaju k 12. točki? Zaključujem razpravo o amandmaju k 12. točki. Gospod
               Kontič, izvolite.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Glede na to, da kolegic in kolegov iz LDS-a ni v dvorani, v imenu poslanske skupine
               Socialnih demokratov zahtevam 45 minut odmora pred odločanjem o tem amandmaju.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANC CUKJATI:</speaker>

               <p>V redu. Bi pa še končali fazo obrazložitve glasu. Želi kdo obrazložiti glas? <stage>(Ne.)</stage>
               Zaključujem obrazložitve glasu in odrejam 45 minut pavze, to je do 20.15.</p>
               <stage type="time">(Seja je bila prekinjena ob 19.29 uri in se je nadaljevala ob 20.15 uri.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Nadaljujemo s prekinjeno 1.b točko.
               Sprašujem gospoda Kontiča, ali želi besedo? Izvolite.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. V poslanski skupini Socialnih demokratov smo se
               posvetovali glede nadaljevanja te točke oziroma odločanja o amandmajih in nato o
               sklepu pri tej točki dnevnega reda. Tudi dogovor, ki je bil danes pred to sejo
               sprejet, je bil posledica spoznanja, da je treba najprej obravnavati in odločati o
               odloku in amandmajih k njemu ter nato sprejeti odlok o razpisu referenduma in
               določitvi referendumskih območij za ustanovitev občin ter za določitev oziroma
               spremembo njihovih območij kot celoto. Sprejemu tega odloka bi potem sledila
               obravnava sklepa, torej sklepa o ugotovitvi, da posamezna območja ne izpolnjujejo
               pogojev za ustanovitev občine oziroma za spremembo njenega območja. Ker je pri
               obravnavi 1. točke dnevnega reda, torej 1.a točke prišlo do proceduralnih zapletov
               oziroma proceduralne napake, da smo glasovali o dveh amandmajih, ki sta bila dejansko
               brezpredmetna, ste se poslužili taktike, da ne rečem zvijače, prekinili sejo oziroma
               obravnavo odloka in prešli na obravnavo sklepa, s katerim želite odpraviti napako, ki
               se je zgodila pri 1.a točki. Pri tem vsekakor poslanci Socialnih demokratov ne moremo
               sodelovati. Zato skladno z drugim odstavkom 65. člena poslovnika napovedujem
               odsotnost vseh članov poslanske skupine pri obravnavi 1.a točke.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Kontič, obravnavamo 1.b točko<gap n="..."/></p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Mišljena je bila 1.b točka. Se zahvaljujem, gospod predsednik, za opozorilo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gantar, proceduralno.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Gospod predsednik! Z obžalovanjem, in ne prvič, ugotavljam, da ste resno kršili
               proceduro in dobro prakso v državnem zboru. Najprej ste kršili jutranji dogovor
               kolegija, po katerem naj bi najprej opravili splošno razpravo o odloku, razpravljali
               in glasovali o amandmajih k odloku in na koncu sprejeli odlok ter nato prešli na 1.b
               točko in glasovali o sklepu. Glasovanje o odloku ste prekinili sredi glasovanja in
               ste prešli na novo točko. S tem ste zlorabili pravico, da določite čas glasovanja
               pred glasovanjem. Če ne bi bili že v procesu glasovanja, tudi ne bi mogli obrazlagati
               glasu, kar smo že počeli. Torej ste prekinili glasovanje med samim glasovanjem in ne
               pred glasovanjem. To je resna kršitev poslovnika. Prešli ste na obravnavo sklepa,
               čeprav odlok, ki je podlaga za sprejem sklepa, ni bil sprejet. In tu ste omejili
               razpravo na tri amandmaje, čeprav ti amandmaji niso bili potrjeni, ker pač ni bil
               sprejet odlok. Zato bi morali do konca izpeljati 1.a točko in dokončati glasovanje o
               odloku ter nato preiti na 1.b točko. Najmanj pa, če ste že šli na 1.b točko, pa bi
               morali dovoliti razpravo in glasovanje o vseh amandmajih, saj ne moremo
               prejudicirati, v kakšni obliki bo odlok sprejet. Greste čez vse meje dobrega okusa in
               delate škodo temu parlamentu. Z manipulacijo procedure poskušate prekriti
               nedoslednost pri sprejemanju odloka in pokriti, v narekovaju <q>"kravje kupčije"</q> v
               koaliciji. Zato tudi mi uporabljamo 65. člen, drugi odstavek in pri delu, pri obeh
               točkah, pri 1.a točki in 1.b točki ne nameravamo sodelovati. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Prehajamo na glasovanje o amandmaju k 12. točki dveh predlagateljev,
               predlagatelj poslanske skupine SLS in gospoda Zamernika. Glasujemo. Glasovanje teče.
               Navzočih je 48 poslank in poslancev, za jih je glasovalo 15, proti 29.</p>
               <p><stage>(Za je glasovalo 15.)</stage> <stage>(Proti 29.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na razpravo in odločanje o amandmaju k 13. točki, in sicer amandma dveh
               predlagateljev, gospe Uhan Marjetke oziroma skupine poslancev, prvopodpisana Uhan
               Marjetka, in poslanske skupine SLS. Želi kdo razpravljati? <stage>(Ne.)</stage> Zaključujem razpravo
               in prehajamo na odločanje. Glasujemo. Glasovanje teče. Navzočih je 52 poslank in
               poslancev, za jih je glasovalo 13, proti 36.</p>
               <p><stage>(Za jih je glasovalo 13.)</stage> <stage>(Proti 36.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na razpravo in odločanje o amandmaju k 17. točki. Predlagatelj je Slovenska
               nacionalna stranka. Želi kdo razpravljati? <stage>(Nihče.)</stage> Prehajamo na odločanje.
               Glasujemo. Glasovanje teče. Navzočih je 52 poslank in poslancev, za jih je glasovalo
               43, proti 7.</p>
               <p><stage>(Za je glasovalo 43.)</stage> <stage>(Proti 7.)</stage></p>
               <p>Ugotavljam, da je predlagani amandma sprejet.</p>
               <p>S tem zaključujem razpravo in odločanje o amandmajih, ki smo ga opravili po pregledu
               amandmajev z dne 15.12. pod 1.b točko. Sprašujem predstavnika vlade, ali sta
               dokumenta usklajena.</p>
            </sp>
            <sp who="SDZ4:RokavecFranc">

               <speaker>FRANCI ROKAVEC:</speaker>

               <p>Hvala za besedo, gospod predsednik. Spoštovane poslanke in poslanci! Z nesprejetjem
               amandmajev k 12. in 13. točki sklepa, kateri predlogi ne izpolnjujejo pogojev za
               ustanovitev občin oziroma spremembo njihovega območja, je postal sklep neusklajen s
               sprejetim odlokom. Zato bi bilo potrebno pripraviti uskladitveni amandma k odloku o
               razpisu referenduma in določitvi referendumskih območij ter za določitev oziroma
               spremembo njihovih območij. Verjetno bi bilo v tem trenutku najbolj primerno, da bi
               matični odbor pripravil uskladitveni amandma na sam odlok. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>O tem ni razprave. Proceduralni predlog, izvolite.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Gospod predsednik, jaz ne vem, pri čem smo sedaj. Odlok še ni sprejet, gospod
               sekretar. V čem nismo neusklajeni, če odlok še ni sprejet?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod poslanec, gre za dva enakovredna odloka, za dva enakovredna akta, ki sta med
               seboj neusklajena. Da se izognemo vprašanju oziroma zapletom, je ta ugotovljena
               neusklajenost sedaj v fazi, ki jo je treba uskladiti. Zaradi ugotovljene
               neusklajenosti prosim odbor za lokalno samoupravo in regionalni razvoj, da pripravi
               uskladitveni amandma. Izvolite, gospod Peče.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Mislim, da nam ne sme priti v navado, da komentiramo vodenje. Eden izmed ljudi, ki
               vodi, komentira drugo vodenje. Ampak jaz mislim, da današnja razprava, predvsem pa
               vodenje, je v marsičem prekoračilo ne samo mejo dobrega okusa, ampak tudi celotno
               dosedanjo prakso v tem državnem zboru. Gospod predsednik, mi ne moremo ugotoviti, to,
               kar je pred nami ugotovil, po moji oceni je napačna, državni sekretar, neskladnost z
               nekim aktom, ki še sploh ne obstaja. Mi 1.a točke nismo zaključili, potem takem ne
               more prihajati do neskladnosti. Predlagam, če je vodstvo državnega zbora v zadregi
               ali je državni zbor v celoti v zadregi, kar je, glede na to, da nas je dobršen del
               poslancev zapustilo in osebno tudi mislim, da bi morali sklicati kolegij, kajti
               odločitve o ustanovitvi občin in vsi akti, ki spremljajo določanje občin oziroma
               referendumskih opravil, bi morali biti doseženi z maksimalnim kompromisom. Vsi bi
               morali težiti k temu, da ne prihaja do obstrukcij. Ampak to, kar se pa sedaj dogaja,
               je pa le malo preveč. Mi ne moremo pristati na teorijo državnega sekretarja o
               neusklajenosti neobstoječega akta z neobstoječim aktom. Vi ste trenutno potrdili
               teoriji, da neobstoj akta je neusklajen z neobstoječim aktom. Lepo vas prosim, tako
               pa res ne moremo delati.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Izvolite, gospod Žnidaršič.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala, gospod predsednik. Mi pri tej zadevi tudi ne mislimo več sodelovati in v
               skladu s 65. členom poslovnika drugi odstavek napovedujemo obstrukcijo pri tej točki.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Prekinjam sejo za 5 minut. Nadaljevali bomo čez 5 minut ob 20.33 uri.</p>
               <stage type="time">(Seja je bila prekinjena ob 20.27 uri in se je nadaljevala ob 20.34 uri.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Prosim, spoštovane poslanke in spoštovane poslance, da zasedejo svoja mesta. Po
               posvetu s strokovnimi službami in zakonodajno-pravno službo smo ugotovili, da je
               predlog oziroma pomislek, ki je bil dan s strani gospoda Pečeta, tehten, in da je
               bolje, če končamo in zaključimo en akt, 1.b točko dnevnega reda. Prešli bomo na
               glasovanje o 1.b. točki v celoti, s spremenjenimi amandmaji oziroma s sprejetim
               amandmajem. Sprejet je bil en sam amandma. Prehajamo torej na odločanje o predlogu
               sklepa o ugotovitvi, da posamezna območja ne izpolnjujejo pogojev za ustanovitev
               občine oziroma za spremembo njenega območja, v celoti. Želi kdo obrazložiti svoj
               glas? <stage>(Ne.)</stage> Prehajamo na odločanje. Glasovanje teče. Navzočih je 49 poslank in
               poslancev, za jih je glasovalo 39, proti 6.</p>
               <p><stage>(Za je glasovalo 39.)</stage> <stage>(Proti 6.)</stage></p>
               <p>Ugotavljam, da je sklep sprejet.</p>
               <p>Sedaj še enkrat sprašujem predstavnika vlade, ali so nastopile pri 1.a točki
               neusklajenosti. Prosim.</p>
            </sp>
            <sp who="SDZ4:RokavecFranc">

               <speaker>FRANCI ROKAVEC:</speaker>

               <p>Gospod predsednik, sedaj so sigurno nastopile neusklajenosti pri 1.a točki, zato bi
               bila potrebna uskladitev.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa. Vsekakor bo moral odbor pripraviti uskladitveni amandma. Pri tem pa vas
               sprašujem, ali bi odbor danes to opravil ali jutri dopoldne. Lahko danes. Koliko časa
               potrebuje odbor za uskladitveni amandma?</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Gospod predsednik. Predlagam, da se ob 20.45 uri člani odbora dobimo v velikem
               salonu. V 15-ih minutah bi lahko sprejeli uskladitveni amandma, tako da bi ob 21. uri
               lahko nadaljevali.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>To se pravi, predlog je, da bi nadaljevali ob 21. uri. Gospod Peče.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Hvala. Če si lahko dovolim, jaz bi samo prosil, če mi lahko v okviru odbora kot
               matično delovno telo potrdijo, da je sklep posledica odloka. Ali drži to ali to ne
               drži?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>To ni vprašanje. To smo razčistili z zakonodajno-pravno službo in bo tudi lahko
               suportirala odbor glede tega vprašanja. Izvolite. Ste želeli proceduralni predlog,
               gospod Kramberger.</p>
            </sp>
            <sp who="SDZ4:KrambergerJanez">

               <speaker>MAG. JANEZ KRAMBERGER:</speaker>

               <p>Gospod predsednik, jaz bom, pa ne, bog ne daj, zlonamerno, ampak vseeno po mojem
               skromnem poznavanju poslovnika bi želel nekaj vprašati. Sedaj bo komisija opravila
               usklajevanje med nesprejetim odlokom in sprejetimi sklepi. Ali ne bi bilo prav, da mi
               še sprejmemo ta odlok, kakršenkoli že je, in se ta dva dokumenta potem med seboj
               uskladita. To je pravzaprav to, kar moramo narediti. Sedaj bo komisija usklajevala
               sprejeti akt z nesprejetim aktom.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Ne, ne gre tako. Vsekakor bo treba odlok uskladiti, glede na sprejeti sklep. Če ni
               drugega proceduralnega predloga, prekinjam sejo in jo bomo nadaljevali ob 21. uri s
               1.a točko.</p>
               <stage type="time">(Seja je bila prekinjena ob 20.40 uri in se je nadaljevala ob 21.09 uri.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Amandma se razmnožuje. Če dovolite, čez približno pet ali osem minut naj bi bil
               tukaj. Bomo počakali.</p>
               <p>Spoštovane poslanke in spoštovani poslanci! Prehajamo na <title>prekinjeno 1.a točko.</title>
               </p>
               <p>Zaradi ugotovljene neusklajenosti je odbor za lokalno samoupravo in regionalni razvoj
               pripravil uskladitveni amandma, ki ste ga prejeli na klopi oziroma gre za dva
               amandmaja. Razpravljali bomo o obeh amandmajih, glasovali pa o vsakem posebej. Želi o
               uskladitvenih amandmajih besedo predsednik odbora? Izvolite, gospod Rupar.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Odbor je bil z osmimi udeleženimi člani sklepčen in je odločil z enim glasom proti,
               ostali za, da se besedilo, ki določa referendumsko območje Mozirje za občino Rečica
               ob Savinji, črta, in to predlaga v sprejem tudi državnemu zboru. Podobno je glasoval
               za občino Trebnje, za izločitev občine Trebnje v novo občino Šentrupert. Torej je
               sprejel uskladitvena amandmaja. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želijo besedo poslanke in poslanci? <stage>(Ne.)</stage> Zaključujem razpravo.</p>
               <p>Prehajamo na odločanje o uskladitvenem amandmaju, da se v prvem razdelku določitev
               referendumskega območja za ustanovitev občine za izločitev dela občine v novo občino
               črta točka, ki se glasi: <q>"Kot referendumsko območje se določi del občine Mozirje, ki
               naj bi se izločil iz občine Mozirje v novo občino Rečica ob Savinji in obsega v
               amandmaju navedena naselja."</q> Glasujemo. Navzočih je 53 poslank in poslancev, za je
               glasovalo 38, proti 13.</p>
               <p><stage>(Za je glasovalo 38.)</stage> <stage>(Proti 13.)</stage></p>
               <p>Ugotavljam, da je ta uskladitveni amandma sprejet.</p>
               <p>Prehajamo na odločanje o drugem uskladitvenem amandmaju, in sicer, da se v prvem
               razdelku določitev referendumskega območja za ustanovitev občine z izločitvijo dela
               občine v novo občino črta točka, ki se glasi: "Kot referendumsko območje se določi
               del občine Trebnje, ki naj bi se izločil iz občine Trebnje v novo občino Šentrupert
               in obsega naslednja območja naselij, ki so navedena v amandmaju. Glasujemo.
               Glasovanje o uskladitvenem amandmaju teče. Navzočih je 52 poslank in poslancev, za
               jih je glasovalo 36, proti 14.</p>
               <p><stage>(Za je glasovalo 36.)</stage> <stage>(Proti 14.)</stage></p>
               <p>Ugotavljam, da sta oba oziroma je tudi ta uskladitveni amandma sprejet.</p>
               <p>Prehajamo na odločanje o odloku v celoti. Glasujemo. Glasovanje teče. Navzočih je 54
               poslank in poslancev, za jih je glasovalo 45, proti 8.</p>
               <p><stage>(Za je glasovalo 45.)</stage> <stage>(Proti 8.)</stage></p>
               <p>Ugotavljam, da je odlok o razpisu referenduma in določitev referendumskih območij za
               ustanovitev občin, ter za določitev oziroma spremembo njihovih območij, sprejet.</p>
               <p>S tem zaključujem to točko dnevnega reda.</p>
               <p>Spoštovane poslanke, spoštovani poslanci!</p>
               <p>Prehajamo na <title>4. TOČKO DNEVNEGA REDA - NA PREDLOG ZAKONA O SPREMEMBAH IN
                  DOPOLNITVAH ZAKONA O USTANOVITVI OBČIN, TER O DOLOČITVI NJIHOVIH OBMOČIJ, EPA 247
                  .</title> Glede na to, da je že pozna ura, predlagam, da to točko prestavimo jutri na
               10. uro. Vendar smo danes še dolžni opraviti nekaj glasovanj, glede prekinjene 1.
               točke. To je glede pobude oziroma zahteve poslancev za razpravo o odgovoru na
               poslanska vprašanja. Preden bi glasovali o tem, dajem torej na glasovanje
               proceduralni predlog, da 4. točko prenesemo na jutri ob 10. uri in s tem se tudi
               ostale točke premaknejo naprej. Ni razprave. Če bo nasprotovala ena tretjina, potem
               predlog ne bo sprejet. Glasujemo o proceduralnem predlogu za prenos 4. točke na jutri
               ob 10. uri. Glasovanje teče. Navzočih je 54 poslank in poslancev, za jih je glasovalo
               48, proti 2.</p>
               <p><stage>(Za je glasovalo 48.)</stage> <stage>(Proti 2.)</stage></p>
               <p>Ugotavljam, da je proceduralni predlog sprejet.</p>
               <p>Prehajamo na glasovanje o 1. točki, in sicer o predlogih za razpravo. Najprej pod
               točko 1. V skladu s predlogom poslanca Mirana Potrča bo zbor odločal o naslednjem
               predlogu sklepa: Državni zbor bo na naslednji redni seji opravil razpravo o odgovoru
               predsednika vlade Republike Slovenije gospoda Janeza Janše na poslansko vprašanje
               Mirana Potrča v zvezi z vladnim programom gospodarskih in socialnih reform.
               Glasujemo. Glasovanje teče. Navzočih je 58 poslank in poslancev, za jih je glasovalo
               12, proti 45.</p>
               <p><stage>(Za je glasovalo 12.)</stage> <stage>(Proti 45.)</stage></p>
               <p>Ugotavljam, da je zbor predlagani sklep zavrnil.</p>
               <p>V skladu s predlogom poslanca dr. Marka Pavlihe bo zbor odločal o naslednjem predlogu
               sklepa: Državni zbor bo na naslednji redni seji opravil razpravo o odgovoru
               predsednika vlade Republike Slovenije gospoda Janeza Janše na poslansko vprašanje
               doktor Marka Pavlihe v zvezi s privatizacijo Vzajemne zdravstvene zavarovalnice.
               Glasujemo. Glasovanje teče. Navzočih je 60 poslank in poslancev, za jih je glasovalo
               17, proti 43.</p>
               <p><stage>(Za je glasovalo 17.)</stage> <stage>(Proti 43.)</stage></p>
               <p>Ugotavljam, da predlagani sklep ni sprejet.</p>
               <p>V skladu s predlogom poslanke Brede Pečan bo zbor odločal o naslednjem predlogu
               sklepa: Državni zbor na naslednji redni seji opravil razpravo o odgovoru ministra za
               visoko šolstvo, znanost in tehnologijo doktor Jureta Zupana na poslansko vprašanje
               Brede Pečan v zvezi s postopkom ustanavljanja agencije za visoko šolstvo. Gospa
               Pečanova izvolite.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa. V imenu poslanske skupine in svojem imenu bi rada povedala, da bomo
               glasovali za ta sklep zaradi tega, ker se stvari odvijajo z vrtoglavo hitrostjo.
               Danes smo zasledili, da je doktor Zupan, minister za visoko šolstvo, znanost in
               tehnološki razvoj, že nadaljeval zgodbo o uresničevanju zakonske obveznosti naše
               države, ki jo je lansko leto sprejel državni zbor, to je o ustanovitvi agencije za
               visoko šolstvo, ki je ne namerava ustanoviti in ki jo namerava eliminirati z zakonom
               o visokem šolstvu, tako da bo zakon znova predlagal v obravnavo državnemu zboru, kjer
               bo agencija za visoko šolstvo ukinjena. Menim, da je vrhunec nemogočih odločitev, ki
               jih je doktor Zupan, minister za visoko šolstvo, znanost in tehnološki razvoj, že
               sprejel in ki jih nadaljuje z njihovim sprejemanjem tako, da ustvarja iz visoke
               šolstva, iz akademske sfere, iz raziskovalnih in znanstvenih inštitucij poslušno
               čredico ljudi, ki bodo delali tako, kot pač si je začrtal in zamislil sam. Zato
               menim, da je pogovor, razprava o njegovem odgovoru nujno potrebna.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Prosim, samo gospa Pečanova ima besedo, prosim.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Glasovanje teče. Navzočih je 59 poslank in poslancev, za jih je
               glasovalo 13, proti 46.</p>
               <p><stage>(Za je glasovalo 13.)</stage> <stage>(Proti 46.)</stage></p>
               <p>Ugotavljam, da je zbor predlagani sklep zavrnil.</p>
               <p>V skladu s predlogom poslanca Ljuba Germiča bo zbor odločal o naslednjem predlogu
               sklepa: Državni zbor bo na naslednji redni seji opravil razpravo o odgovoru ministra
               za zdravje magistra Andreja Bručana na poslansko vprašanje Ljuba Germiča v zvezi z
               nakupom operacijskih miz za potrebe Kliničnega centra. Gospod Kangler, izvolite.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo, spoštovana poslanke in poslanci! Sam bom takšen predlog podprl in
               tudi pričakujem solidarnost moje poslanske skupine, da to podpre. Podobno vprašanje
               sem jaz postavil pisno spoštovanemu ministru in odgovora do danes še nisem dobil.
               Verjetno bom v prihodnosti odgovor dobil, vendar tudi ne bi želel kazati krivde na
               spoštovanega ministra. Z nekaterimi informacijami, ki so prišle kakršnekoli do mene,
               je bilo jasno in glasno razvidno, da tretjerazredni birokrati pripravljajo javna
               naročila v kar velikih državnih ustanovah in da je tu prišlo do nekaterih razhajanj
               pri nabavi opreme za Klinični center. Verjetno poslance to mora zanimati, da na tem
               mestu o tem spregovorimo, čeprav nekatere reakcije in tudi anonimno pismo, ki je
               prišlo do mene, nima nobene zveze s spoštovanim ministrom, po mojem osebnem
               prepričanju. Zato ne bi želel, da se na tem mestu sproži politična razprava glede
               odgovora spoštovanega ministra. Na tem mestu bi želel, da se sproži razprava glede
               nekaterih javnih naročil, ki po zakonu o javnem naročanju tečejo v Sloveniji, in da
               tisti, ki imamo kakršnekoli podatke o nekaterih lobijih, ki vladajo v tej državi,
               tudi spregovorimo.</p>
               <p>Zato verjemite mi, z vso odgovornostjo, resnostjo <gap n="...."/><stage>/Opozorilni znak za konec
               razprave./</stage> bom podprl ta predlog, ne glede na to, kdo ga je predlagal. Mislim, da bi
               bilo pametno, da na tem mestu o javnih naročilih <gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Kangler <gap n="..."/></p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p><gap n="..."/> o javnih naročilih v medicini spregovorimo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Zalokarjeva.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Hvala lepa. Upam, da bomo z glasovanjem odločili tako, da bo ta razprava v državnem
               zboru opravljena. Vse, kar lahko v zvezi s to, po moji oceni, afero, tako jo lahko že
               imenujemo, preberemo v medijih, kaže na to, da je potrebno zadevo razjasniti, tako
               pred javnostjo kot tudi pred tistimi, ki so v tej zadevi udeleženi. Sama zadeva se
               skozi postopek več ne bo mogla na noben način urediti, niti pojasniti. Zdi se mi, da
               je treba tu povedati dvoje. Treba je dobiti odgovor, ali je bila odločitev, s katero
               so bile operacijske mize izbrane bistveno dražje, za več 10 milijonov dražje, s čimer
               so bili oškodovani tudi v tem primeru davkoplačevalci, predvsem pa vse, kar se dogaja
               po tem, ko so nekateri poslanci začeli to zgodbo odkrivati, kaže na to, da s to
               zadevo vendarle ni vse tako, kot bi moralo biti. Lahko beremo o zelo nenavadnih
               zadevah, povezanih tudi z našimi prostori, o grožnjah in mislim, da če želimo vsi
               skupaj, da to zadevo razčistimo in da ji pridemo do dna, potem boste tudi poslanci
               koalicije to omogočili, da bo pravzaprav tudi pojasnjeno in morda od tistih, ki so v
               tem trenutku na nek način tudi kot soudeleženci umazani, odmaknjena vsaka senca
               krivde.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 60 poslank in poslancev, za jih je glasovalo 20, proti
               38.</p>
               <p><stage>(Za je glasovalo 20.)</stage> <stage>(Proti 38.)</stage></p>
               <p>Ugotavljam, da predlagani sklep ni sprejet.</p>
               <p>V skladu s predlogom poslanca mag. Boruta Sajovica bo zbor odločal o naslednjem
               predlogu sklepa: Državni zbor bo na naslednji redni seji opravil razpravo o odgovoru
               ministrice za kmetijstvo, gozdarstvo in prehrano gospe Marije Lukačič na poslansko
               vprašanje mag. Boruta Sajovica v zvezi z dodeljevanjem mlečnih premij in nepovratnih
               sredstev za naložbe v kmetijstvu. Glasujemo. Navzočih je 56 poslank in poslancev, za
               jih je glasovalo 10, proti 46.</p>
               <p><stage>(Za je glasovalo 10.)</stage> <stage>(Proti 46.)</stage></p>
               <p>Ugotavljam, da zbor predlaganega sklepa ni sprejel. S tem zaključujem to točko
               dnevnega reda in prekinjam sejo državnega zbora, ki jo bomo nadaljevali jutri ob 10.
               uri s 4. točko. <stage type="time">(SEJA JE BILA PREKINJENA 15. DECEMBRA 2005 OB 21.27 URI.)</stage>
               </p>
            </sp>
         </div>
      </body>
   </text>
</TEI>