<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Izredna-21-2006-10-03">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|930862F36BD1A4E6C125720C0048A76A</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=930862F36BD1A4E6C125720C0048A76A</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Izredna-21-2006-10-03.DZ" n="21">
               <name>Izredna</name>
               <date when="2006-10-03"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Izredna-21-2006-10-03.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">21. izredna seja</stage>
            <stage type="date">(3. oktober 2006)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 10.01 uri.</stage>


            <sp xml:id="SDZ4-Izredna-21-2006-10-03.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci! Prosim, da zasedete svoja mesta.</p>
               <p>Pričenjam 21. izredno sejo Državnega zbora Republike Slovenije, ki sem jo sklical na
               podlagi prvega odstavka 58. člena ter drugega odstavka 60. člena poslovnika državnega
               zbora. Obveščen sem, da se današnje seje ne morejo udeležiti naslednje poslanke in
               poslanci: Roberto Battelli, Ivan Jelen, Franc Kangler, Maria Pozsonec, Jakob
               Presečnik, dr. Mitja Slavinec, Franc Sušnik, Janko Veber, mag. Janez Kramberger,
               Breda Pečan do 14. ure, mag. Franc Capuder od 15. ure dalje. Na sejo sem vabil
               predstavnika vlade Republike Slovenije k vsem točkam dnevnega reda. Vse prisotne lepo
               pozdravljam!</p>
               <p>Prehajamo na določitev dnevnega reda 21. izredne seje Državnega zbora Republike
               Slovenije. Predlog dnevnega reda je pripravljen skladno s prvim odstavkom 58. člena
               poslovnika in ste ga prejeli s sklicem seje 29. septembra 2006. Predlogov za širitev
               dnevnega reda nisem prejel, zato prehajamo na odločanje o določitvi dnevnega reda.
               Poslanke in poslance prosim, da preverite delovanje glasovalne naprave. Opažam, da ni
               težav z glasovalnimi napravami, zato zboru predlagam, da za današnjo sejo določi
               dnevni red, ki ste ga prejeli s sklicem seje. Glasujemo. Navzočih je premalo poslank
               in poslancev, zato bomo ponovili glasovanje. Glasujemo, drugič. Ugotavljam, da tudi
               drugič ni dovolj poslancev prijavilo svojo navzočnost, zato sejo prekinjam.</p>
               <p>Vse poslanke in poslance pa prosim, da se čez 10 minut zglasijo v dvorani, da bomo
               zagotovili sklepčnost pri sprejemanju dnevnega reda.</p>
               <p>Sejo nadaljujemo ob 10.15 uri.</p>
               <p>(Seja je bila prekinjena ob 10.04 uri in se je nadaljevala ob 10.15 uri.)</p>
            </sp>
            <sp xml:id="SDZ4-Izredna-21-2006-10-03.sp2">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, nadaljujemo s sejo. Smo pred glasovanjem o
               določitvi dnevnega reda. Glasujemo. Glasujemo tretjič o dnevnem redu. Navzočih je 51
               poslank in poslancev, za jih je glasovalo 46, proti 3.</p>
               <p>(Za je glasovalo 46.) (Proti 3.)</p>
               <p>Ugotavljam, da je dnevni red sprejet.</p>
               <p>Prehajamo na 1. točko dnevnega reda. Na začetku bi vas rad opozoril, da sem dobil
               predlog oziroma dopis poslanske skupine Nove Slovenije, da zaradi nesporazuma na
               kolegiju ni prijavila kot poslanska skupina v 2., 3. in 4. točki svojega časa oziroma
               se ni prijavila kot v imenu poslanske skupine. V okviru časa, ki je na voljo, bo tudi
               to popravljeno in bo tudi v teh točkah lahko predstavnik poslanske skupine v okviru
               svojega časa podal svoje mnenje.</p>
               <p>Prehajamo na <title>1. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA O
                  DOHODNINI.</title> Predlog zakona je v obravnavo zboru predložila vlada Republike
               Slovenije, v zvezi s tem zakonom je skupina 10-ih poslank in poslancev, s
               prvopodpisanim Jožetom Tankom zahtevala, da državni zbor opravi splošno razpravo.
               Besedo dajem predstavniku vlade za dodatno obrazložitev predloga zakona. Gospod
               minister, dr. Andrej Bajuk imate besedo.</p>
            </sp>
            <sp xml:id="SDZ4-Izredna-21-2006-10-03.sp3">

               <speaker>DR. ANDREJ BAJUK:</speaker>

               <p>Spoštovani gospod predsednik, spoštovane poslanke in poslanci! Pred vami je obravnava
               prvega predloga zakona, ki sodi v paket davčnih zakonov, ki vam jih je vlada
               predložila v obravnavo in sprejem v okviru davčne reforme.</p>
               <p>Predlog zakona o dohodnini je temeljni pravni akt, s katerim se v Sloveniji
               obdavčuje dohodek fizičnih oseb. Temeljni cilj predloga zakona je zmanjšati davčno
               obremenitev aktivnih dohodkov fizičnih oseb z dohodnino. Predlagamo, da se
               razbremenitev doseže predvsem s povečanjem obdavčenega dela dohodkov, to je preko
               povečanja splošne olajšave iz 2522 evrov na 2800 in preko zmanjševanja progresivnosti
               obdavčitve aktivnih dohodkov, to je preko drugačne strukture davčnih razredov,
               zmanjševanje števila davčnih razredov in zmanjšanje višine stopenj.</p>
               <p>Pri predlogu davčnih stopenj je vlada naredila bistven premik k zmanjševanju števila
               davčnih razredov in k zmanjševanju višine najvišjih stopenj. Lestvica bo imela to
               razliko od veljavne lestvice s petimi razredi 16, 33, 37, 41 in 50% na tri davčne
               razrede s stopnjami od najnižje v višini 16%, potem 27% do najvišje v višini 41. Rad
               bi tudi poudaril, da v najnižjem razredu v predlogu predlagamo tudi povišanje števila
               zavezancev, ki spadajo v ta prvi razred, in sicer za 8% zavezancev. Poleg temeljnega
               izhodišča je vlado pri pripravi predloga zakona vodilo tudi spoznanje, da mora biti
               davčni sistem enostaven za izvajanje tako pri davčnih zavezancih kot pri davčni
               upravi. Poenostavitev sistema pa tudi zmanjšuje stroške pobiranja dohodnine, kar z
               vidika zagotavljanja sredstev ni zanemarljivo.</p>
               <p>Spoštovani! Koncept obdavčevanja dohodkov posameznikov temelji na načelu, da se del
               dohodkov iz aktivnosti obdavčuje sintetično s progresivnimi davčnimi stopnjami, drugi
               del odhodkov iz premoženja pa posamično po proporcionalni davčni stopnji. Posamezne
               bistvene spremembe so pri posameznih vrstah dohodkov naslednje. V poglavju o dohodku
               iz zaposlitve se poenostavljajo določbe, ki se vežejo na razmerja med delodajalcem
               oziroma naročnikom storitve in delavcem oziroma osebo, ki je prevzela upravljanje
               določenega dela oziroma storitve. To je 18. člen zakona. Prav tako pomeni bistveno
               poenostavitev določitev dohodka iz posameznega posla kot dohodka iz zaposlitve.
               Zavezancu, ki prejema dohodke iz delovnega razmerja iz tujine, ponavljam, zavezancu,
               ki prejema dohodke iz delovnega razmerja iz tujine, bo dana možnost uveljavljanja
               zmanjšanja davčne osnove za stroške prehrane med delom in stroške prevoza na delo in
               z dela. Predlagamo v predhodnih določbah, da to načelo prične veljati za obračun
               dohodnine v letu 2006.</p>
               <p>Pri dohodkih drugega pogodbenega razmerja se bo davčna osnova poleg normiranih
               stroškov v višini 10% dohodka lahko zmanjšala tudi za dejanske stroške prevoza in
               nočitve. Za pokojnino se bo po novem štela tudi renta iz zgodnjega upokojevanja
               kmetov.</p>
               <p>Na področju obdavčitve dohodkov iz dejavnosti je predvidenih več sprememb, nekatere
               od njih so tudi posledica ureditve iz novega zakona o gospodarskih družbah. Prvič.
               Poslovanje se bo poenostavilo za večje število zavezancev, zavezancem z večjim
               obsegom prihodkov, ta obseg bo iz sedanjih 6 milijonov tolarjev povečan na 10
               milijonov tolarjev, to je na približno 42.000 evrov, bo dana možnost, da se odločijo
               za ugotavljanje davčne osnove na podlagi dejanskih prihodkov in normiranih odhodov.
               Normirani odhodki so določeni v višini 25%. Posebne izjeme za normiranje odhodkov so
               predvidene samo za kmetijsko in dopolnilno dejavnost na kmetiji ter za dejavnost
               domače in umetnostne obrti. Drugič. Določanje davčne osnove in davčnih olajšav za
               samostojne podjetnike bo v načelu vezano na rešitve v zakonu o dohodku pravnih oseb.
               Tretjič. Določbe, povezane s prenehanjem dejavnosti bodo usklajene z novim zakonom o
               gospodarskih družbah, ki na novo ureja prenehanje podjetnika in statusno
               preoblikovanje podjetnika. Četrtič. Zaradi izboljšanja likvidnostnega položaja bo
               lahko zavezanec splošno olajšavo in olajšavo za vzdrževanje družinskih članov v
               načelu upošteval že pri izračunu akontacije dohodnine od dohodka iz dejavnosti.</p>
               <p>Spoštovani! Dohodki iz osnovne in kmetijske dejavnosti bodo načeloma izključeni iz
               dohodka iz dejavnosti. Celotni dejavnosti kmetijstva in gozdarstva bo omogočen tudi
               prostovoljen prehod na ugotavljanje davčne osnove na podlagi dejanskih prihodkov in
               odhodkov ali na podlagi normiranih odhodkov. Prvič bo za davčne namene določena
               kmetija kot gospodarski obrat. Tako določena kmetija lahko izbere poleg ugotavljanja
               davčne osnove na podlagi dejanskih prihodkov in odhodkov tudi način ugotavljanja
               davčne osnove na podlagi dejanskih prihodkov in normiranih odhodkov, pri čemer mora
               izpolniti kriterij, da prihodek na družinskega člana ne presega 42.000 evrov v
               obdobju dvanajstih mesecev. Skladno z obravnavo kmečkega gospodinjstva kot ene
               dejavnosti in priznavanja, da dejavnost dejansko izvaja lahko eden ali več članov
               kmečkega gospodinjstva, se bo na ta način ugotovljena letna davčna osnova kmečkega
               gospodinjstva obdavčila pri nosilcu dejavnosti, kot da bi bila razdeljena na vse
               člane, ki so pokojninsko in invalidsko zavarovani iz naslova kmetijske in dopolnilne
               dejavnosti.</p>
               <p>Tudi za dohodek iz osnovne kmetijske in osnovne gozdarske dejavnosti se z zakonom
               predvideva pomembna novost, po kateri naj bi se obravnavala kmetija kot celota in z
               ustrezno ureditvijo na drugih področjih tudi določila davčna obravnava dohodkov
               članov kmečkega gospodinjstva. S tem bo dan kmetiji status gospodarskega obrata za
               davčne namene. Davčna obravnava se bo tako uskladila s siceršnjo davčno obravnavo
               dohodkov iz drugih gospodarskih dejavnosti. Ta pristop je bistven z vidika
               poenostavitve poslovanja davčnih zavezancev in davčne uprave. Število zavezancev, ki
               bodo prijavili dohodke iz naslova osnovne kmetijske in osnovne gozdarske dejavnosti,
               to se pravi katastrskega dohodka, se bo skrčilo le na zavezance, ki vsaj potencialno
               dosegajo več kot 200 evrov na kmetijo ali imajo v uporabi vsaj 40 čebeljih panjev.
               70% manj davčnih zavezancev bo iz tega naslova.</p>
               <p>V zakonu se ustrezneje ureja obdavčitev dohodkov od proizvodnje vina in oljčnega
               olja ter čebelarstva, ki se po novem predlogu obravnavajo kot osnovna kmetijska
               dejavnost, ohranja pa se enak način določanja davčne osnove, kot je bil uveljavljen z
               novelo zakona o dohodnini spomladi tega leta, torej leta 2006, in sicer kot
               večkratnik katastrskega dohodka oziroma pavšalna davčna osnova na panj.</p>
               <p>Davčna obravnava dohodka iz oddajanja premoženja v najem in iz prenosa premoženjske
               pravice v splošnem ostaja nespremenjena.</p>
               <p>Spoštovani! Bistvene spremembe na področju obdavčevanja obresti, dividend in
               kapitala so bile opravljene že jeseni leta 2005, zato v predlogu zakona obdavčitev
               ostaja v splošnem enaka. Oprostitev obresti ostaja nespremenjena, razen v primeru
               obresti iz varčevalne pogodbe po nacionalni stanovanjski varčevalni shemi, saj se
               oprostitev v tem primeru širi na pogodbe, sklenjene za najmanj 5 let. V skladu z
               izhodiščem dolgoročne obdavčitve kapitalskih dobičkov iz naslova vrednostnih papirjev
               in drugih deležev v kapitalu se bistveno spreminja opredelitev dividend. Kot
               dividenda se ne bo več obdavčevalo dohodkov iz naslova naslednjih transakcij: iz
               nominalnega povečanja osnovnega kapitala družbe, dividendam podobnih dohodkov, kot so
               opredeljeni po veljavnem zakonu, z izjemo dobička, ki se razdeli v zvezi z
               dolžniškimi vrednostnimi papirji, ki zagotavljajo udeležbo v dobičku plačnika. Ta
               dohodek se obdavčuje kot dobiček iz kapitala.</p>
               <p>V skladu z opredelitvijo dividend v predlogu zakona o davku od dohodkov pravnih oseb
               se bo kot dividenda po novem obdavčevalo prikrito izplačilo dobička. Vsa druga
               nadomestila, to je proizvod, storitve in druge ugodnosti, ki jih prejme zavezanec kot
               imetnik deleža v družbi, ki niso zajeta z opredelitvijo prekritega izplačila dobička,
               pa se bodo po predlogu obdavčevala kot drugi dohodek po poglavju Drugi dohodki.
               Opredelitev kapitala po poglavju Dobiček iz kapitala ostaja enaka kot po veljavnem
               zakonu. Delno se bo dopolnila opredelitev odsvojitve kapitala in delno spremenila
               tudi opredelitev transakcij, ki se ne štejejo za odsvojitev kapitala. Dividende se
               obdavčujejo po stopnji 20%. Obresti se v letu 2007 obdavčujejo še po stopnji 15% in z
               neobdavčenim delom bančnih obresti v obsegu 150.000 tolarjev ali 626 evrov, v letu
               2008 in naslednjih letih pa po stopnji 20% in z neobdavčenim delom bančnih obresti v
               obsegu 500 evrov. Stopnja degresivne obdavčitve dobička iz kapitala glede na obdobje
               lastništva ostaja nespremenjena.</p>
               <p>Spoštovane poslanke in poslanci! Oprostitve dohodnine ostajajo enake kot po
               veljavnem zakonu, dodajajo se jim še nekatere oprostitve, kot denimo oprostitev za
               subvencije za prvo reševanje stanovanjskega vprašanja, dohodke za pripravljenost v
               civilni zaščiti, plačila za zavarovanje za nesreče pri delu pripadnikov reševalnih
               služb, denarne odškodnine, prejete na podlagi pravice do sojenja brez nepotrebnega
               odlašanja, prejemke za izvajanje socialno-varstvene storitve oskrbe, posmrtnine,
               dohodki v okviru Natura 2000 in tako imenovane vodne direktive EU, izplačila na
               podlagi zavarovanja za škodo na premoženju v zvezi s opravljanjem osnovne kmetijske
               in gozdarske dejavnosti. Pri davčnih olajšavah bo prišlo do bistvenih sprememb, saj
               naj bi v načelu povečana splošna olajšava nadomestila veljavne administrativno
               zahtevne olajšave.</p>
               <p>Prvič. Splošna olajšava se bo povečala za 11%, iz 2.522 evrov na 2.800 evrov in je
               še vedno predvidena kot zmanjšanje davčne osnove. Temu ustrezno je tudi prilagojena
               posebna olajšava prejemnikov pokojnin 14,5% na 13,5 prejete pokojnine.</p>
               <p>Drugič. Posebne olajšava za vzdrževane družinske člane so predlagane kot zmanjšanje
               davčne osnove v zneskih, ki so določeni za leto 2006 in valorizirani z ocenjenim
               indeksom letne rasti življenjskih stroškov na podlagi sprejetega proračunskega
               memoranduma za leti 2007 in 2008. Družinske pokojnine in dohodki od dela prek
               študentskega servisa dijaka ali študenta se ne upoštevajo pri presoji in statusa
               vzdrževanega otroka. Za otroke, ki so v skladu s predpisi o družbenem varstvu duševno
               in telesno prizadetih oseb za delo nezmožni, bo priznana povečana olajšava tudi po
               18. letu, ne glede na starost.</p>
               <p>Tretjič. Študentska olajšava je določena v višini splošne olajšave in ni več
               pogojena z višino dohodka študenta.</p>
               <p>Četrtič. Posebna osebna olajšava samostojnim in kulturnim delavcem in samostojnim
               novinarjem ostane nespremenjena. Imajo pravico do dodatnega zmanjšanja davčne osnove
               v višini 15% njihovih prihodkov, letno do zneska 25 tisoč evrov. Izmed veljavnih
               olajšav se predvideva črtanje osebne olajšave rezidentom po izpolnjenem 65 letu
               starosti, tako imenovana seniorska olajšava, in črtanje olajšave za različne namene
               po 112. členu zakona o dohodnini in olajšave za plačane zneske za rešitev
               stanovanjskega problema rezidenta 141a. člen o zakonu na dohodnini, ki bodo
               nadomeščene z večjo splošno olajšavo in blažjo progresijo.</p>
               <p>Možnost samostojnega odločanja davčnih zavezancev za namenitev dela sredstev za
               splošno koristne namene, ki jo država običajno podpre z davčno olajšavo, je v zakonu
               izpeljana preko tako imenovanega odstopa dela dohodnine oziroma namenitve dela
               dohodnine za donacije. Plačila, ki jih rezidenti namenjajo splošno koristnim namenom,
               se po veljavnem zakonu davčno obravnava v 112. členu, po katerem se osnova za
               dohodnino lahko zniža za ta plačila, vendar ne več kot za 2% individualne davčne
               osnove. Ta olajšava je nadomeščena z novim instrumentom v 142. členu predlaganega
               zakona, po katerem bo lahko davčni zavezanec-rezident namenil do 0.5% svoje dohodnine
               z zakonom določeno splošno korist in namen in s tem sam določil uporabo svoje
               dohodnine. V ta novi instrument pa bo vključena tudi možnost namenjenega dela
               dohodnine za delovanje političnih strank in reprezentativnih sindikatov.</p>
               <p>Spoštovani gospod predsednik, spoštovane poslanke in poslanci! Predlagamo, da
               sprejmete sklep, da je predlog zakona primerna podlaga za nadaljnjo obravnavo. Hvala
               lepa.</p>
            </sp>
            <sp xml:id="SDZ4-Izredna-21-2006-10-03.sp4">

               <speaker>PREDSEDNIK FRANCE CUKJATI:</speaker>

               <p>Hvala, gospodu ministru. Sledi predstavitev stališč poslanskih skupin. Gospod Vili
               Rezman bo predstavil stališče poslanske skupine Demokratične stranke upokojencev.
               Prosim.</p>
            </sp>
            <sp xml:id="SDZ4-Izredna-21-2006-10-03.sp5">

               <speaker>VILI REZMAN:</speaker>

               <p>Hvala lepa, gospod predsednik. Lep pozdrav vsem na začetku tega zasedanja. Lep dan
               želim, čeprav je dež napovedan in čeprav utegne biti kaj pikrih v razpravi. Sicer pa
               je morebiti prav, da najprej ugotovimo ali pa konstantiramo pogostost obravnav davčne
               zakonodaje, kajti intervali so krajši od pol leta. To najbrž pomeni na eni strani, da
               nam ne uspe najti najboljših rešitev, na drugi strani pa veliko zainteresiranost za
               to področje, pa tudi to, da je to eden izmed ključnih instrumentov za to, da
               obravnavamo državni proračun in siceršnje življenje v naši državni skupnosti.</p>
               <p>Pomembno je, da se zavedamo, da kadar govorimo o davčnem področju, govorimo o nečem,
               kar zahteva razmislek o vseobsežnosti našega početja, kajti to se na zelo različnih
               in raznovrstnih področjih potem manifestira in prav je, da bi čim bolj premislili
               posledice na vseh teh različnih področjih, zato je tudi prav, da poskušamo umestiti
               to predlagano zakonodajo v nekatere temeljne dokumente, ki so bili sprejeti ali
               predlagani, in naj zelo na kratko povem naslednje.</p>
               <p>Kar zadeva koalicijsko pogodbo, davčni zakonodaji ni bila posvečena kakšna posebna,
               zelo obsežna pozornost, rekli bi lahko, da tako po vsebini kot po obsegu teksta
               pravzaprav bolj obrobno, čeprav se je pričakovalo veliko od tega področja. Bistveno
               več je bilo namenjenih besed, predlogov in ukrepov v okviru gospodarskih in socialnih
               reform, kjer pa se je pokazalo, da so imeli pripravljavci ambicijo, ki bi se ji lahko
               reklo radikalizem. Prav dobesedno piše, da so potrebne korenite, torej radikalne
               reforme tudi na tem davčnem področju. Danes lahko z veseljem ugotavljamo, da se je od
               tega radikalizma odstopilo. Za kako dolgo, ne bi upal napovedovati, ampak ta hip
               tistega, kar se je napovedovalo, ni na naših mizah. Morebiti je bila velika napaka
               tudi v tem, da so predlagatelji teh radikalnih reform preveč stavili na mehanicizem,
               na neke mehanične posledice posamičnih ukrepov, ki bi naj kar same po sebi
               rezultirale v gospodarski rasti, v boljši tehnološki opremljenosti, v novih
               zaposlitvah, v višji dodani vrednosti in ne vem čem še vse in na koncu seveda tudi v
               boljšem socialnem položaju državljank in državljanov na sploh.</p>
               <p>Ta mehanicizem, se mi zdi, da je uplahnil, da tega ni več toliko na mizi in da se
               danes pogovarjamo z bolj umirjenimi predlogi in tudi z bolj umirjenimi toni. Ostaja
               pa občutek - najbrž se bo pokazal ta občutek kasneje tudi kot dejstvo -, da vendarle
               gre za nadaljevanje socialnega razslojevanja. Da to ni tako hudo, kot je bilo možno
               pričakovati ali celo napovedovati, ima najbrž velike zasluge tudi socialni dialog,
               kakršenkoli je že bil, ampak pokazalo se je, da ni samo potreben, ampak da je nujen.
               Tudi zato, da preprečimo kakšne šok terapije, ki so se nam na tem področju, na
               primer, tudi obetale. Morebiti je najbolje od vsega, kar je bilo v teh zadnjih
               mesecih ali letu storjenega, to, da ti radikalni ukrepi niso bili implementirani.
               Najboljši del te razprave je tisto, kar je ostalo v predalih, kar ni prišlo več v
               razpravo. Tudi zavoljo tega v poslanski skupini DeSUS podpiramo ta pristop, ki je
               bolj umirjen, ki stavi več na dialog, ki stavi tudi na socialno vzdržnost, ki je tudi
               tak, da obeta morebiti stabilno, pa vendar razvojno usmeritev, rast v Sloveniji. Pri
               vsem tem računamo na to, da se bodo tiste hibe ali luknje, o katerih govorimo, dalo z
               ukrepi, kakršni so predvideni ali kakršni so v ocenah zapisani, tudi uresničiti.
               Zatorej bo prišlo do ustrezne amortizacije tistih lukenj, ki se obetajo s posamičnimi
               ukrepi. Zakon o dohodnini, o katerem zdaj govorimo, prinaša celo vrsto dobrih
               rešitev, prinaša tudi kakšne hibe, ki jih bomo kasneje omenili, ampak ocenjujemo, da
               je časa za dopolnitve, za pripombe, za spremembe vendarle še dovolj. Dobre ali pa
               vsaj všečne so tiste plati, ki govore o tisočih drobnih davčnih darilc, ki jih bodo
               deležni tisti, ki so v najnižjih davčnih stopnjah. Dobro ali všečno je to, da se
               napoveduje, da bo vendarle brez pretiranega problema možno nadoknaditi manjkajoča
               sredstva z bojda večjim DDV-jem, kar predpostavlja večjo proizvodnjo, večjo
               potrošnjo, torej tudi boljši standard na vse zadnje, da bo gospodarska rast
               prispevala k temu in da bodo tudi profiti večji in zatorej tudi davki od profitov
               višji in na ta način tisti, ki bodo pomagali k razreševanju nastale problematike.
               Dobro je tudi to, da se obeta ali napoveduje večje vlaganje v raziskave in razvoj, da
               se deloma razbremenjuje kapital oziroma da se deloma znižujejo ti davki na profite,
               na dohodke pravnih oseb. Dobro je to, da bo prišlo do cele vrste poenostavitev,
               jasnosti, morebiti tudi do tega, da bo tuji investicijski kapital lažje in hitreje
               vstopal k nam in pospeševal gospodarski razvoj. Nekatere stvari so takšne, da se
               moramo vprašati, ali so ti obeti ustrezni. Na primer, obet o tem, da bo dela na črno
               manj, pa danes govorimo o tem, da je okoli četrtina vsega bruto družbenega proizvoda
               ustvarjenega z delom na črno. Morebiti se ne bo dalo kar pobrati ali pa tako zelo
               razširiti davčne osnove oziroma pobirati davke od vseh tistih, ki bi jih bili dolžni
               plačevati, kot se računa na to, morebiti bo res zmanjšan ta davčni dolg, ne vem, ali
               držijo in koliko držijo ocene, da je nepobranih davkov okoli 200 milijard. In ne vem
               koliko od teh 200 milijard bi se dalo pobrati, ker potem bi nekateri drugi ukrepi
               lahko bili najbrž tudi milejši. Seveda je pa najbolj pomembno, da bi se uresničil
               tisti tretji ukrep iz okvira davčnih reform, ki govori o tem, da bo država postala
               racionalnejša, bolj učinkovita in varčnejša. Na tej poti ji želimo vse najboljše.
               Slabo je v tem zakonu zapisano to. kar smo, vsaj v poslanski skupini, pa še nekateri
               drugi, kritizirali tudi pri prejšnjih spremembah tovrstne zakonodaje in imamo v
               mislih danes že omenjene davke na obresti. Mi se s ten ne strinjamo, bomo predlagali
               drugačne rešitve, ne strinjamo se s tem, da je velik del obresti od
               denacionalizacijskih obveznic neobdavčen, ne strinjamo se s pospeševanim
               razslojevanjem, kajti dasiravno bodo mnogi nekaj malega pridobili, bodo pa razlike
               večje, kot so bile doslej.</p>
               <p>In najbrž bi bilo možno pri davčnih stopnjah storiti še kakšen korak več, ne samo iz
               39 na 41, morebiti bi se nižjo davčno mejo dalo še malo znižati in višjo povišati.
               Vsaj tega ne bi bilo treba pričakovati, da bi tisti, ki imajo ali imamo visoke plače
               šli demonstrirat na ulico, ker bi nam z davki kakšen tolar več pobrali.</p>
               <p>Torej ocenjujemo, da je zakon sicer z mnogimi drobnimi davčnimi darilci naklonjen
               večini, da je pa bolj naklonjen tistim, ki že danes sodijo v premožnejši sloj. Ali bo
               možno kaj spremeniti ali ne, tega si ne upamo napovedati. Napovedujemo pa v poslanski
               skupini DeSUS, da bomo skušali kaj k temu prispevati. Sicer pa sodimo, da je predlog
               tega zakona in tudi ostalih dovolj dobro pripravljen, da je lahko deležen tudi naše
               podpore na poti v nadaljnjo obravnavo.</p>
            </sp>
            <sp xml:id="SDZ4-Izredna-21-2006-10-03.sp6">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bojan Starman bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Izredna-21-2006-10-03.sp7">

               <speaker>BOJAN STARMAN:</speaker>

               <p>Hvala lepa za besedo, gospod predsednik. Vse skupaj prav lepo pozdravljam. Koalicija
               se je dogovorila, da bo na področju davčne politike dosegala, dolgoročno si je
               postavila dolgoročne cilje, ki jih poskuša skozi posamezne spremembe teh zakonov tudi
               uveljaviti. Dejstvo je, da smo se dogovorili, da bomo znižali stroške države, da bomo
               povečali konkurenčnost našega gospodarstva in zmanjšali obremenitev dela. Mislim, da
               so to pomembne stvari. S tem, ko bomo dvignili konkurenčnost gospodarstvo, pa bo to
               neposredno vplivalo na samo gospodarsko rast.</p>
               <p>Obstoječi zakon je bil sprejet leta 2004 in velja od 1.1.2005 dalje. Od takrat je
               bil deležen kar nekaj sprememb in dopolnitev, ki so na nek način sledile tej glavni
               orientacije, ki jo hočemo s politiko na področju davkov v koaliciji doseči. Večje
               spremembe so bile dosežene v letu 2005, ko se je naredila sistemska sprememba, da
               niso bili vsi prihodki obdavčeni na način, se je razdelilo prihodke na aktivne in
               pasivne prihodke, in tudi način obdavčitve je drugačen. Pri aktivnih dohodkih
               ugotavljamo olajšave in imamo progresivno davčno stopnjo, pri kapitalskih oziroma pri
               pasivnih prihodkih pa smo se odločili, da uvedemo nov sistem proporcionalne
               obdavčitve, ki je po domače povedano za prvo leto 20%, potem 15, na vsakih pet let se
               zniža za 5%, po 20-ih letih je ta stopnja 0. To je ena pomembna sprememba. Prej so
               bile obresti od pasivnih prihodkov oziroma so bili ti davki praktično odvisni od
               progresije, v katero je posamezen nastopal, se pravi, da so bili kapitalski prihodki
               obdavčeni od 0 do 50%. Posledično je tudi jasno, če pogledamo v strukturo samih
               prihodkov, koliko so pomenili v strukturi prihodkov iz dohodnine v letu 2005, so
               pomenili 0,07%, se pravi zanemarljiv znesek je bil, kljub temu da je bila davčna
               stopnja relativno velika, vendar je pa prej veljalo posebno pravilo, da po treh letih
               lastništva je obdavčitev enaka nič. Se pravi bistveno smo znižali, kljub temu pa
               nekje zagotovili normalno in konkurenčno obdavčitev kapitala. Pričakujemo, da se bo
               iz tega naslova delež prihodkov od dohodnine povečeval, da bomo lahko še pospešeno
               zmanjševali odhodke iz neposrednega dela.</p>
               <p>Bilo je seveda v tem času od leta 2004 pa do danes sprejetih še nekaj sprememb.
               Predvsem smo dodajali nove in nove olajšave in tudi metode, kako se znižuje
               dohodninska osnova za izračun dohodnine. Tako mislim, da je potrebno ob tej priliki,
               da tudi na nek način pozicioniram dohodnino v javnih financah in proračunu Republike
               Slovenije. Pa bi mogoče povedal, da je bilo v letu 2005 pobrano 394 milijard tolarjev
               dohodnine, od tega se je preteklo neposredno v državni proračun 256 milijard,
               neposredno v občinske proračune pa 35%, to je nekaj čez 140, okrog 140 milijard
               tolarjev. Ker del dohodnine je direktno namenjen za financiranje občin, v višini 35%.
               Če primerjam v masi vseh javnih prihodkov, ki so bili v letu 2005 2869 milijard
               tolarjev pomeni približno 13,7%, .../Nerazumljivo./... pomeni dohodnina vseh
               javno-finančnih prihodkov, kar je znaten del. Če primerjam na primer leto nazaj, se
               že pokaže, da se je delež dohodnine v skupnih javnofinančnih prihodkih znižal na
               primer v letu 2005, glede na leto 2004, ko je bilo prihodkov iz dohodnine 382
               milijard, skupna javna poraba, odhodkov, prihodkov javne porabe, pa je bilo 2683
               milijard tolarjev, se pravi okrog 14,1%. Ob teh spremembah, ki so se dogajale, moram
               povedati še pomembno stvar. Ne bi samo govoril o dohodnini, ampak če govorimo o
               razbremenitvi gospodarstva, je pomembna sprememba, ki se je naredila v lanskem letu,
               to je postopna ukinitev davka na izplačane plače. Ta davek je bil tudi dokaj pomemben
               vir za polnjenje proračuna. Prihodki na primer so znašali v letu 2005 - 126 milijard
               tolarjev, v letošnjem letu pričakujemo približno 111 milijard, vemo, da smo sprejeli
               zakon, kjer se vsako leto odpravlja 20% te obdavčitve in bo v petih letih ta
               obdavčitev enaka nič. Za leto 2007 pa predvidevamo 95 milijard, na primer, iz teh
               prihodkov v samem proračunu Republike Slovenije. Ko govorimo o vseh teh spremembah in
               novih stvareh, ki jih uvajamo s tem predlogom dohodnine v naš sistem, bi povedal
               nekatere stvari, ko smo poslušali razno razne komentarje, socialno razslojevanje in
               tako naprej. To seveda ni čisto res. Sigurno ne bo pridobil nihče popolnoma nič, ki
               ni tudi sedaj plačal nobene dohodnine. Mi vemo, da je sedanj lestvica bila, na
               milijon tristo se je začelo plačevanje dohodnine, do milijon tristo je bila 16% in
               naprej je bila dokaj progresivna ta lestvica. Že v drugem razredu govorimo o 33%, v
               tretjem razredu govorimo o 38% obdavčitvi, v četrti 42% obdavčitvi, v petem razredu,
               ki ima samo majhen delež vseh skupaj, pa je bila obdavčitev 50%. Se pravi, nova
               lestvica je bistveno drugačna, ne samo na končnem delu, temveč tudi v vmesnih
               plačilnih razredih.</p>
               <p>Povedal bi še nekaj, če sem že pri teh olajšavah. Vse te olajšave, tako splošna
               olajšava, kakor olajšava na otroke, kakor tudi vse ostale olajšave, so imele kontra
               učinek. Seveda, 2% oziroma 4% od enega milijona je 40.000, 16% od tega lahko
               izračunate, koliko je to, skoraj nič. 4% oziroma od 20 milijonov je pa bistveno
               drugače, je pa 800.000 tolarjev. In seveda ko dodamo 50% prihranek pri tistemu, ki
               ima tako obremenitev, to pride zelo različno. Pri enem 400.000, pri nizki plači. In
               tudi za družinske člane imamo sistem, kjer pridobijo tisti oziroma prihranijo več, ki
               imajo večje prihodke. To je bilo na nek način urejeno, da to proporcionalnost na nek
               način zmanjšuje. In razlike niso tako velike. Slišal sem veliko primerjav, da eden
               lahko kupi, ne vem, kakšne avtomobile. Povedal bom banalen primer. Izračunal sem na
               25 milijonov plače, da ima nekdo 20 milijonov prihodkov oziroma davčne osnove si
               lahko izračunate, da bo prihranil 1,066.000 tolarjev na leto. Seveda bo prihranil, če
               ni prej uveljavljal nobenih olajšav oziroma ni imel nobene stvari. Po novem zakonu so
               olajšave črtane. In 2 plus 4, če se črta, če se to ne upošteva v lanskem letu in tudi
               ne v letošnjem letu, se pravi je primerjalna na istih osnovah, bo prihranil samo
               440.000 tolarjev. Če ima dva otroka, kjer tudi kontra delujejo ti izračuni, ali pa
               dva otroka, je pa razlika v njegovih plačilih dohodnine samo 346.000 tolarjev, če ima
               na primer tri pa samo 290.000 tolarjev. Se pravi, pri 20 milijonih, šel sem v
               ekstremno varianto, tudi ne moremo računati teh prihodkov oziroma odhodkov na
               različne razrede. Lestvica se je spremenila in mi imamo sedaj začetek lestvice, ki je
               obdavčena 16% po novem predlogu v višini 6 tisoč 800 evrov. To je 1.624.000 tolarjev.
               Po stari lestvici je to pomenilo milijon 300. Se pravi je zadeva drugačna. Drugi
               razred od 2 milijona 540 do 5 milijonov 140 je bil že obdavčen s 33 do 50%. Nova
               dohodninska lestvica ima samo tri razrede, 13.600 je drugi razred. Ta razred
               obdavčuje s 27% in pomeni to v tolarjih, ker nas motijo izgleda te primerjave, ker
               sedaj bomo govorili o evrih, verjetno se bomo pa še kar nekaj časa lovili v teh
               zadevah. Kot sem prej slišal, splošna olajšava ni 2.522 evrov, ampak je 2.350 evrov,
               ker 564,400 je 2.350 evrov, ne pa 2.500 in se povečuje sedaj na 2800. Olajšava za
               družinske člane ostane približno ista. Razlike so v lestvicah malo drugačne.</p>
               <p>Kljub temu pa se s tem novim zakonom, ki prinaša poleg tega, da se bo zbralo iz
               naslova obremenitve plač oziroma ne glede od koga in od kje se bodo podjetja
               razbremenila, s tem bomo postali bolj konkurenčni in ta zadeva ne moremo govoriti, da
               gre direktno v plače. Vsak delodajalec lahko zaradi tega zniža osebne ocene, karkoli.
               Bo že vsak ravnal, da se ne bo direktno prililo in pri novem zaposlovanju pa vsem
               skupaj. Ta previsoka obremenitev dela je bila breme za naše gospodarstvo in je
               bistveno vplivalo na konkurenčno sposobnost našega gospodarstva. Vplivala je na to,
               da niso tujci vlagali tukaj, vplivala je na to, povem konkretno, primer Leka, da
               enostavno je razlika v ceni visoko izobraženega delavca zaradi stroškov države pri
               vsaki kalkulaciji se pokaže, da se na primer razvojnega centra ne splača postaviti v
               Sloveniji ravno zaradi tega. To je stvar, to je dejstvo in mi moramo nadaljevati s to
               politiko razbremenjevanja dela. Verjetno je to en korak, ki bo absolutno znižal
               določene stvari. Mislim, da je porezal nekatere ekstreme, ki so bili nenormalni, da
               bo nadaljevanje zniževanje davka na izplačane plače dejansko prispevalo to. Seveda
               zasledujemo pa tudi drugi faktor, drugi pomemben element, ki je v koaliciji, mogoče
               ga premalokrat omenjamo, delež javne porabe se mora zmanjšati, struktura prihodkov
               javnih financ se mora nekoliko spremeniti, moramo pridobiti več prihodkov iz
               nekaterih drugih virov. Omenil bi samo primerjava davka od dobička pravnih oseb. Mi
               lahko vidimo po podatkih, da smo leta 2005 pridobili 142 milijard tolarjev iz tega
               naslova, za letos se predvideva 228 milijard tolarjev iz tega naslova, v letu 2007 pa
               269 milijard tolarjev. Dohodnine pa je letos predvidevamo, da bomo nabrali 280
               milijard tolarjev proračunskega dela plus občinskega dela je skupaj 425 milijard
               tolarjev, za leto 2007 se pa spreminja struktura, kljub temu se pa predvideva
               zmanjšanje prihodkov od dohodnine za 77 milijard tolarjev, vendar je treba tu
               upoštevati prenos med občinami, ker se predvideva drug sistem financiranja občin,
               direktno iz proračuna.</p>
               <p>Se pravi, da se zasleduje ta temeljni cilj zmanjševanja obremenitve gospodarstva in
               drugi cilj, da se znižuje javna poraba. Mi smo tu naredili premalo, in bo treba
               poiskati pospešeno tudi drugačne vire obdavčitve oziroma znižati porabo. Jaz sem
               omenil samo dohodek od kapitala, od dobička pravnih oseb, verjetno je rezerva tudi v
               tako imenovanih nedavčnih prihodkih države. Še vedno je država neposredno lastnik
               velikega kapitala, velikega premoženja, ki bi verjetno z drugačnim načinom, boljšim
               vodenjem prinesel tudi kakšen večji nedavčni prihodek v državno blagajno. Verjetno pa
               bo treba narediti mnogo več na zmanjševanju stroškov države. Država praktično
               investira v prazno, ni pa dohodkov od njenih investicij, kar je velika škoda v
               državnih in občinskih zadevah. Iz državnega proračuna bi morali črtati vse naložbe,
               ki so samovračljive, se pravi, ki lahko ustvarjajo dohodek na trgu in se lahko iz
               tega dohodka poplačajo. V teh primerih bi morala država dejansko nastopati tako, da
               pomaga pri premostitvi finančnih ovir, z garancijami in zadolžitvijo na daljši rok.</p>
               <p>Nekatere stvari v predlaganem zakonu bomo tudi poslanci Slovenske demokratske
               stranke predlagali, da se še dopolnijo. Gre za nekatere manjše stvari. Veseli smo, da
               je kljub temu zaradi poenostavitve postopkov in zaradi manj administriranja tudi v
               letu 2008 ostalo 500 evrov neobdavčenih obresti. Se pravi, tu je praktično 90% teh
               malih depozitov oziroma imetnikov teh računov bo izločenih iz dohodnine. Seveda pa
               tudi pri kmetijski dejavnosti se izloča določen kataster, ki ga ne bo treba prijaviti
               oziroma ne bo obdavčen. Kar veliko je zadev, ki zmanjšujejo administriranje pri samih
               pripravah dohodninskih napovedi. Počasi se kristalizira vsebina in namen zakona. Jaz
               verjamem, da bo možno doseči ta cilj, da bomo dobili samo v podpis dohodninske
               odločbe, ki v primeru, če se z določeno postavko ne strinjamo oziroma je nepravilno
               vnesena, kar je tudi eden od ciljev, bistvena poenostavitev. V primeru normalnih
               davkov in tistih, ki jih je nekje vsak državljan pripravljen plačati za delovanje
               države, ne bo prihajalo do razno raznih načinov izogibanja davkom, ampak bodo ljudje
               sami prijavili. Kar se jim zdi normalno, ponavadi plačajo, kar se jim pa zdi
               nenormalno, pa ne plačajo. Jasen dokaz je bila obdavčitev kapitala s progresivno
               obdavčitveno lestvico, ki je imel rezultat pobranih davkov tega kapitala 0, kapital
               je šel ven, nihče ni bil toliko neumen, da bi plačal več, kot je treba, državi. Če pa
               so te stvari normalne, je seveda možno pričakovati tudi tako ravnanje državljanov, da
               ne bo prihajalo do izogibov plačil davkov. Enostavni postopki pa seveda omogočajo
               tudi lažjo kontrolo in nadzor.</p>
               <p>Kot sem že rekel, poslanci Slovenske demokratske stranke bomo predlagali nekatere
               manjše dopolnitve in bomo še naprej sledili tem osnovnim ciljem, ki smo si jih nekje
               sami sebi oziroma v koaliciji zastavili: da, povečamo konkurenčnost naše države, da
               znižamo obdavčitev samega dela, da znižamo stroške države. To je edini možen način,
               kajti če ni velikih stroškov, potem so tudi davki manjši. Struktura našega proračuna
               na davčni prihodkovni in odhodkovni strani se bo morala v naslednjih letih postopoma
               spreminjati. Verjetno bomo zadovoljni, če bomo dosegli cilje, kot smo si jih
               zastavili, zaenkrat smo lahko z doseženimi stvarmi zadovoljni. Vemo, da se je
               bistveno povečal investicijski impulz v gospodarstvu, da so že ti majhni koraki
               vplivali na korajžo naših gospodarstvenikov v investicije, da so se že začele
               pojavljati možnosti tujih naložb in da prihaja do normalnega funkcioniranja, bi
               rekel, samega tržnega sistema. Mi bomo podprli, določene dodatke bomo pa dodali.
               Najlepša hvala.</p>
            </sp>
            <sp xml:id="SDZ4-Izredna-21-2006-10-03.sp8">

               <speaker>PREDSEDNIK FRANCE CUKJATI:</speaker>

               <p>Hvala. Mag. Anton Rop bo predstavil stališče poslanske skupine Liberalne demokracije
               Slovenije. Prosim.</p>
            </sp>
            <sp xml:id="SDZ4-Izredna-21-2006-10-03.sp9">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci, predstavniki vlade. Danes je pred nami
               paket davčne zakonodaje. Pred nami je 7 sprememb v davčnem sistemu in davčni
               politiki, ki naj bi, kot smo slišali ravno prej, po mnenju poslanske skupine SDS in
               seveda tudi po mnenju vlade zanimivo usmerjeni v zmanjšanje davčne obremenitve,
               poenostavljanje davčnega sistema, razbremenjevanje gospodarstva, slišali smo prej
               celo zniževanje javne porabe, povečevanje konkurenčnosti gospodarstva in seveda tudi
               hitrejšo gospodarsko rast. Vse to so cilji, ki so opredeljeni, ki so v načelu dobri,
               ki jih lahko podpremo in verjamem, da bi jih vsi državljani in državljanke v
               Sloveniji kadarkoli podprli. Je pa seveda vprašanje, ali so rešitve, ki so pred nami
               takšne, da peljejo v to smer.</p>
               <p>V poslanskem klubu LDS menimo, da bo s predlogi, ki so pred nami, večino tako
               opredeljenih ciljev izjemno težko doseči. Celo nasprotno, nekatere od predlaganih
               rešitev bodo bistveno otežile spremembe na drugih področjih, na primer, na področju
               delovnopravne zakonodaje.</p>
               <p>Menimo, da bodo socialni dialog, da bodo dogovori v zvezi z delovnopravno zakonodajo
               bistveno težji, ko bodo ti zakoni, ki so danes tukaj pred nami, uzakonjeni. Bistveno
               težje se bo dogovarjati, se bo pogovarjati o fleksibilnosti trga dela o zmanjševanju
               stroškov za malico, za prevoz na delov, za dodatke na delovno dobo. Potem, ko se bodo
               te rešitve uzakonile, ko bodo ti predlogi za katere menite, da so tako dobri,
               sprejeti.</p>
               <p>Med predlaganimi davčnimi zakoni je po obsegu in vrsti sprememb po javnofinančnih,
               prerazdelitvenih in tudi strukturnih posledicah vsekakor najpomembnejši predlog
               zakona o dohodnini, ki je tukaj pred nami in ga danes kot prvega obravnavamo. S
               predlogom zakona o dohodnini se najbolj pomembno, pa tudi nazorno spreminja obstoječi
               davčni sistem in posledično davčna obremenitev fizičnih davčnih zavezancev. Zmanjšuje
               se davčna progresivnost. To samo po sebi ni slabo, vprašanje je, kako se znižuje; in
               sicer tako, da po novem dejansko bodo pomembno manj obdavčeni tisti iz najvišjih
               dohodkovnih razredov, tisti, ki imajo najvišje prejemke, tisti, ki so po sedanji
               ureditvi sicer plačevali relativno visoko dohodnino, tudi to drži. Tako je po sedanji
               ureditvi v najvišjem davčnem razredu 0,6% vseh davčnih zavezancev s povprečno
               efektivno davčno stopnjo skoraj 42% in ti zavezanci prejmejo 5,6% vsega dohodka in
               plačajo 15% dohodnine. Iz analize instituta za ekonomska raziskovanja, ki je bila
               narejena po naročilu vlade, pa izhaja, da bodo predlagane spremembe ob predvidenem 38
               milijardnem davčnem izpadu praktično 60% znižanega davka, to je približno 22 milijard
               SIT, pustile pri 20% najbogatejših zaposlenih oziroma tistih 20%, ki imajo najvišje
               plače, in 30 milijard, to je pa praktično celoten davčni izpad, pri 40% zaposlenih z
               najvišjim dohodkom.</p>
               <p>Na nivoju posameznih davčnih zavezancev, pa to pomeni, da bodo tisti s
               podpovprečnimi plačami nekaj nad 100 tisoč tolarjev mesečno imeli med 600 in 700
               tolarjev večjo neto mesečno plačo, tisti z najvišjimi plačami pa več kot 100 tisoč,
               200 tisoč, tudi 300 tisoč tolarjev mesečno oziroma milijon, dva ali več tolarjev
               letno. To so konkretne posledice, konkretne spremembe, ki jih predlaga vlada, ki jih
               predlaga koalicija, spremembe, ki se bodo s tem zakonom uzakonile. Tudi če odmislimo
               vse druge negativne vplive tako predlaganih sprememb zakona o dohodnini se nam ob teh
               spremembah postavljajo številna vprašanja. So tolikšne razlike v zmanjšanju
               obdavčitve res potrebne in smiselne? Ali so res najboljše možne? Je res potrebno
               nameniti 30 milijard slovenskih tolarjev za to, da bodo nekateri, ki imajo 10, 20
               milijonov slovenskih tolarjev letne plače imeli še milijon, dva milijona plače? So to
               res najboljše rešitve? Bo to res znižalo, ko smo prejle slišali in poslušamo vlado,
               davčno obremenitev gospodarstva in povečalo konkurenčnost? Bo to res znižalo davčno
               obremenitev gospodarstva? Težko. Se vlada res ni mogla spomniti cenejšega načina za
               znižanje progresivnosti obdavčitve? Ali je bilo to res tako potrebno, da je bilo
               hkrati, ko se je šlo s temi znižanji davkov, potrebno znižati olajšave za študente,
               za upokojence? Ali je bilo res potrebno obdavčiti obresti za vse slovenske varčevalce
               in ohraniti to obdavčitev, in to na meji, kot je bilo prej ponosno povedano, 500
               evrov, pri čemer imajo v nam sosednjih državah to mejo bistveno višje. Na to smo
               opozarjali vlado. Vladi smo predlagali, da dvigne mejo, da jo dvigne na mejo, ki bi
               bila bliže davčni konkurenčnosti Slovenije tudi v tem primeru. Danes vidimo, da se
               tudi na ta način, tudi prek študentov, tudi prek upokojencev, tudi prek tistih malih
               varčevalcev poskuša kompenzirati del izpada dohodnine, do katere pride zaradi
               tistega, o čemer sem prej govoril.</p>
               <p>V poslanskem klubu LDS močno dvomimo v to, da boste dosegli tiste cilje, o katerih
               tukaj govorimo. Menimo, da predlagane rešitve niso niti dovolj domišljene, še manj pa
               najboljše možne.</p>
               <p>Spoštovane poslanke in poslanci! Vlada je prejšnji teden sprejela proračuna za leti
               2007, 2008. Sprejela ju je v času, ko države članice EU beležijo eno najvišjih
               gospodarskih rasti v zadnjih 10 letih, v času, ko zato tudi v Sloveniji beležimo
               skoraj 12% realno rast izvoza in visoko gospodarsko rast. Torej, v času, ko vlade
               običajno lahko in tudi dejansko varčujejo in hkrati znižujejo davčna bremena. Vse
               pametne vlade to počno, vse pametne vlade izkoristijo takšno priložnost. Kaj se
               dogaja v Sloveniji? V Sloveniji pa v tem času beležimo rekorden nivo javnofinančnih
               izdatkov. Za leto 2006 ministrstvo za finance ocenjuje, da bo ta na nivoju 44,9%
               bruto domačega proizvoda. V letu 2004, mimogrede, je bila na nivoju 44,1 BDP. Namesto
               da bi vlada, da bi koalicija, tako kot je obljubila, zniževala javno porabo in jo
               znižala za 2 odstotni točki do leta 2008, je storila obratno. Dvignila je javno
               finančno porabo vsemu navkljub: kljub temu da imamo visoko gospodarsko rast v EU, da
               imamo visoko gospodarsko rast doma in kljub temu, če pogledate prilive iz EU, da se
               je neto finančna pozicija Slovenije bistveno izboljšala. Če smo imeli v letu 2004
               neto finančni priliv iz EU 0,05% bruto domačega proizvoda, imamo sedaj oziroma bomo
               imeli v letu 2007 0,85% neto finančnega priliva iz Evropske unije. Torej, dobesedno
               neto priliv, boljša gospodarska situacija, mi imamo pa rekordne javnofinančne
               izdatke. Zato vlada na odhodkovni strani proračuna - in to je zdaj pomembno za našo
               razpravo - za leto 2008 planira dvig davka na dodano vrednost z 8,5% na 9% in z 20 na
               21%. Sicer lahko poslušamo ministra za finance, ki pravi, da bo do tega dviga prišlo,
               če bo potrebno; morda se bo to drugače kompenziralo, na primer s trošarinami na
               električno energijo, na primer na kaj drugega, kar bo na koncu treba tudi plačati in
               bo dvignilo ceno. Vendar če pogledate bilance, potem vidite, da je planirano
               povečanje davka na dodano vrednost. To se vidi iz številk, to se vidi iz bilanc, to
               se vidi iz sprejetega proračuna 2008. In še enkrat poudarjam, to je dvig, ki je
               posledica znižanja dohodnine, o kateri govorimo danes. Torej, ne govorimo samo o
               znižanju dohodnine, govorimo tudi o tem, kar sledi naslednji dan: s tem - in to se
               vidi prav tako iz predloga proračuna - bo vlada pridobila 35 milijard slovenskih
               tolarjev. Torej, 35 milijard slovenskih tolarjev je pa približno toliko, kolikor bodo
               pridobili tisti z največjimi plačami. Danes torej ne govorimo samo o prelaganju davka
               iz levega v desni žep, tako kot pravijo nekateri strokovnjaki, ki so ocenjevali ta
               ukrep kot samo neko prelaganje z enega na drug konec, danes govorimo tudi o
               prerazporejanju davčnih bremen med slovenskimi davkoplačevalci. Preko višjega davka
               na dodano vrednost, višjih cen, bodo torej tisti, ki bodo najprej pridobili 600, 800,
               morda 1.000 ali nekaj več tolarjev višje neto plače, financirali tiste, ki imajo
               največje plače in bodo preko dohodnine pridobili 100-krat ali 200-krat več.
               Spoštovane poslanke in poslanci, v čem je smisel takšnih sprememb? S takšnimi
               spremembami konkurenčnosti nedvomno ne bomo zvišali in še manj znižali obremenitev
               gospodarstva - nikjer in nikoli. Takšne spremembe so bolj podobne neke vrste davčni
               prevari. Vsekakor pa bo takšno znižanje dohodnine in posledično dvig davka na dodano
               vrednost pomenil znižanje davčne konkurenčnosti Slovenije. Naj opozorim, višina davka
               na dodano vrednost v sosednjih državah članicah Evropske unije je vseh 20% in v tem
               kontekstu je Slovenija v tem momentu, kar se tiče davka na dodano vrednost, davčno
               konkurenčna. Dvig davka na dodano vrednost na 21% pomeni, da se bo Slovenija
               približala in pridružila Hrvaški, kar se tiče davčne konkurenčnosti na tem področju -
               brez potrebe in brez smisla.</p>
               <p>Naj opozorim še na nekatere zaključke in predloge iz analize inštituta za ekonomska
               raziskovanja, ki jih vlada očitno ni upoštevala ali pa jih je slabo prebrala, gre pa
               za analizo, ki jo je sama naročila. Tako pravi, na primer: "Simulacije predlaganih
               scenarijev reforme davčnega sistema so pokazale, da ima dvig davka na dodano vrednost
               kratkoročno močno negativne učinke na gospodarsko rast, hkrati pa višje stopnje davka
               na dodano vrednost pri vseh dohodkovnih razredih" - pri vseh dohodkovnih razredih,
               ponavljam - "izničijo pozitivne učinke davčne reforme na blaginjo gospodinjstev,
               razen pri 5. dohodkovnem razredu". Torej, razen pri najbogatejših. To piše v tej
               študiji, vsak si jo lahko prebere na 34. strani. Inštitut za ekonomska raziskovanja
               pa še posebej opozarja, še posebej opozarja, da istočasno s temi spremembami, če se
               že v njih gre, nujno potrebno dosledno izpeljati načrtovano zniževanje državne
               potrošnje; in kot sem prej rekel, zaenkrat tega ni. Dejanska je javnofinančna poraba
               v letu 2006 po ocenah ministrstva za finance večje, kot je bila planirana pri
               sprejemanju proračuna, pri sprejemanju proračuna za leto 2007 ta, ki je bil sprejet,
               predvideva zaenkrat nivo javnofinančne porabe 44,1%. Me prav zanima, koliko bo na
               koncu ta obseg javnofinančne porabe.</p>
               <p>In kaj pravi še inštitut? Če do tega znižanja v praksi ne bo prišlo, lahko to pomeni
               samo višji DDV, kot vidimo že v proračunu, višji deficit in zaviranje gospodarske
               rasti. Na koncu te študije, pri sklepih inštitut za ekonomska raziskovanja celo
               predlaga rešitev. Ne trdim, da je najboljša, sigurno je pa boljša od te, ki je
               predlagana, in jo je zanimivo prebrati. Skratka, predlaga blažjo obliko sprememb
               dohodnine s ciljem znižanja sedanje progresivnosti, na primer, z ukinitvijo
               najvišjega dohodninskega razreda in limitiranjem plačevanja socialnih prispevkov na
               določeno višino bruto plače. To limitiranje bi lahko izvedli v nekaj letih, s tem bi
               hkrati omogočili podjetjem dodatno zniževanje stroškov dela, dejansko podjetjem
               stroškom dela za najbolj izobraženo delno silo in istočasno pa bi s tem destimulirali
               izplačevanje dohodkov v oblikah, ki niso obremenjene s socialnimi prejemki. Torej, to
               so predlogi inštituta za ekonomska raziskovanja in jih je zanimivo prebrati, da
               mogoče bolj razumemo kontekst predloga dohodnine, ki je pred nami.</p>
               <p>Torej, spoštovane poslanke, spoštovani poslanci, spremembe davčnega sistema,
               predvsem zakona o dohodnini, in tudi davka na dohodek pravnih oseb, o čemer bomo
               govorili kasneje, ki so pred nami, so daleč od reformnih sprememb, ki bi lahko
               vplivale na gospodarsko rast, konkurenčnost in večjo učinkovitost slovenskega
               gospodarstva. Vlada in koalicija s tem izgubljata po našem mnenju veliko priložnost
               za premike, ki bi jih lahko izvedla. Imamo visoko gospodarsko rast, imamo visoke
               prilive, relativno nizko inflacijo, izpolnjujemo maastrichtskih kriterije, sedaj bi
               lahko bil najlažji čas za to, da bi varčevali, da bi znižali davke in morda tudi kaj
               več dosegli pri razvojnem preboju.</p>
               <p>Po dveh letih velikih diskusij o reformah imamo pred nami rekordno javno finančno
               porabo in predlog zakona o dohodnini, ki v ničemer ne prispeva k zmanjšanju davčnih
               bremen gospodarstva. Zakon o dohodnini, ki skupaj z dvigom DDV ali trošarin - prav
               vseeno - pomeni predvsem veliko davčno prerazporeditev od tistih z najnižjimi
               plačami, tistim z visokimi - brez smisla in slabimi učinkom ter povsem nepotrebnem
               povečevanju dohodkovne neenakosti in socialnega razslojevanja.</p>
               <p>Poslanski klub LDS takšnega predloga sprememb davčnega sistema, kot je danes pred
               nami, ne more podpreti. Hvala.</p>
            </sp>
            <sp xml:id="SDZ4-Izredna-21-2006-10-03.sp10">

               <speaker>PREDSEDNIK FRANCE CUKJATI:</speaker>

               <p>Hvala. Gospod Miran Potrč bo predstavil stališče poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Izredna-21-2006-10-03.sp11">

               <speaker>MIRAN POTRČ:</speaker>

               <p>Gospod predsednik državnega zbora, gospod minister s sodelavci! V poslanski skupini
               Socialnih demokratov že več kot mesec dni proučujemo predlagano davčno reformo. Svoja
               stališča do predlogov smo v okviru partnerstva za razvoj vladi že sporočili, prvič 1.
               septembra in drugič 13. septembra. Če bi ministrstvo za finance izpolnilo dano
               obljubo in nam izračune in predloge posredovalo že v začetku julija, pa bi to storili
               že prej. 1. septembra smo zahtevali, da vlada zagotovi sprejemanje predlaganih
               zakonov po rednem postopku, saj je le sama kriva za pozno predložitev. Hkrati smo
               ugotovili, da temeljni cilj reform s predlagano davčno zakonodajo ne bo uresničen, da
               predlagane rešitve ne zagotavljajo bistvene razbremenitve gospodarstva in povečanja
               konkurenčnosti na mednarodnih trgih, da deloma sicer prispevajo k zmanjševanju
               davčnega administriranja, vendar hkrati nesprejemljivo povečujejo dohodkovne razlike.
               Od vlade smo zahtevali, da predloži natančne izračune učinkov predlaganih davčnih
               sprememb in nesporno zagotovi, da se zmanjšanje davčnih prihodkov predvsem na račun
               pretirane razbremenitve visokih plač ne bo odrazilo v povečanem proračunskem
               primanjkljaju ali v zahtevah za povečanje DDV-ja ali zmanjšanje socialnih razlik.
               Predlagali smo, da se najvišja dohodninska stopnja z 39% poveča najmanj na 42% morda
               na 45% ali pa s primernim dvigom vstopnega praga ali pa, da se sedanja stopnja 50%
               niža postopoma šele v naslednjih letih, ne pa naenkrat. Posebej smo zahtevali, da se
               natančno preučijo in ovrednotijo vse posledice predlaganih sprememb pri oprostitvah
               in olajšavah, da ne bi davčni zavezanci šele ob prvem plačilu dohodnine, po novem
               sistemu, to je poleti leta 2008, ugotovili, da bodo dejansko plačali več davka kot po
               starem sistemu. Opozorili smo, da kaže obljube vlade, da bodo zaradi višje stopnje
               splošne olajšave vsi zavezanci plačali manj dohodnine ponovno preveriti. Danes je vse
               več konkretnih primerov in dokazov, kako upravičena so bila ta opozorila. Posebej pa
               smo tudi predlagali, da se stopnja davka na dohodek pravnih oseb zniža z 23% na 20%
               najmanj in ohrani olajšave za vlaganja, saj se le tako lahko doseže efektivno nižja
               obdavčitev gospodarstva, kar je eden od temeljnih ciljev davčne reforme. 13.
               septembra smo potrdili našo temeljno ugotovitev, da vsebin predlaganih davčnih
               sprememb ocenjujemo kot pomembno odstopanje od reformni napovedi vlade. Sporočili
               smo, da naš nadaljnji odnos do predlaganih zakonov vežemo na večjo enotnost
               strokovnih ocen in predlaganih rešitev, tudi v okviru vladnih krogov. Opozorili smo
               na vse več različnih ocen posledic predlagane reforme za gospodarstvo, proračun in
               državljane, zahtevali smo pripravljenost za sprejemanje alternativnih rešitev in
               ponovno poudarili predvsem naše predloge glede bistvenih sprememb temeljnih rešitev v
               zakonu o dohodnini in zakonu o davku na dohodek pravnih oseb. Za bolj konkretno oceno
               vsebine in posledic predlaganih reform smo Socialni demokrati organizirali tudi
               poseben strokovni posvet, na katerem so sodelovali mnogi ugledni strokovnjaki, pa
               tudi minister za finance s svojo ekipo. Temeljna ugotovitev posveta je bila, da
               predlagane rešitve težko ocenimo kot resnejšo davčno reformo. Da so nekatere od njih
               sicer oblikovane v pravi smeri, vendar niso niti zadostne niti niso z gotovostjo
               enotno ocenjene njihove posledice za položaj javnih financ in davkoplačevalcev. Na
               temeljno vprašanje posveta, kaj je prava mera sprememb, torej ni bil dan enoznačen
               odgovor. Naj dodam, pripravljene rešitve bi bile morda dobro izhodišče za pričetek
               resne, strokovne in politične razprave, saj bi bile razbremenjene demagoških razprav
               o uvedbi enotne davčne stopnje, ki se v pravih prvih resnih ocenah pokazala kot slaba
               rešitev, toda šele za začetek razprave, ne pa za njegov konec.</p>
               <p>V poslanski skupini Socialnih demokratov na podlagi vsega navedenega ocenjujemo, da
               je vlada sicer sprejela našo zahtevo, da se zakoni sprejemajo po rednem postopku,
               čeprav v bistveno pospešeni dinamiki na izrednih sejah. Nam in javnosti je
               posredovala nekaj dodatnih podatkov in ocen, vsebinsko pa je storila zelo malo. Le
               naše predloge glede določitve najvišje dohodninske stopnje je delno upoštevala,
               vendar bistveno premalo. Spremembe oprostitev in olajšav pri dohodnini so nezadostne.
               Ni oprostitve vlaganj v reševanje stanovanjskih vprašanj, ohranja se bistveno
               poslabšan položaj upokojencev, posebej oseb, starejših od 65 let. Neustrezno je
               urejena obdavčitev obresti in ohranjena nesprejemljiva 50% oprostitev za obresti in
               na obveznice denacionalizacijskih upravičencev. Ni predvidena stimulacija za vlaganja
               v nevladne organizacije, z izjemo verskih skupnosti, ki imajo v vseh zakonih nov,
               pooblaščen položaj, ne samo pri dohodnini, tudi pri davku od dohodka pravnih oseb in
               celo pri davku od dediščin in daril. Ni jasnih ocen, koliko se ob veljavnih rešitvah
               in predlaganih spremembah oprostitev in olajšav spreminja dohodkovni položaj
               davkoplačevalcev v posameznih dohodkovnih razredih. Za nas je nesprejemljivo, da
               zavezanci do plače, do povprečne plače, in teh je 75% ali 825 tisoč, povprečno
               mesečno pridobijo le cca. 700 tolarjev ugodnosti. Zavezanci med povprečno in
               3-kratnikom, povprečne plače mesečno pridobijo med 4 tisoč in 8 tisoč tolarji.
               Zavezanci s 7-kratno povprečno plačo pa že 140 tisoč tolarjev mesečno. Progresija se
               potem samo še dviga in ne znam ugotoviti, kar je bilo danes rečeno, da naj bi pri 20
               milijonih letne plače nekdo prihranil samo 100 tisoč, po naših je to 300 tisoč in
               več. Podatke smo dobili pa od vlade. Da končno ne govorimo torej o ekstremnih
               primerih, ko se posameznikom zaradi znižane stopnje dohodnine tudi za nekaj 100 tisoč
               tolarjev mesečno poveča neto plača in vlada še vedno trdi, da je treba take dohodke
               obdavčiti samo z 41% stopnjo. Ne vemo, res ne, zakaj tudi tistega z 20 milijoni in
               več ne bi lahko obdavčili več.</p>
               <p>Pri zakonu o dohodku pravnih oseb je vlada sicer sledila naši zahtevi za znižanje
               stopnje od 23 na 20%, vendar to stopnjo uveljavi šele od davčne osnove za leto 2010,
               v naslednjih treh letih pa ne. To pa je nesprejemljivo, posebej ker se zaradi
               odpravljanja olajšave za naložbe in ustanavljanja delovnih mest, tudi po podatkih
               vlade, ob 23% stopnji efektivna obdavčitev ne zmanjša, temveč se celo povečuje, vse
               tja do nominalne obdavčitve 20%, zato zahtevamo ohranitev olajšav za naložbe in
               ustanavljanje delovnih mest za prve zaposlitve in znižanje te stopnje. Doslej smo od
               vlade pričakovali zagotovilo, da se zaradi nove zakonodaje tudi v letu 2008 ne bo
               povečal davek na dodano vrednost. Namesto tega zagotovila je vlada povečano stopnjo
               davka na dodano vrednost vključila med vire proračunskih sredstev za leto 2008.
               Čeprav predsednik vlade še vedno trdi, da povečane stopnje davke na dodano vrednost
               ne bo, vsa predvidevanja obsega davčnih virov proračuna za leto 2008 kažejo, da bo
               prišlo do povečanja, tako predlaga ne samo minister, ampak vlada, ki je predlog
               proračuna že sprejela. Toda povečanje davka na dodano vrednost, zato da bi se
               bistveno znižala dohodnina premožnejšim slojem, za nas res ni sprejemljivo, saj bodo
               s tem ne le dodatno povečane dohodkovne in socialne razlike, temveč tudi zmanjšana
               gospodarska rast in povečana inflacija, pa tudi konkurenčnost slovenskega
               gospodarstva. To je lahko le zavesten ukrep konservativne vlade, ki ga Socialni
               demokrati odločno odklanjamo. Brez programa varčevanja za pokrivanje javnofinančnega
               primanjkljaja in jasnih realnih zagotovil vlade, da ne bo povečala davka na dodano
               vrednost, moramo Socialni demokrati glasovati proti zakonu o dohodnini.</p>
               <p>Toda to ni edini pogoj, enako pomembno je za nas tudi vprašanje socialnih
               transferjev posameznikom in gospodinjstvom. Že 1. septembra smo sporočili vladi, da
               odločno nasprotujemo vsakršnim morebitnim krčenjem socialnih pravic. Tudi na to
               zahtevo nam vlada ni pritrdilno odgovorila, razumljivo, saj je ministrstvo za delo,
               družino in socialne zadeve, najbrž ne brez vednosti predsednika in finančnega
               ministra, v istem času pripravljalo predlog zakona o usklajevanju transferjev
               posameznikom in gospodinjstvom, s katerimi predvideva enotno usklajevanje vseh
               transferjev enkrat letno na podlagi enake osnove, to je gibanja cen življenjskih
               potrebščin, s čimer na podlagi lastnih, vladnih podatkov zagotavlja prihranek javnim
               financam: v letu 2007 1,82 milijarde, v letu 2008 3,85 milijarde in v letu 2009 6,16
               milijarde. Vlada bo torej prejemnikom socialnih transferjev v naslednjih letih
               zmanjšala njihove pravice za mnogo več, kot jih bo razbremenila z dohodnino. Tudi to
               za nas, Socialne demokrate, ni sprejemljivo. Tudi v tem primeru bomo morali glasovati
               proti predlaganemu zakonu o dohodnini.</p>
               <p>Glede zakona o dohodnini lahko zato rečemo, da v pripravljenem predlogu in v danem
               konceptu za nas ni sprejemljiv. Dokler in če vlada ne bo zagotovila izpolnitve
               zahtev, na katere opozarjamo, tega zakona ne bomo mogli podpreti. Pod določenimi
               pogoji bi lahko podprli zakon o davku od dohodka pravnih oseb, zakon o davku na
               dodano vrednost in zakon o dediščinah in darilih. Tudi glede teh zakonov pa
               pričakujemo uveljavitev sprememb, ki jih bomo ob konkretni obravnavi predlagali.
               Glede drugih zakonov iz paketa nimamo takšnih pripomb in bi lahko bili sprejemljivi,
               če bodo zadostili nekim manjšim pripombam.</p>
               <p>Čeprav se je ravno s spremembami zakona o davčnem postopku uresničil večinoma vsaj
               eden izmed temeljnih reformnih ciljev, to je zmanjšanje davčnega administriranja, pa
               tudi tu so pripravljeni predlogi, ki bodo terjali posebno oceno, recimo primer
               prenehanja teka relativnega zastaralnega roka zaradi dolgotrajnih sodnih postopkov v
               primeru pritožb.</p>
               <p>In naj končam. Spoštovani gospod minister, spoštovane poslanke in poslanci! Delo na
               davčni zakonodaji po našem mnenju z današnjo sejo ne more biti končano. V mnogočem se
               šele začenja. Škoda, da se ni moglo začeti prej, saj bi bilo več časa in možnosti za
               medsebojna pojasnila, pa tudi za konsistentne spremembe. Toda prosimo vas, predvsem
               vlado, ne bodite gluhi do resnih opozoril in predlogov. Ne izgovarjajte, da se za
               resnejše pripombe in spremembe ni več časa in možnosti. To najprej ni v celoti res. V
               kolikor pa je, ste to zakrivili v vladi, ko ste še pol leta po tem, ko je bilo vsem
               jasno, da koncept enotne davčne stopnje ne le politično ne more biti sprejet, temveč
               da tudi gospodarsko ni primerna rešitev, strašili z njim in izgubljali čas, v katerem
               bi že lahko skupno iskali boljše rešitve, razen, če je bila to zavestna taktika, da
               bi bilo čim manj časa za predloge, ki ste jih pripravili.</p>
               <p>In končno, vemo, kolikšna je vaša moč, vemo, da lahko davčno reformo izpeljete tudi
               brez naših glasov, z glasovi vladne koalicije, zato računamo na vašo modrost, saj se
               zavedate, kolikšen politični naboj in kako velike ekonomske posledice nosi davčna
               reforma, vedno in povsod, v vseh državah, tudi najmanjša, posebej pa taka, ki
               spreminja davčni položaj slehernega zavezanca, pa čeprav za manj pomemben znesek. Vsi
               tudi vemo, da pri davkih vedno pride čas resnice. Tisto, kar se danes zavestno ali
               zaradi malomarnosti zamolči, pride na dan takrat, ko se delijo nove davčne odločbe.
               Pomislimo na to in poiščimo boljše rešitve.</p>
               <p>Morda bi tudi o priznanju, da je reforme nedomišljena in ne celovita in da se
               vztraja pri njej le zaradi političnih obljub in kritik, ki jih je bila sicer deležna
               vlada, še kazalo razmisliti. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp12">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ciril Testen bo predstavil stališče poslanske skupine Nove Slovenije.
               Prosim.</p>
            </sp>
            <sp xml:id="SDZ4-Izredna-21-2006-10-03.sp13">

               <speaker>CIRIL TESTEN:</speaker>

               <p>Hvala za besedo. Spoštovani gospod predsednik, minister s sodelavci, poslanke in
               poslanci!</p>
               <p>Z odločitvijo, da v okviru gospodarskih in socialnih reform povečamo blaginjo v
               Sloveniji, je prevzeta tudi odločitev za spremembo davčnega sistema. Ministrstvo za
               finance je na podlagi analize, kompleksnih, sektorskih in makroučinkov davčne reforme
               in reform socialnih transferjev z uporabo dinamičnega modela splošnega ravnotežja
               slovenskega gospodarstva pripravilo predlog davčne reforme, ki je optimalno
               sprejemljiv za dosego zastavljenega cilja. Z davčno reformo se želi doseči
               razbremenitev slovenskega gospodarstva. Novi zakoni zmanjšujejo administrativne
               stroške podjetij in njihove stroške poslovanja. S tem zagotavljajo pogoji za njegovo
               večjo konkurenčnost na svetovnih trgih.</p>
               <p>V poslanski skupini Nove Slovenije menimo, da je učinkovit in pregleden davčni
               sistem mesto, kjer se lahko najbolj pravično opravi prerazporeditev družbenega
               dohodka. Gospodarstvu in drugim sektorjem, ki ustvarjajo novo vrednost, mora ostati
               moč in volja za nadaljnjo rast.</p>
               <p>Po mnenju priznanih strokovnjakov so davčne spremembe tako zastavljene, da si lahko
               obetamo, da ne gre le za pozitivno prerazdelitev, ampak tudi za davčno razbremenitev.
               Prihranek pri davku na izplačane plače in pri davku na dohodek pravnih oseb naj bi
               znašal okoli 130 milijard, kar je približno 2% bruto družbenega proizvoda na leto. To
               je pa več kot le zanemarljiva davčna razbremenitev.</p>
               <p>Prav tako smo v poslanski skupini Nove Slovenije prepričani, da so neutemeljeni
               očitki, da davčna reforma sploh ni reforma, ampak da gre za spremembe, ki morda niti
               ne opravičujejo stroškov njihove uvedbe. Sedanje spremembe moramo primerjati s
               stanjem na področju davkov v letu 2004, ko je prišlo do spremembe vlade. Radikalne
               spremembe, kot so bile zamišljene v reformnem dokumentu, so se pri konkretnih
               izračunih izkazale za manj učinkovite, kot je bilo napovedano. Katerakoli enotna
               davčna stopnja bi poslabšala položaj prvih treh dohodkovnih razredov tako, da bi
               plačevali več dohodnine, kot jo sedaj. Seveda pa bi zgornja dva razreda pridobila.
               Prvi popravki davčne zakonodaje v letu 2005 so bile posledica nezadovoljstva
               gospodarstvenikov in ekonomistov. Predlogi zakonov še bolj upoštevajo izkušnje tako
               gospodarstva kot tudi davčne uprave. Večje spremembe bi utegnile imeti posledice, ki
               jih ne bi opravičile, hkrati pa je vprašljiva tudi njihova uresničljivost. Davčna
               reforma je ena najbolj pomembnih sestavnih reformnih ukrepov, ne pa tudi edina. Šele
               v kombinaciji z drugimi ukrepi, na primer na področju socialnih transferov, bo
               dosegla učinek, ki je načrtovan.</p>
               <p>V poslanski skupini Nove Slovenije želimo davčno zakonodajo dopolniti tako, da bo
               doseženo boljše sodelovanje med gospodarstvom in raziskovalnimi ustanovami. Namen
               takega raziskovanja je predvsem v tem, da bomo dosegli zgodnje vključevanje študentov
               in mladih raziskovalcev v razvojne in raziskovalne aktivnosti, na dolgi rok pa
               zagotovili visoko tehnološko vrednost, ki pozitivno vpliva na okolje. Zato še posebej
               pozdravljamo olajšave za raziskave in razvoj, ki jih srečamo v zakonu o dohodnini in
               v zakonu od dohodka pravnih oseb. Naše pozornosti in odobravanja so deležne zlasti
               koristne poenostavitve. Najprej ohranjena posebna obdavčitev obresti dividend in
               kapitalskih dobičkov z 20% stopnjo. Ohranja se tudi oprostitev plačila obresti za
               varčevalce. Tako ohranjamo v letu 2005 sprejeto odločitev o cedularnosti obresti
               dividend in dobičkov iz kapitala. To novost velja ohraniti, čeprav se zaradi znižanja
               davčnih stopenj pri dohodnini znižuje progresivnost. Naš kapitalski trg mora ostati
               konkurenčen oziroma privlačen za vlagatelje.</p>
               <p>Številne spremembe davčne zakonodaje v preteklosti so imele za posledico nepregledne
               zakone. Različni vplivni lobiji so uveljavili svojo moč in v zakonodajo vnesli
               olajšave, ki onemogočajo preglednost in enostavnost. V poslanski skupini Nove
               Slovenije si prizadevamo za primerno davčno breme ljudi, ki delujejo v samostojnih
               poklicih, obrtništvu in podjetništvu. Zlasti pri zakonu o dohodnini so te spremembe
               še posebej občutne. Najbolj očitne so: zavezanci, ki opravljajo dejavnost, lahko
               ugotavljajo davek na podlagi 25% normiranih odhodkov, in sicer do praga 10 milijonov
               tolarjev. Na novo se ureja obdavčitev kmetij, ko zavezanci ne dosegajo 200 evrov
               katastrskega dohodka oziroma 40 panjev. Ohranja se ugotavljanje davčne osnove z
               normiranimi odhodki v višini 70% ustvarjenih prihodkov. Poleg zvišanja splošne
               olajšave, ki bo pri večini zavezancev več kot kompenzirala izgubo 2% osebne olajšave,
               je potrebno omeniti še najmanj to. Zavezanci, ki prejemajo dohodke iz delavnega
               razmerja v tujini, bodo imeli možnost upoštevati stroške prevoza in prehrane. 0,5%
               dohodnine lahko zavezanec nameni za splošno koristne namene. Čeprav je skrb, da je
               skladen regionalni razvoj urejen z drugo zakonodajo, pa bi v poslanski skupini Nove
               Slovenije želeli, da se tudi skozi prizmo davčne zakonodaje spodbudi razvoj regij, ki
               znatno zaostajajo za slovenskim povprečjem. Z empiričnimi raziskavami, s katerimi
               razpolaga ministrstvo za finance, je bilo za Slovenijo in primerljive države
               ugotovljeno, da investicijske olajšave nimajo vpliva na večji oziroma dodatni obseg
               investicij. Analize za tujino in Slovenijo so pokazale, da davčne spodbude povečajo
               investicije za manj, kot se zaradi olajšav zniža davčni donos. Prav zaradi tega bi v
               poslanski skupini Nove Slovenije investicijsko olajšavo vezali zgolj na regije, ki
               razvojno najbolj zaostajajo.</p>
               <p>V poslanski skupini Nove Slovenije smo proti zviševanju DDV-ja in prispevnih
               stopenj, obenem pa za poenostavljen in stimulativen sistem davkov. Poenostavljati je
               potrebno sistem davkov in s preglednejšim pobiranjem davkov in prispevkov zagotoviti
               uspešno realizacijo proračunov. Treba je težiti k zmanjšanju obremenitev
               gospodarstva, zmanjševanju državne porabe in varčevanju državnih institucij ter
               boljše in bolj učinkovito delovanje javnih institucij na vseh ravneh. Tako lahko
               zavrnemo očitke, da bo zaradi izpada javnih prihodkov iz naslova sprememb davčne
               zakonodaje, zlasti dohodnine, povečan javni primanjkljaj. Davčna politika in
               spodbudni ukrepi morajo spodbuditi nove razvojne projekte in zagotoviti začetna
               vlaganja v mala in srednja podjetja. Prepričani smo, da bo nadaljnja razprava
               nakazala še kakšno rešitev, ki ji bo potrebno prisluhniti, vključno s tistimi, ki smo
               jih pripravili v naši poslanski skupini.</p>
               <p>Pravi uspeh davčne reforme bo, ko ne bo prišlo do povečanja davka na dodano vrednost
               in tudi ne do povečanja proračunskega primanjkljaja. To je mogoče predvsem z
               znižanjem javnih izdatkov ter pravičnejšim obdavčevanjem, ko bomo davke plačevali
               vsi. To pa bo zaradi poenostavitve v zakonodaji tudi lažje dosegljivo. V poslanski
               skupini Nove Slovenije podpiramo sklep, da je predlog zakona primeren za nadaljnjo
               obravnavo.</p>
            </sp>
            <sp xml:id="SDZ4-Izredna-21-2006-10-03.sp14">

               <speaker>PREDSEDNIK FRANCE CUKJATI:</speaker>

               <p>Hvala. Gospod Josip Bajc bo predstavil stališče poslanske skupine Slovenske ljudske
               stranke. Prosim.</p>
            </sp>
            <sp xml:id="SDZ4-Izredna-21-2006-10-03.sp15">

               <speaker>JOSIP BAJC:</speaker>

               <p>Hvala, gospod predsednik. Spoštovani predstavnici vlade, predstavniki vlade,
               kolegice in kolegi! Poslanska skupina Slovenske ljudske stranke je vseskozi
               poudarjala pomen pravične primerne, a hkrati stimulativne obdavčitve dohodka fizičnih
               oseb. Veseli smo, da prihaja do prve obravnave predloga zakona o dohodnini, saj
               menimo, da gre za zakon, ki mora biti sprejet po možnosti s čim širšim konsenzom vseh
               poslancev in poslank tega državnega zbora. Davčna reforma, še posebej na področju
               obdavčitve dohodkov, mora biti široko zasnovana, dobro premišljena in vsesplošno
               sprejemljiva, tako za državljane kot tudi za državo. Po našem mnenju so slabe
               zakonodajne rešitve na področju obdavčitve dolgoročno zelo škodljive, čeprav na
               kratek rok lahko prinesejo določene pozitivne učinke, predvsem populistične.</p>
               <p>V poslanski skupini Slovenske ljudske stranke smo se in se bomo vedno zavzemali le
               za takšne rešitve, ki bodo dolgoročno koristne tako za naše državljane kot tudi za
               državo. V tem pogledu smo bili zadovoljni, ko je bil v lanskem letu oblikovan odbor
               za reforme, ki je pripravil okvir gospodarskih in socialnih reform za povečanje
               blaginje Slovenije. Ta okvir, ki ga je kasneje sprejela tudi vlada, je vseboval
               pomembne predloge rešitev tudi na segmentu obdavčevanja dohodkov fizičnih oseb.
               Slovenska ljudska stranka je vseskozi spremljala delo odbora ter pripravo
               prepričujoče davčne reforme in podpirala dobre rešitve ter ukrepe, še posebej davčno
               razbremenjevanje dela ter administrativna poenostavitev davčnega sistema oziroma
               davčnega postopka. Naše osnovno izhodišče pred začetkom priprave reforme zakona o
               dohodnini je temeljilo in še vedno temelji na predpostavki, da je potrebno dohodnino
               v prvi vrsti prežeti s socialnimi elementi, kar pomeni, da se mora dvigniti olajšava
               za eksistenčen minimum najmanj na raven dohodkov, ki omogočajo človeku dostojno
               življenje in preživetje.</p>
               <p>Nadalje je potrebno zavezancem omogočiti, da v okviru dohodnine bolj poudarjeno
               uveljavljajo dokazovanje dejanskih stroškov, ki jih trpijo z ustvarjanjem dohodka.
               Izogibati se moramo torej administrativnem določanju davčne osnove in tako zavezancem
               omogočiti, da so obdavčeni za tiste dele dohodka, ki ostanejo po odštetju stroškov,
               ki so jih imeli z ustvarjanjem dohodka. Še vedno ocenjujemo, da je dohodninska
               lestvica postavljena prenizko, to pomeni, da moramo dvigniti pragove za dohodninsko
               lestvico predvsem za prvi dohodninski razred, in sicer na primerljivo raven z
               ostalimi državami v regiji. V nasprotnem primeru življenje v Sloveniji zaradi
               preostre davčne politike ne bo atraktivno in bodo zavezanci, ki bodo dobili boljšo
               priložnost za življenje drugje v Evropi, odšli. Slovenija pa so s tem izgubila
               pomemben potencial in pomembne kadre. Ocenjujemo, da to ne bi bilo smotrno, kajti za
               skupno dobro je pomemben vsak človek v naši državi.</p>
               <p>Posebne obravnave morajo biti deležne tudi družine, saj predstavljajo osnovni
               gradbeni delec naše družbe. Družina je eden izmed najpomembnejših segmentov življenja
               ljudi in mora imeti poseben položaj, ki je tudi davčno stimulativen. V tej zvezi smo
               v Slovenski ljudski stranki vseskozi zagovarjali uvajanje elementov družinske
               dohodnine. Žal ugotavljamo, da ta element davčne politike ostaja neuresničen in tako
               kot do sedaj ostaja naša pomembna naloga tudi za nadaljnjo obravnavo predmetnega
               zakona.</p>
               <p>Naša nadaljnja prizadevanja gredo v smeri obdavčitve kapitalskih dobičkov in
               dohodkov iz premoženja in priznavanja pokojninskih olajšav. Smo mnenja, da je treba
               zavezancem bolj poudarjeno omogočiti, da tudi sami zase in za svojo družino
               poskrbijo, za svojo varnost in finančno samostojnost. S tem se razbremenjuje tudi
               državni proračun in ne nazadnje tudi pokojninska blagajna. Zavezanci bodo tako imeli
               možnost, da sami izberejo način varčevanja in si s tem povečajo svojo finančno
               samostojnost, ki v končni fazi privede do finančne neodvisnosti in svobode. Na ta
               način zavezanci prevzemajo del odgovornosti za svojo prihodnost nase, kar je
               dolgoročno dobro tako za njih kot tudi za državo. Zato jim je treba priznati večje
               pokojninske olajšave v smislu priznavanja olajšave za plačevanje premij v pokojninske
               sklade oziroma načrte, s čimer bi se spodbujalo lastno varčevanje zavezancev, ki je
               najboljši način za vsakega zavezanca v lastnem načinu življenja. Kot končno pa
               menimo, da mora biti dohodninski sistem, tako materialni kot procesni predpisi,
               konsistenten, teoretično neoporečen in takšen, ki bo omogočil optimalno izvajanje v
               praksi. V poslanski skupini Slovenske ljudske stranke upamo, da bomo sprejeli tak
               zakon, ki ga ne bo treba spreminjati, še preden se bo začel uresničevati, tako kot
               smo to morali delati z zakonom, sprejeti v letu 2004.</p>
               <p>S temi našimi osnovnimi stališči tudi ocenjujemo predlog zakona o dohodnini, ki ga
               danes obravnavamo. Predlog zakona je po našem mnenju dobra osnova za nadaljnjo
               obravnavo, saj vsebuje večji del izhodišč, ki smo jih v Slovenski ljudski stranki
               vseskozi zagovarjali. Tako se razbremenjujejo ekonomsko najšibkejši člani naše
               družbe. Predlog zakona o dohodnini namreč bistveno zvišuje tako imenovano splošno
               davčno olajšavo in je tako socialno pravičnejši kot dosedanji zakon. To potrjujejo
               tudi vse simulacije, ki smo jih napravili, tako da je realno pričakovati, da bodo
               tisti zavezanci, ki prejemajo le aktivne dohodke, manj obdavčeni v primerjavi s sedaj
               veljavnim dohodninskim sistemom. Tozadevno se torej lahko strinjamo, da bo zakon o
               dohodnini izboljšal ekonomski položaj večine davčnih zavezancev. Nadalje ocenjujemo,
               da so določeni popravki potrebni tudi v okviru dohodkov iz premoženja in dobička iz
               kapitala. Precejšnja novost v našo zakonodajo vnaša predlog zakona o dohodnini s tem,
               ko predvideva obdavčitev obresti. Zavedamo se, da tovrstni predlogi izhajajo iz
               zahtev direktive o obdavčitvi dohodkov in prihodkov v obliki plačevanja obresti,
               vendar menimo, da predlog še vedno ni povsem optimalen. Ocenjujemo namreč, da določen
               del obresti, ki predstavlja ekvivalent inflaciji, nikakor ne more biti del davčne
               osnove. Menimo, da bi bilo pravilneje ta del obresti vzeti iz davčne osnove ter na ta
               način priti do tiste davčne osnove, ki dejansko predstavlja dohodek oziroma povečano
               ekonomsko moč davčnega zavezanca.</p>
               <p>Posebej pozdravljamo rešitev predlaganega zakona s področja enostavnosti, večje
               preglednosti in jasnosti ter administrativne poenostavitve dohodninskega sistema.
               Vlada je v primerjavi s sedaj veljavnim zakonom pripravila teoretično dober in
               praktično uporaben tekst, ki bo omogočil tudi jasnejšo uporabo in bo tako bistveno
               prispeval k večji davčni pravičnosti tudi s tega vidika. Tako je zakon bistveno
               izboljšan, v splošnem delu povsem jasno je določen davčni zavezanec, vir dohodka,
               kakor tudi predmet obdavčitve. Žal pa moramo ugotoviti, da določitev predmeta
               obdavčitve v določenih segmentih teoretično ni povsem sprejemljiva. Tako niso iz
               obdavčitve izvzete določene kategorije plačil, ki po svoji naravi niso dohodek in kot
               take torej ne morejo predstavljati elementa davčne osnove. To so vsekakor, vsi ukrepi
               kmetijske politike. Ti ukrepi so bili v davčne osnove vključeni šele z zakonom iz
               leta 2004, ki se je pričel uporabljati s 1.1.2005.</p>
               <p>Slovenska ljudska stranka je že takrat opozarjala, da ti ukrepi ne teoretično ne
               praktično ne sodijo v davčno osnovo oziroma med obdavčljive dohodke. Ukrepi kmetijske
               politike nimajo namreč narav dohodkovnih izravnav. To je še posebej jasno v ukrepih,
               ki so predvideni v okviru nove finančne perspektive za obdobje 2007-2013. To bodo po
               novem večinoma ukrepi, ki se neposredno navezujejo na izboljšanje stanja okolja,
               ohranjanja narave in biodiverzitete. Potrebno se je zavedati, da gredo vsi predvideni
               ukrepi v smeri ravnanja z okoljem in da ukrepi, ki bi imeli naravo dohodkovnih
               izravnav ni. Gre torej za plačilo kmetijskemu gospodarstvu, ki nikakor ne more biti
               kvalificirano kot dohodek kmeta oziroma zavezanca za plačilo dohodnine. Po podatkih,
               s katerimi razpolagamo, se bo davčno breme kmetijstva do konca leta 2008 v primerjavi
               z letom 2004 povečalo za cca. 600%. To povečanje gre na račun povečanja davčnega
               izplena iz kmetijstva, ki je bil v letu 2004 cca. 3 milijarde in po letu 2008 naj bi
               znašal slabih 20 milijard. Slovenska ljudska stranka bi pristala na takšno povečanje
               davčne obremenitve le pod pogojem, da bi se za enak odstotek izboljšal tudi siceršnji
               ekonomski položaj kmetov. Žal, pa moramo po podatkih inštituta za kmetijstvo in
               kmetijsko-gozdarske zbornice ugotoviti, da se ekonomski položaj kmetijstva še posebej
               po letu 2004 slabša. Naj navedem nekaj konkretnih podatkov. V letu 2004 so se cene
               kmetijskih pridelkov pri proizvajalcih po podatkih statistike v primerjavi z letom
               2003 zvišale za 1,1%, merjeno inflacijo, ki je znašala 3,4, pa realno za 4,6% kot v
               letu 2003 oziroma za 12% nižje kot v letu 2000. Močno so padle cene rastlinskih
               pridelkov, za 12,7%. V živilski proizvodnji sicer za bistveno manj, za 0,4%.
               Poslabšanje ekonomskega rezultata je pripisati zlasti neugodnim naravnim razmeram v
               kmetijstvu, spremembah na trgih s kmetijskimi proizvodi in uvedbo novih tržnih
               mehanizmov pri sladkorni pesi, sladkorju, mleku po vstopu Slovenije v Evropsko unijo.
               Tudi primerjava s 15-imi državami Evropske unije kaže, da je realni indeks cen
               kmetijskih proizvodov v Sloveniji po letu 2002 nižji kot v teh državah za 10 in je v
               letu 2004 znašal le oziroma 85% povprečja teh evropskih držav. Na oblikovanje cen na
               trgu vplivajo poleg ponudbe in povpraševanja tudi višina neposrednih plačil in plačil
               za razvoj podeželja. Tako se skladno s 7. členom zakona ugotavljanje katastrskega
               dohodka KD določa na podlagi določenih odkupnih oziroma tržnih cen kmetijskih in
               gozdarskih proizvodov. To pomeni, da so v določeni višini KD že zajeta tudi plačila
               ukrepov kmetijske politike in je dodatno obdavčevanje teh plačil nepravično do teh
               ljudi.</p>
               <p>Verjetno se vsi zavedamo, da ima kmetijstvo v okolju poseben pomen, res je, da se s
               kmetijstvo ukvarja le nekaj odstotkov ljudi v naši državi, a teh nekaj 10 tisoč
               državljanov skrbi za veliko večje naše ozemlje ter za hrano in ostale prebivalce v
               Republiki Sloveniji. Ne znamo si predstavljati države, ki bi zaradi nekaj finančnega
               izplena obdavčevala ljudi, ki opravljajo družbeno koristno delo in to teoretično zelo
               s spornimi ukrepi. To so Italija, Avstrija in Hrvaška že spoznali in to so države, ki
               imajo bistveno nižjo obremenitev aktivnih dohodkov in kljub vsemu ne obdavčujejo
               ukrepe kmetijske politike, njihovi proračuni zaradi tega niso ogroženi. Zato nikakor
               ne bomo sprejeli argumentacije, da je sporno obdavčevanje ukrepov nujno zaradi
               zagotavljanja proračunskih virov. Ne moremo pristati na dejstvo, da se z izvzetjem iz
               obdavčitve "kmetov", katerih KD je nižji od 200 evrov - ti so izvzeti iz obdavčitve -
               da se in s tem tudi položaj oziroma status kmetov v novi davčni zakonodaji ne bo
               poslabšal, kot je bil do sedaj oziroma tako kot se izboljšuje ostalim.</p>
               <p>V okviru dohodka iz zaposlitve ocenjujemo, da je predlog zakona bistveno boljši od
               sedaj veljavne rešitve. Še posebej pozdravljamo možnost, da se večji del stroškov
               priznava pri dohodku iz drugega pogodbenega razmerja, tako da predlog sledi
               izhodiščem Slovenske ljudske stranke, da naj se obdavčujejo realni dohodki, torej, da
               se prejemki zmanjšujejo za stroške, ki so nujni za ustvarjanje dohodka, ki ga
               prijavljaš ob napovedi dohodnine.</p>
               <p>V okviru dohodka iz zaposlitve ostaja precej zapleten sistem vrednotenja bonitet iz
               delovnega razmerja, in sicer za uporabo službenih vozil za zasebne namene. Glede na
               izhodišča davčne reforme v poenostavitvi sistema in glede na znižanje dohodninske
               lestvice in zvišanje splošne davčne olajšave ocenjujemo, da bi bilo potrebno
               vrednotenje teh bonitet poenostaviti tako, da bo onemogočeno tudi davčno izmikanje.
               Dohodek iz dejavnosti vsebuje pomembne novosti, ki jih v poslanski Slovenske ljudske
               stranke pozdravljamo. Tako bo sistem poenostavljanja; popravljene so ključne
               pomanjkljivosti sedanje ureditve. Enaka ugotovitev velja tudi za dohodke iz naslov
               kmetijske in osnovne gozdarske dejavnosti. Kljub temu oziroma kljub vsemu menimo, da
               je sicer teoretično dobro sistem potrebnih nekaterih manjših popravkov. Tako
               ocenjujemo, da bi pragovi za prehod s pavšalnega na dejansko ugotovljenega dohodka iz
               osnovne kmetijske dejavnosti in osnovne gozdarske dejavnosti moral biti nekoliko
               višji. Izhodišče naj bo, da se na vsaki kmetiji zagotavlja delovno mesto dvema.
               Poudarjamo še, da s predlaganimi spremembami glede pragov ne posegamo v proračunske
               prihodke negativno, pač pa kvečjemu pozitivno.</p>
               <p>V poslanski skupini Slovenske ljudske stranke smo posebej zadovoljni tudi z
               rešitvijo, ki omogoča ugotavljanje dobička na podlagi dejanskih prihodkov ter
               normiranih dohodkov, vendar menimo, da bi tudi ta sistem delnega pavšaliziranja moral
               biti primerljiv s tržnimi razmerami. Višina normiranih odhodkov je namreč tista, ki
               pavšalno določa davčno osnovo. Glede na delovno intenzivno panoge je odvisno, kakšna
               bo višina normiranih odhodkov, zato ni primerno, da se višina določi povsem povprek
               in za vse dejansko enako.</p>
               <p>Slovenska ljudska stranka tudi dobro ocenjuje spremembe na področju ugotavljanju
               dohodka iz kapitala. Predlagani sistem obdavčevanja obresti in dividend je bistveno
               izboljšan in bo pripomogel k hitrejšemu pretoku kapitala. Predlagani sistem
               obdavčevanja kapitalskih dobičkov pa je boljši in slabše hkrati. Boljši v delu
               normiranja priznavanja stroškov glede pridobivanja in odsvojitve kapitala ter glede
               možnosti prenašanja ugotovljene izgube vnaprej. Slabši pa je v delu, ki se nanaša na
               odpravo revalorizacij nabavne vrednosti kapitala. Seveda se strinjamo, da je
               predlagani sistem enostavnejši, vendar je odpravo revalorizacij potrebno kompenzirati
               z novo določitvijo davčnih stopenj, in sicer na način, da bo v znižanje davčnih
               stopenj vgrajena tako pričakovana inflacija kakor tudi spodbujanje dolgoročnejšega
               investiranja.</p>
               <p>Izredno pomemben zadržek v poslanski skupini Slovenske ljudske stranke pa imamo
               glede predlaganega zakona, ki smo ga identificirali na področju olajšav za
               vzdrževanje družinskih članov. Že nekaj let vsi skupaj ugotavljamo, da ta olajšava ni
               pravična in da realno največje znižanje prinaša zavezancem iz "najnižjih" dohodkovnih
               razredov, zavezanci najnižjih dohodninskih razredov je pa skorajda ne more koristiti.
               Takšno stanje za oblikovanje primerne družinske politike in spodbujanje rojstev ni
               primerno. Takšno ugotovitev je izoblikoval tudi odbor za reforme in posledično tudi
               vlada Republike Slovenije, kjer predlagata odpravo olajšav in uvedbo davčnega
               kredita. Z velikim razočaranjem v poslanski skupini Slovenske ljudske stranke smo iz
               predloga razbrali, da ta del ni uresničen v samem zakonu. Zato bomo pripravili
               spremembe predvidene olajšave za zmanjšanje dohodnine, in sicer tako, da bomo dali
               jasen signal, da je vsak otrok pomemben za našo državo in predvsem za vsako družino
               in da so vsi otroci, vse družine enakovredne v tej državi.</p>
               <p>V Slovenski ljudski stranki tudi ugotavljamo, da je davčna politika eden izmed
               pomembnejših segmentov ekonomske politike, ki sokreira pomemben del življenja v
               državi in ki bistveno vpliva na odločitve prebivalcev in gospodarstva. Kot smo že
               uvodoma izpostavili, nepremišljeni ukrepi zaradi tega niso niti sprejemljivi niti
               dopustni. Zato bomo v Slovenski ljudski stranki k sicer bistveno izboljšanemu zakonu
               pripravili ali nekaj dopolni, ki so po našem mnenju ključnega pomena za dober davčni
               sistem in ki bodo omogočili dober razvoj tudi na segmentih, ki so verjetno nehote
               bili prezrti. Slovenska Ljudska stranka pa ne bo dopustila, da bi se poslabšal
               položaj z novim davčnim zakonom oziroma z zakonom o dohodnini, komerkoli v tej
               državi. Na podlagi navedenega ocenjujemo, da je predlog zakona o dohodnini, primerna
               osnova za nadaljnjo obravnavo in ga bomo zato poslanci poslanske skupine Slovenske
               ljudske stranke v tej fazi tudi podprli. Predlog zakona o dohodnini je namreč več kot
               potreben tako s stališča domače davčne politike, davčne prakse, kakor tudi
               vsakdanjega življenja.</p>
               <p>Predlog zakona tako rešuje nekatera ključna vprašanja dosedanjega dohodninskega
               zakona in hkrati omogoča Sloveniji širšo, pravičnejšo in nevtralnejšo davčno osnovo,
               kot jo pozna sedaj veljavni dohodninski sistem, ki je doživel kar nekaj popravkov, pa
               še po izjavah nekaterih, ne tako davno, tako dobrega Mramorjevega zakona oziroma
               davčne zakonodaje. Glede na vse povedano bomo poslanci poslanske skupine Slovenske
               ljudske stranke dali pozitiven glas k nadaljnji obravnavi zakona o dohodnini.
               Hvala.</p>
            </sp>
            <sp xml:id="SDZ4-Izredna-21-2006-10-03.sp16">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališče poslanske skupine Slovenske nacionalne
               stranke. Prosim.</p>
            </sp>
            <sp xml:id="SDZ4-Izredna-21-2006-10-03.sp17">

               <speaker>SAŠO PEČE:</speaker>

               <p>Spoštovani prisotni! Če lahko opredelimo kot determinante razvoja porabo, investicije
               in pa vlado oziroma government, potem lahko v osnovi rečemo, da je zadnji G, ki
               označuje vlado Republike Slovenije v našem primeru, najpomembnejši. Po naši oceni si
               je tako fiskalna politika, torej davčna politika, o kateri danes govorimo, kot
               monetarna politika v domeni vlade Republike Slovenije oziroma v kasnejši domeni
               parlamenta, ki potrjuje predloge, ki prihajajo s strani vladne politike. In če za
               monetarno politiko, torej denarno politiko Republike Slovenije, lahko z zagotovostjo
               rečemo, da je vezana na evropske finance glede na bližujočo se skupno denarno
               politiko, potem ravno s tako gotovostjo lahko rečemo, da je fiskalna oziroma davčna
               politika v domeni, v osnovi in v odločitvi izključno stvar Republike Slovenije
               oziroma bolje rečeno - vlade Republike Slovenije in kasneje v potrditveni fazi v
               parlamentu v Republiki Sloveniji.</p>
               <p>Po oceni poslanske skupine Slovenske nacionalne stranke mo prepričani, da sta oba
               instrumenta makroekonomske politike, kjer prednjači predvsem fiskalna politika, v
               zadnjem obdobju zelo slabo vodi. Zakaj govorim, da se zelo slabo vodi. Prvič zaradi
               tega, ker nas je vlada Republike Slovenije leto oziroma, bolje rečeno, dve leti, nas
               in širšo slovensko javnost, zavajala s tako imenovano enotno davčno stopnjo. Če kdaj,
               potem lahko danes z zagotovostjo trdimo, da je bilo obdobje govora o enotni davčni
               stopnji zavajanje, potem lahko to potrdimo z dokazom tako vpletenosti sindikatov kot
               vseh ostalih političnih strank.</p>
               <p>Po naši oceni si je vlada v tem obdobju skušala ustvariti neke vrste manevrski
               prostor, da kasneje, ko bi prišla s povečanjem davka na dodano vrednost, bi bilo še
               zmeraj bolje manjše zlo kot večje zlo. In če dovolite, da se dotaknem tega, po naši
               oceni najpomembnejšega zakona v sklopu tako imenovane davčne reforme. Vlada Republike
               Slovenije je na svoji prvi predstavitvi omenjenega sklopa davčnih sprememb govorila,
               da niti en državljan Republike Slovenije ne v fizični ne v pravni obliki, torej naj
               nastopa kot oseba ali kot podjetje, ne bo na slabšem po uveljavitvi tovrstnih davčnih
               reform. To je bilo prvo izhodišče. Drugo izhodišče, ki je izhajalo iz besed
               predstavnikov vlade, je bilo, da se razmerje davčnih in nedavčnih prihodkov ne bo
               spreminjalo v prid davčnih prihodkov. Pred časom pa smo prišli do ugotovitev, ko so
               se v samo zadevo vklopili vsi tisti, ki jih zanimajo omenjene spremembe, da ne prvo
               ne drugo ne drži, žal ni res, da ne bodo na slabšem nekateri sloji državljank in
               državljanov. Na sedež poslanske skupine Nacionalne stranke je prišlo kar nekaj, po
               naši oceni dokaj kredibilnih razlag omenjene davčne reforme. Dovolite, da izpostavim
               samo ene. Posebej je bilo rečeno, da nihče v naši državi ne bo plačal več. Temu ni
               tako. Po izračunih, ki prihajajo s strani kluba davčnih svetovalcev, naj bi bilo
               posebej izpostavljeno vprašanje tistega sloja državljank in državljanov, ki so
               starejši od 65 let in katerim edini vir prihodka predstavlja pokojnina. Pokojnina v
               višini 2.902.625 slovenskih tolarjev. Po navedeni oceni, ki prihaja iz te
               institucije, ki je naredila konkretne izračune na podlagi predlaganih davčnih
               sprememb, je razvidno, da bo ta sloj ljudi, ki ne razpolaga z veliko količino
               denarja, ta sloj ljudi, ki se po naši oceni komaj premika iz meseca v mesec, na mnogo
               slabšem, kot je dejansko bil, več je teh slojev ali pa skupin, kakorkoli, da ne bom
               koga užalil. Dovolite, da vam prikažem izračun na tej populaciji slovenskih
               državljanov in državljank. Umik oziroma premik iz 14,5% na 13,5% z drugimi besedami
               ob upoštevanju ostalih olajšav za več kot 2% pomeni, da bo ta sloj državljanov
               namesto oprostitve dohodnine ali pa recimo plačila v višini 1 slovenskega tolarja,
               kolikor so ga navedli za dohodnino v letu 2005, poslej plačal preko 30.000 slovenskih
               tolarjev. Verjetno ga ni poslanca oziroma poslanke, ki se z mano ne strinja, da je
               bistvena razlika, ali državi nekdo plača en tolar ali plača 30.000 slovenskih
               tolarjev: in to posebej ob upoštevanju, če vemo, za katero socialno kategorijo gre. V
               nadaljevanju je bilo večkrat izpostavljeno, oziroma vsaj s strani Slovenske
               nacionalne stranke, da zahtevamo med razpravo kar nekaj popravkov. Eden izmed teh, in
               je po naši oceni sestavni del sklopa davčnih reform, tako tudi tega, je obdavčevanje.
               Po naši oceni so investicije vir napredka. Investicije predstavljajo tisto aktivnost,
               ki se odraža v letu, dveh, treh, mogoče celo pet let po uveljaviti tega stroška, kot
               ga predstavlja investicija. In če lahko pritrdimo besedam predsednika vlade, da je
               gospodarska rast v dani situaciji v Republiki Sloveniji dobra, se moramo tudi
               zavedati, zakaj je dobra - enostavno zaradi visoke stopnje investicij, ki se je v
               slovenskem gospodarskem prostoru odvijala v preteklosti. Predlagatelji davčnih reform
               v dani situaciji ukinjajo oziroma zmanjšujejo olajšave za investicije. To pomeni, da
               gospodarska rast v prihodnje ne bo tolikšna, kot je bila sedaj. In če upoštevamo, kaj
               vse je v naši državi odvisno od gospodarske rasti, potem z gotovostjo lahko rečemo,
               da vlada ne dela usluge ne sebi, ne Republiki Sloveniji in ne državljanom Republike
               Slovenije, če na področju investicij zmanjšuje razpoložljivi vir oziroma tisti vir,
               ki so ga posamezniki pripravljeni zaradi njihove lastne kalkulacije, gospodarske
               kalkulacije vkalkulirati v investicije.</p>
               <p>Dovolite pa, da izpostavim, kar se tiče obdavčevanja oziroma konzuma, porabe
               fizičnih oseb v okviru Republike Slovenije. Poraba je sestavni del in poraba je
               odvisna od razpoložljivih finančnih sredstev na podlagi posamezne oblike likvidnosti
               teh sredstev. Dejstvo je, da je bančna vezava ena izmed dokaj likvidnih oblik
               razpolaganja s finančnimi sredstvi, odvisno seveda od roka vezave. Po naši oceni je
               tovrsten pristop, kot ga predlaga vlada Republike Slovenije, torej zniževanje
               vrednosti depozitov na bankah, nesprejemljiv. Dejansko se s tem posegom, kot ga vlada
               Republike Slovenije predlaga, hoče ali noče, ampak s tem definitivno dosegajo že
               vsakega novorojenčka, ki bi dobil na svoj račun, najsibo iz naslova posamezne lokalne
               skupnosti, najsibo iz naslova kateregakoli izmed sorodnikov, ko bo dobil popotnico v
               višini več kot 500 evrov, bo seveda država nato obdavčila. Nočem se s tega mesta
               populistično obnašati do tega ukrepa, ampak zdi se mi pa, da je s strani
               predlagateljev davčnih sprememb, posebej ko gre za obdavčevanje tistih najmlajših, ki
               so še daleč od tega, ko bodo dopolnili 18 let, vlada Republike Slovenije uporablja
               tovrstne posege.</p>
               <p>V Nacionalni stranki smo predlagali še dve dopolnitvi. In sicer, prvič, pričakovali
               smo elastičnost v okviru odgovorov oziroma pripravljenost vlade Republike Slovenije
               do pogovora, do pogovora predvsem v tistem delu, ki govori o dohodnini oziroma tistem
               delu dohodnine, s katero lahko posameznik razpolaga. Po naši oceni je dovoljevanje
               0,5% zneska iz naslova dohodnine in nakazovanje po individualnih potrebah posameznika
               seveda dobrodošlo. V ta sklop štejemo tudi financiranje najsibo Rimskokatoliške
               cerkve ali ostalih verskih skupnosti. Toda po drugi strani, gospe in gospodje, vemo,
               da imamo danes v proceduri zakon o verski svobodi, ki je v tisti parlamentarni fazi,
               ki ji lahko rečemo mrtva točka. Spoštovane poslanke in poslanci, v drugi obravnavi ni
               bilo sprejeto nobeno dopolnilo. To pomeni da v tretji obravnavi omenjenega zakona več
               ne moremo popravljati. To pomeni, z drugimi besedami, da bodo verske skupnosti skozi
               pomoč tega zakona podvržene dvojnemu, multiplemu financiranju.</p>
               <p>In, če je moto, če naj bi bil moto vlade Republike Slovenije transparentnost, potem
               z zagotovostjo z omenjeno davčno spremembo in z omenjenim zakonom ne moremo pritrditi
               temu. Torej tovrstno multiplofinanciranje, ki ga sedaj omogoča še ta zakon, postavlja
               ne samo, da je najbogatejši pravni subjekt Rimskokatoliška cerkev v okviru Republike
               Slovenije, ampak omogočamo, da bo to krepko najmočnejši oziroma najbogatejši pravni
               subjekt.</p>
               <p>Rad bi izpostavil še eno dilemo, ki smo jo v Nacionalni stranki prav tako naslovili
               na ministrstvo za finance, ampak seveda odgovora iz tega naslova nismo dobili, tako
               kot nismo dobili nobenega odgovora na do sedaj izpostavljena vprašanja. In sicer,
               socialna nota omenjene davčne reforme. Dejstvo je, da je Slovenija oziroma bi morala
               biti še vedno socialna država, torej država pravičnih. Tista država, kjer bi morala
               vlada Republike Slovenije zagotavljati in upoštevati neenak položaj, neenak gmotni
               oziroma materialni položaj državljank in državljanov. Če po eni strani vlada
               Republike Slovenije nagrajuje določen del ljudi, potem bi bilo prav, da v enaki meri
               nagrajuje tudi tiste ljudi, ki ne sledijo, žal ne zaradi svoje nesposobnosti, ampak
               zaradi sistema, ki vlada v naši državi, da bi z enako stopnjo, enako količino sledil
               tudi tisti sloj ljudi, ki živi pod minimumom. Dejstvo je, da delu, kjer vlada
               Republike Slovenije trdi, da bomo vsi plačevali manj, bi lahko pritrdili, ampak samo
               dokler zadeve ne pogledamo globlje. Večkrat je bilo izpostavljeno, da bo z omenjeno
               davčno politiko, in to je tudi resnica, določen sloj ljudi tisti, ki nima političnih
               in kapitalskih povezav z vlado Republike Slovenije, v nadaljevanju, v prihodnjih
               letih, kolikor bo to vrstna davčna zakonodaja seveda sprejeta bil podvržen minimalni
               finančni spodbudi, minimalni. Dejstvo je, da ljudje, ki so kapitalsko, politično in
               prijateljsko povezani z vlado, jim bo ta del predstavljal velike denarje - gledano
               letno ali gledano mesečno.</p>
               <p>Iz tega naslova smo v Nacionalni stranki prav tako na vlado, žal ponovno neuspešno,
               zaradi neodzivnosti vlade podvajali oziroma ji ponudili rešitev v obliki
               socialnejšega pristopa, da bi posamezni dohodninski razred spremljala tudi posamezna
               dohodninska olajšava in da bi bila ta dohodninska olajšava zrcalna slika
               dohodninskega razreda. Torej, če ne drugače, da bi vsaj tisti, ki imajo še tako ali
               tako majhne prihodke, njihova davčna olajšava bila večja od tistih, ki seveda
               izvajajo oziroma prejemajo velike prihodke, ampak tudi iz tega naslova v okviru
               poslanske skupine Nacionalne stranke nismo dobili odgovora.</p>
               <p>Za zaključek dovolite, da preostane nekaj minut tudi mojim poslanskim kolegom. Z
               zagotovostjo lahko povemo, da vlada Republike Slovenije slabo uveljavlja orodja ali
               inštrumente iz naslova fiskalne politike. Z zagotovostjo lahko povemo, da se bo v
               prihodnjih letih razkorak med davčnimi in nedavčnimi prihodki še povečeval v dobro
               tistega, kar je slabo za ljudi, torej v dobro davčnih prihodkov. Če smo še leta 2000,
               vsaj poslanci Slovenske nacionalne stranke, kategorično kričali v tem državnem zboru,
               da imamo preveč davkov v naši državi, potem bo lahko iz naslova predvidene
               proračunske luknje, ki jo bo povzročila omenjena davčna sprememba, zagotovili, da bo
               davkov, katere državljani bodo morali plačati, še več. In sedaj, če se dotaknem še
               predvidenega proračunskega primanjkljaja, za katerega je bilo še pred 30-imi. dnevi s
               strani ministra za finance in vlade Republike Slovenije zagotovljeno, da se ne bo
               pokrival skozi povišanje davka na dodano vrednost, danes oziroma prejšnji teden pa
               smo lahko vsi skupaj videli, da je ta davek, povečanje davka, že vkomponirano v
               proračun oziroma v javne finance za leto 2008. Lahko z zagotovostjo rečemo, slaba je
               vlada, ki svoje stroške, stroške državne uprave in ostale stroške, ki nastopajo pri
               njenem delu, pokriva z višjo obdavčitvijo. V Nacionalni stranki pri dvigovanju davkov
               za državljane, ki so tako ali tako že preveč obdavčeni, v naši državi so preveč
               obdavčeni, ne bomo pristajali. Ne bomo sodelovali v tej igri. To enostavno ni
               korektno, ni korektno ne samo do termina socialne države, ampak ni korektno do
               državljank in državljanov. Naša naloga, kakor seveda tudi naloga vlade Republike
               Slovenije, tako naloga finančnega ministra, gospoda Bajuka, je, da služi državljankam
               in državljanom. Ni njegova naloga, da služi izključno svojemu krogu prijateljev. Če
               bo slovenska politika nadaljevala s tovrstnim načinom dela, potem lahko pričakujemo,
               da se bodo davčni prihodki v letu 2008 in v nadaljnjih letih približali skoraj 100%
               vseh proračunskih sredstev. Medtem pa vlada Republike Slovenije ima že od leta 2004
               predloge, verjamem, da prihajajo iz vseh poslanskih skupin, definitivno pa vem, da
               jih ima s strani Slovenske nacionalne stranke, kako povečati nedavčne prihodke, torej
               tisti del prihodkov, ki ne zavezuje splošno davčno vseh državljank in državljanov.
               Ampak zakaj vlada Republike Slovenije noče sprejeti pogovora o koncesijah? Zakaj
               vlada Republike Slovenije noče sprejeti pogovora o dvojnosti velikih podjetij, javnih
               podjetij z delniškimi družbami? Zakaj vlada Republike Slovenije noče razglabljati v
               tem državnem zboru o kupninah od prodaje državnega premoženja? Odgovor je na dlani.
               Ker je mnogo lažje, kot to, povečati davke. Ker je mnogo lažje najti v državnem zboru
               nekaj somišljenikov ali pa tistih, ki slepo sledijo vladnim predlogom, kot se
               zameriti svojim bogatim prijateljem. Po naši oceni je to izjemno slaba politika in
               vlada Republike Slovenije s tovrstnimi potezami dela slabo politiko, dela pa tudi
               nekredibilno politiko. Tukaj se bom navezal na moj uvod, predvsem temu, ko ljudi
               straši o enotni davčni stopnji. Temu strašenju smo nasedli tako v parlamentu kot med
               socialnimi partnerji, v ozadju pa namesto enotne davčne stopnje povečuje oziroma
               predvideva povečanje davka na dodano vrednost. V osnovi gre za enako zadevo.
               Državljanke in državljani bodo plačevali več davkov, več davkov za delovanje gospoda
               ministra Bajuka, za delovanje slovenske vlade in za njihovo, po moji oceni,
               nesposobnost. V Nacionalni stranki tovrstnih predlogov, kot izhajajo iz predloga
               zakona, ki je danes pred nami, ne nameravamo podpreti. Hvala.</p>
            </sp>
            <sp xml:id="SDZ4-Izredna-21-2006-10-03.sp18">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem predstavitev stališč poslanskih skupin. Prehajamo na
               splošno razpravo poslank in poslancev. Besedo ima mag. Majda Potrata.</p>
            </sp>
            <sp xml:id="SDZ4-Izredna-21-2006-10-03.sp19">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovane poslanke in poslanci! Spoštovani
               gospod minister s sodelavci! Kar meni poslanska skupina v zvezi s predlaganim
               zakonom, je bilo že povedano. Meni pa dovolite, da se dotaknem samo ene zadeve v tem
               zakonu, za katero je na začetku kazalo, da bo zdrsnila mimo brez posebne pozornosti,
               kasneje pa se jo je v javnosti dotaknilo kar nekaj javnih občil, in sicer so v
               namenitvi dela dohodnine dela za donacije, tako kot jo opredeljuje 142. člen
               predlaganega zakona, menili, da kaže na vpeljavo cerkvenega davka po
               špansko-italijanskem modelu. Sama menim, da bo verjetno tisti prvi del pridevnika
               "kmalu" odpadel, ker je bilo slišati, da Španci razmišljajo o spremembi tovrstne
               zakonodaje. Meni pa dovolite, da povem nekaj pripomb na račun namenitve dela
               dohodnine.</p>
               <p>Rezident bo lahko, ne pa nujno, namenil pol odstotka dohodnine za namene, za katere
               bo sam videl, da so take vrste, da ne bi tega dela dohodnine namenil za neke, bom
               rekla, tudi splošne namene v lokalni skupnosti ali na državni ravni, ampak da bi jih
               želel posebej poimenovati. Pri tem se mi zdi posebej zanimivo to, da poimenovanje
               dejavnosti, za katere se lahko posameznik odloči, niso popolnoma enake s tistimi, ki
               so možne kot uveljavljanje olajšave po 66. členu zakona. Na kaj merim? Res so tu
               omenjeni humanitarni nameni. Tudi financiranje političnih strank in reprezentativnih
               sindikatov. Samo ko so humanitarni nameni v drugem odstavku podrobneje razčlenjeni,
               recimo vidim odstop v tem, da ni mogoče donirati za zdravstvene, športne,
               vzgojno-izobraževalne ali socialnovarstvene namene, tudi znanstvenih ni med njimi. Je
               pa seveda kot dodatek namen varstva pred naravnimi in drugimi nesrečami, kar
               domnevam, da gre za donacijo prostovoljnim gasilcem, ta bi lahko prišla v poštev.</p>
               <p>Sama ne vidim posebnih ovir za to, da kot posameznica vplivam na to, v kaj naj bo
               del moje dohodnine namenjen. Bi pa pričakovala, da bi bile stvari vendarle
               uravnotežene in da bi bil namen oziroma nabor tistih aktivnosti, za katere lahko
               doniram, primerljiv s tistimi, ki prinašajo olajšave za donacije. Menim namreč, da so
               ljudje zelo občutljivi, za kaj lahko donacijo kot olajšavo namenjajo. Ker da pa to ni
               nujno, da bo posameznik se odločil, za kaj donacijo namenja, je pa nabor vendarle
               malo preozko zastavljen. To pa moram povezati s svojimi pomisleki še ob tretjem
               odstavku, kajti vladi je omogočeno, da določi podrobnejši način izvajanja prvega
               odstavka tega člena in objavljanja seznama upravičencev do donacij po tem členu
               zakona. Zakaj se mi zdi to posebej pomembno poudariti? Ker zaenkrat še ni niti
               sklenjen poseben dogovor med vlado in nevladnimi organizacijami o tem, kateri pogoji
               bodo za sodelovanje med njimi. Nevladne organizacije resda imajo lahko organizacijsko
               obliko društva in to zakon že določa, ampak tam je še posebej določeno tudi, da mora
               biti to društvo v javnem interesu. Kako se status društva v javnem interesu določa,
               pa vemo. Tudi še ni sprejet zakon o verski svobodi. Torej je odprto, ali bo za
               religiozne namene mogoče donirati samo registriranim verskim skupnostim ali tudi
               neregistriranim. Torej, vprašanj, ki zadevajo uresničevanje 142. člena in iz njega
               izhajajočih določil, je še kar nekaj in želela bi, da bi vlada tudi razmislila o tem
               in prišla s kakšnim natančneje določenim predlogom. Hvala.</p>
            </sp>
            <sp xml:id="SDZ4-Izredna-21-2006-10-03.sp20">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Janc.</p>
            </sp>
            <sp xml:id="SDZ4-Izredna-21-2006-10-03.sp21">

               <speaker>KRISTIJAN JANC:</speaker>

               <p>Hvala lepa. Spoštovani predsednik, predstavniki vlade, kolegice in kolegi! Predlog
               zakona, ki ga imamo na mizi danes, o dohodnini je zagotovo en cilj, ki si ga je vlada
               zadala, je pravična obdavčitev vseh državljanov, ki pač mora biti naša skupna skrb,
               tako vlade, poslancev, koalicije, politikov. To ni preprosti model, ni preprosta,
               enostavna matematika, ampak je kar komplicirana stvar, kako to udejaniti. Prihodki
               države na eni strani, odhodki na drugi strani, najti konsenz med tem, kako in na
               kakšen način pobrati dohodnino med slovenskimi državljani, seveda pa imeti v uvidu
               tudi, kajti blaginja, ki jo tako radi rečemo, beseda je zelo splošna, široka, vseh
               državljanov je čim večja, je zagotovo tukaj možnost to zahtevo dokaj uravnotežiti.
               Blaginjo tistih, ki živijo na robu eksistenčnosti, je v Sloveniji kar veliko, ki
               imajo težave, ki se iz meseca v mesec preživljajo s svojimi minimalni prihodki,
               plačami, pokojninami in podobnimi prihodki, seveda je težko. In prav je, da ta zakon
               tukaj nekaj sledi temu, da poskuša tistim najšibkejšim členom naše družbe, naših
               državljanov nekako pomagati, pač vzeti tam, kjer je več, kjer je lažje, in dati tam,
               kjer je manj. Jaz mislim, da je to pomembno. Temu zakonu je kar dosti uspelo, v tem
               predlogu zakona pripraviti predlagatelju tega zakona. Je pa res, da tukaj bi moralo
               biti več posebne skrbi tej populaciji naših državljanov, ki res hodijo po robu tega
               človeku vrednega življenja, bi lahko rekel.</p>
               <p>Druga pomembna stvar, o kateri veliko govorimo, pa morda še vedno premalo naredimo,
               so naše družine. Kot neka temeljna vrednota, kot neka osnovna celica družbe je
               družina in ta bi morala imeti posebno mesto pri teh olajšavah, pri teh dohodninskih
               zadevah kot neka celota kot družina, večja družina. Mislim, da bi tukaj morda bilo še
               nekaj možnosti popraviti v smislu večjih ugodnosti slovenskim družinam, kajti
               demografija, podatki rojstev so znani; in tukaj bi moral tudi ta dohodninski zakon
               narediti še nekaj več v pozitivnem smislu, da bi lahko bila še bolj stimulativna s
               tistim, kar pač že na neki način je.</p>
               <p>Zadeva, ki mi je zelo pomembna in temu tudi deloma sledi, je enostavnost,
               transparentnost, preglednost tega zakona. To bi bilo lepo, da bi bila bolj preprosta
               zadeva napisana, razumljiva in tudi ljudem, uporabnikom lažje dostavna. Pričakoval
               sem večjo podporo stanovanjski problematiki, ki je v tej družbi izjemno velika,
               pomembna. Tukaj nekih posebnih ugodnosti ni zaslediti, žal ne, mislim pa, da je še
               vedno čas v nadaljnjih razpravah tudi na tem kaj narediti. Ključno se mi zdi to, kar
               je že moj kolega v predstavitvi poslanske skupine povedal, pa je zgodba, ki jo precej
               dobro poznam - položaj kmetijstva v Sloveniji se žal kljub vsem številnim ukrepom v
               takšnem in drugačnem slabša, to je definitivno, to je dokazljivo v prostoru, v
               okolju, kjer smo. Vedno manj je kmetov, vedno manj je tistih, ki se hočejo ukvarjati
               s tovrstno dejavnostjo, in položaj kmeta, slovenskega, kljub vsem silnim ukrepom,
               subvencijam, jih je vedno manj in jih bo tudi v bodoče verjetno vedno manj. Tukaj
               mislim, da še zgodba ni do konca narejena, in mislim, da je še čas, in upam, da jo
               bomo. Če ne bomo popravili tistih strokovnih analiz služb, ki so jih pripravile za to
               usklajevanje, pa nenazadnje tudi inštituta v smislu še poslabšanja položaja
               slovenskega kmeta, seveda tukaj pa sam ne morem tega podpreti in upam, da bo v
               nadaljnji razpravi tudi z našimi dopolnitvami prišlo do kakšnega popravka v tem duhu,
               da pač ohranimo tega slovenskega kmeta pri življenju, tudi na tem področju zakona o
               dohodnini. Nenazadnje ni samo kmet, ki predeluje hrano, ampak mnogo več, to dobro
               vemo vsi, in da jih ni veliko več v Sloveniji, da jih je vedno manj, ampak vsaj
               tisti, ki so, so tudi del te družbe, del te države, in tudi pomemben je tako kot
               upokojenec, kot delavec z najnižjo plačo, je tudi kmet zraven v tem sklopu.</p>
               <p>Jaz si upam trditi, da ne bomo poslabšali položaja tistih ljudi, ki hodijo na robu,
               ki živijo na robu slovenske družbe, in ti so tudi nam pomembni in morajo biti
               pomembni. Mislim, da tu je tega v zakonu kar nekaj bilo upoštevanega, nekaj pa sem
               prepričan, da še bo v nadaljnji razpravi in da bom tudi predloge, ki jih bomo
               pripravili v Slovenski ljudski stranki, upošteval predlagatelj tudi koalicija in tudi
               nenazadnje tudi opozicija, kajti zelo dobro bi bilo, da bi ta zakon sprejeli v malo
               širšem konsenzu, ne samo koalicija. To bi bilo dobro za vse državljane in
               državljanke, tukaj iskati še kompromise, konsenze do nadaljnjih razprav v tem.</p>
               <p>Jaz sem prepričan, da rešitve vedno obstajajo, vedno so, samo če je pot in volja do
               cilja priti. Mislim pa, da ta pot je. Hvala.</p>
            </sp>
            <sp xml:id="SDZ4-Izredna-21-2006-10-03.sp22">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Žgajner Tavš. Izvolite.</p>
            </sp>
            <sp xml:id="SDZ4-Izredna-21-2006-10-03.sp23">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovani vladni predstavniki, spoštovane kolegice in kolegi.</p>
               <p>Če sem vas prav razumela, govornik pred menoj je dejal, da gre za zakon oziroma
               reformo, kjer naj bi šlo za pravično obdavčitev vseh državljanov. Jaz težko prikimam
               temu, spoštovani kolega Janc, glede na vse, kar smo danes slišali, pa ne glede na
               besede ministra, ki so bile zelo obetavne. Nisem finančni strokovnjak, pa vendar
               toliko vem in toliko znam brati zakone, da se najde marsikatera luknja oziroma da se
               najde tudi takšen del besedila, ki tej vaši trditvi nasprotuje. Verjamem oziroma
               prepričana sem, da bodo žal to občutili ravno državljanke in državljani, pa ne vi, ki
               imate bistveno večjo plačo kot tisti, ki dela za nekim strojem v tovarni. Tistih
               ljudi se žal ta davčna reforma ne dotika v pozitivni smeri. Omenili ste stanovanjsko
               problematiko, tudi sama pogrešam del, ki bi se bolj konkretno dotikal reševanja
               stanovanjske problematike. Na pretekli redni seji sem tudi ministru za finance
               zastavila poslansko vprašanje v povezavi z vladno strategijo reševanja stanovanjske
               problematike. V okviru tega zakona oziroma davčne reforme ne vidim nekega pozitivnega
               premika, žal.</p>
               <p>In dovolite še eno zadevo, da ne bom predloga v tem svojem delu, ki se dotika
               konkretno socialnega vprašanja. Pa bom rekla hvala bogu in čestitke vladi, da je
               prisluhnila konkretni težavi, ki je nastala z novelo zakona o dohodnini leta 2004. Ta
               vlada je prisluhnila, kot sem že dejala, aktualnim problemom in v okviru 5. točke
               114. člena vključila, kar je minister Bajuk v začetku tudi izpostavil, da se bo za
               otroke, ki so v skladu s predpisi o družbenem varstvu duševno in telesno prizadetih
               oseb za delo nezmožni priznala povečana olajšava tudi po 18. letu, ne glede na
               njihovo starost. To je novost, ki je bila pravzaprav v slovenski pravni red vpeljana
               že s starim zakonom o dohodnini in ki je bila z novelo zakona o dohodnini leta 2004
               ukinjena. Zdaj pa vas sprašujem, ker ministra ni, pa upam, da mu boste predstavniki
               predali moje vprašanje naprej in da bom med današnjo sejo prve obravnave dobila tudi
               odgovor, in upam, da bo vlada našla tudi v tem kontekstu toliko posluha, da bo šla
               morda še korak naprej. Ne vem, če veste, ampak na Ustavno sodišče Republike Slovenije
               je bila podana pobuda za oceno ustavnosti, konkretno v tistem delu, ki se nanaša na
               ukinitev posebne olajšave oziroma povečane olajšave tudi po 18. letu starosti. Gre za
               telesno in duševno prizadete otroke. Leta 2005 in leta 2006, torej dve leti, ko ti
               ljudje niso mogli po zakonu o dohodnini uveljavljati priznane povečane olajšave. Ali
               namerava ta vlada, in to naj bo tudi moja pobuda, v okviru najsibo tudi prehodnih
               določb zapisati in določiti, da pa se ta določila, skratka peti odstavek oziroma 5.
               točka 114. člena upošteva tudi za omenjeni dve leti, torej za leto 2005 in leto 2006.
               Naj poudarim, da gre za kategorijo oseb, ki si sami pravzaprav ne morejo pomagati in
               so dejansko resnično potrebni pomoči, tudi v tem kontekstu. Še enkrat poudarjam,
               hvala, ker je vlada našla toliko posluha in prisluhnila ljudem, ki so se z novelo
               zakona o dohodnini leta 2004 znašali brez pomoči oziroma brez priznane povečane
               olajšave, ki so jo do uveljavitve tega zakona imeli, skratka gre za dve leti, za leto
               2005 in leto 2006. Še enkrat pa poudarjam, da gre za telesno in duševno prizadete
               ljudi, ki so ne na zadnje upravičeni do tega, da jim država prisluhne in tudi
               priskoči na pomoč. Hvala lepa in hvala lepa tudi za odgovor.</p>
            </sp>
            <sp xml:id="SDZ4-Izredna-21-2006-10-03.sp24">

               <speaker>PREDSEDNIK FRANCE CUKJATI:</speaker>

               <p>Hvala. Želi predstavnik vlade? Izvolite, imate besedo.</p>
            </sp>
            <sp xml:id="SDZ4-Izredna-21-2006-10-03.sp25">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsednik, spoštovane poslanke in poslanci! Rad bi odgovoril
               na to vprašanje. Kot sem razumel, je za leto 2007 ta zadeva urejena in se dejansko ta
               olajšava prizna tudi za otroke oziroma invalide, ki so starejši od 18 let. Za leto
               2005 je glede na letni obračun dohodnine na nek način to relativno težko narediti,
               medtem ko za leto 2006 se mi zdi to bolj verjetno, ker so bile odločbe že končane za
               leto 2005. Za leto 2006 je pa to možno preko posebnih določb. Hvala.</p>
            </sp>
            <sp xml:id="SDZ4-Izredna-21-2006-10-03.sp26">

               <speaker>PREDSEDNIK FRANCE CUKJATI:</speaker>

               <p>Hvala gospodu sekretarju, mag. Širclju. Besedo ima gospod Veršnik.</p>
            </sp>
            <sp xml:id="SDZ4-Izredna-21-2006-10-03.sp27">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim! Obstoječa davčna zakonodaja je rezultat
               preteklih interesov različnih lobijev in dopušča vse preveč izjem ter je zato postala
               nepregledna in v veliki meri tudi slabo operativna. Da je temu res tako, lahko vidimo
               pri obravnavi dohodninskih napovedi v letošnjem letu za leto 2005, kjer se davčna
               uprava srečuje z nemalo problemi na tem področju in z nemalo težavami pri obravnavi
               dohodninskih odločb. In rezultat tega je veliko nepotrebnega napora na davčni upravi
               in nezadovoljstvo občanov, ki toliko in toliko časa čakajo na dohodninske odločbe in
               ki so morali svoje podatke utemeljevati.</p>
               <p>Politika je umetnost možnega. Imeli smo možnosti za korenitejše posege v davčno
               zakonodajo, vendar rezultat tega je to, kar smo dobili sedaj v obravnavo in o čemer
               bomo govorili danes in tudi jutri. To je kompromis, ki je takšen, kakršen je bil
               dosežen, možnosti za korenitejše spremembe pa so bile po mojem mnenju že v kali
               zatrte z raznimi močnimi lobiji, ki so pravzaprav vsako razpravo že v kali zatrli.
               Zakon o dohodnini oziroma davčna zakonodaja je bila s samo objavo, ko jo je gospod
               minister objavil, sem bil presenečen, sprejeta, skoraj bi lahko rekel, evforično.
               Nato pa so začele deževati pripombe, ki so med drugim tudi tendenciozne in nekatere
               tudi neresnične. Pri tej točki obravnavamo zakon o dohodnini in smatram, da ta zakon
               zasleduje svoje cilje in glavni cilj pravzaprav je to, da se zmanjša administriranje
               na tem področju in da ne zmanjšamo socialnih dajatev; in ta dva cilja sta pravzaprav
               zasledovana.</p>
               <p>V podkrepitev tega lahko navedem tudi konkretno dejstvo, da je v preteklosti bilo
               posredovanih na davčno upravo vse preveč napovedi, ker ni bilo nekega cenzusa pri
               katastrskemu dohodku. Vsi vemo, da je katastrski dohodek bil pri veliki večini zelo
               majhen, nekje do 10, 15.000, kar ni posebej vplivalo na končni obračun dohodnine.
               Tisti, ki jim sicer ne bi bilo potrebno vlagati dohodninske napovedi, so morali
               zaradi tega majhnega zneska to napoved vlagati in s tem so povzročili, jasno, obilo
               administrativnega dela za nič.</p>
               <p>Druga zadeva, ki se mi zdi, da bo naletela na odobravanje pri vseh davčnih
               zavezancih, ja pa ta, da se napoveduje vnaprejšnja priprava dohodninske napovedi,
               tako da bomo lahko napoved samo pregledali in davčni upravi sporočili eventualne
               pripombe ali pa tudi ne, če jih ne bomo imeli. To bo povzročilo, da bo bistveno manj
               stroškov in večje zadovoljstvo pri samih davčnih zavezancih. Vsi vemo, da si nihče ne
               želi izpolnjevati nekih obrazcev in skrbeti za pravočasno oddajo in potem skrbeti,
               kaj bo treba še storiti do izdaje davčne odločbe. Malo sem presenečen, da se danes
               oziroma pri tej točki, ko obravnavamo dohodninsko zakonodajo, zelo veliko govori o
               davku na dodano vrednost. V preteklih dneh smo poslušali, kako se bo davek na dodano
               vrednost povečal v letu 2007. Danes teh trditev ni več, ampak se na veliko govori,
               kako se bo davek na dodano vrednost povečal v letu 2008. Kljub temu, da obravnavamo
               točko dohodnine, se skuša govoriti o stvari, ki pravzaprav niti ni tema te točke. Če
               se dobro spomnim, imamo to točko naslednjo po vrsti. Mislim, da ta govorjenja niso
               dobronamerna, da v veliki meri zavajajo javnost in da ni smotrno govoriti pri tej
               točki o nekih posledicah, za katere niti ne vemo, ali bodo ali ne bodo, kljub temu,
               da smo v preteklosti doživljali veliko demantijev gospoda ministra, ki smo mu vsi tu
               dali mandat, da skrbi za javne finance in da se pri tem odgovorno obnaša, mu želimo
               nekaj podtikati. Prepričan sem, da se on tega zaveda, kot tudi vsa njegova ekipa, ki
               bo poskrbela, da do tega ne bo niti prišlo. Čeprav mislim, da pošteno pove, da
               možnosti so, vendar le v primeru, da drugih možnosti ne bo mogoče izkoristiti. Osebno
               trdim, da imamo pred seboj boljši zakon o dohodnini, in pričakujem, da boste tisti,
               ki imate veliko povedati, kako ni primeren, v razpravi povedali, kako bi ta zakon
               izboljšali. In prepričan sem, da bo gospod minister in vlada dobrim predlogom prav
               gotovo prisluhnila. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp28">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Franc Horvat.</p>
            </sp>
            <sp xml:id="SDZ4-Izredna-21-2006-10-03.sp29">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovani gospod minister s sodelavkama in
               sodelavci, spoštovane kolegice in kolegi! Ker je v obravnavi in bo te dni sprejet cel
               paket davčne zakonodaje, v razpravi o enem zakonu ni mogoče mimo rešitev v drugih
               zakonih, kajti le celovita obravnava in predvsem ob sprejemu teh zakonov
               konsistentnost rešitev in njihova usklajenost zagotavlja najboljše gospodarske,
               socialne in javnofinančne učinke. Dejstvo je, da so vsaj nekateri predlagani zakoni
               kot neke vrste vezna posoda in med njimi in njihovimi posledicami obstaja znatna
               povezava.</p>
               <p>Predlog za zmanjšanje števila dohodninskih razredov in tudi za določeno zmanjšanje
               progresije se mi osebno v načelu ne zdi sporen. Toda predlagane rešitve so tako s
               socialnega kot tudi ekonomskega vidika vprašljive in nekatere celo nesprejemljive in
               zahtevajo temeljit razmislek in razpravo, tako nas, poslank in poslancev, in potem
               verjetno tudi dodaten razmislek vlade. Vrsta rešitev v tem predlogu in tudi v
               nekaterih drugih predlogih je dobrih, da ne bi bilo vtisa, da vse, kar je predlagano,
               ocenjujemo kot negativno. Seveda se je pa vredno in smiselno ustaviti predvsem pri
               tistih zadevah, ki se nam zdijo nenajboljše, celo sporne ali nesprejemljive.</p>
               <p>Davčno darilo tistim z najvišjimi dohodki, ki pogosto niso rezultat nadpovprečno
               dobrega dela, ampak v vrsti primerov posledica monopolnega ali oligopolnega položaja
               na trgu, ne bo prispevalo k večji gospodarski učinkovitosti. Izjema so lahko predvsem
               samostojni podjetniki in posamezniki, ki bodo pristali na znižanje bruto plač, kar bo
               pomenilo potem neposredno razbremenitev gospodarstva. Gotov je izpad prihodkov
               proračuna za okoli 35 milijard in ob tem izpadu ni odveč razprava, kako to
               nadomestiti. Po drugi strani pa so že prisotne, zadnje dni slišimo, napovedi za
               zahteve za dvig najnižjih plač in celo predlogi za zamrznitev določenih plač, kar bi
               gotovo lahko povzročilo erozijo v prizdevanjih za stabilen, konsistenten plačilni
               sistem v državi. Zato bi vlada morala resno vzeti opozorila ter spremeniti predloge,
               zlasti pri vstopnih pragih v najnižjem in morda tudi srednjem razredu, in davčna
               darila vendarle tudi ob zmanjšanju progresije pravičneje porazdeliti. O socialnih
               posledicah in razslojevanju je bilo že veliko govora in verjetno še tudi bo, zato ne
               bom o tem govoril, ampak se bom osredotočil predvsem na nekatera druga vprašanja.</p>
               <p>Menim, da bi tako ravnanje - na primer dvig splošne olajšave še bolj, kot je
               predlagan sedaj, lahko poleg ostalega tudi zmanjšal pritiske na oprostitve oziroma na
               dodatne posebne olajšave za posamezne namene. Pri zmanjšanju sedanje progresije bi
               bilo treba razmisliti, kar smo mi kot poslanska skupina in stranka že predlagali, o
               nekoliko višji stopnji, na primer 45%. Kar je podobno temu, kar imata za nas
               primerljivi državi, sosednji državi Avstrija in Italija. Razmisliti kaže tudi o večji
               mejni progresiji za manjši del izjemno visokih in pogosto neupravičenih dohodkov. Naj
               navedem primer iz preglednice, ki jo imamo v obrazložitvi v uvodu predloga zakona -
               Italija ima najvišjo stopnjo, upoštevajoč dodatne, regionalne in možne lokalne davke,
               stopnjo 44 do 45%. Avstrija pa na primer za dohodke nad 51 tisoč evrov 50%. Se pravi
               tisto, kar imamo mi danes kot najvišjo stopnjo. Nesprejemljivo in neprepričljivo je
               izgovarjanje najodgovornejših predstavnikov vlade, kar smo lahko slišali tudi v
               zadnjih dneh, da v tržnem gospodarstvu vlada nima vpliva na plače in pogodbe o plačah
               in drugih bonitetah, še posebej, ko je država pretežna ali pomembna lastnica v
               infrastrukturi javnih in drugih podjetjih. Ta podjetja so s politiko plač in drugih
               prejemkov tudi pomemben zgled za vrsto drugih gospodarskih in negospodarskih
               subjektov. Zato predlagam vladi, da ponovno preuči pripombe in predloge in za drugo
               obravnavo pripravi nekatere primernejše rešitve, s tem se tudi izognemo nevarnosti,
               da bi že v bližnji prihodnosti morali spreminjati posamezne zakone, saj je stabilnost
               davčnega sistema izjemnega pomena tako za gospodarstvo, še posebej za potencialne
               tuje vlagatelje, za javne finance in navsezadnje za vse državljanke in državljane.
               Hvala lepa.</p>
            </sp>
            <sp xml:id="SDZ4-Izredna-21-2006-10-03.sp30">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Rezman. Izvolite.</p>
            </sp>
            <sp xml:id="SDZ4-Izredna-21-2006-10-03.sp31">

               <speaker>VILI REZMAN:</speaker>

               <p>Prvi vtis je zelo ugoden, napovedi so obetavne, kajti velika večina ljudi pridobiva;
               vendar je treba reči, da eni pridobivajo zelo veliko, pravzaprav enormno darilo,
               drugi pridobivajo zelo malo, tako da bo s prostim očesom komaj opazno, tretji pa tudi
               izgubljajo. In naj samo naštejem taksativno nekaj pripomb, v katero smer bodo šle
               diskusije na kasnejših obravnavah poslanske skupine DeSUS. Zagotovo se ne strinjamo s
               tem, da se jemlje mladim določene olajšave, omenja 5% število, ker če to prevedemo v
               absolutno številko, gre za tisoče, to ni več malo. Ne strinjamo se s tem, da se
               jemlje olajšava starostnikom, starim nad 65 let, tudi teh je menda samo nekaj manj
               kot 3.000, ki bodo dobili manj oziroma ki bodo bolj obremenjeni, ampak tudi to je
               veliko, tudi to gre v tisoče. Zato bomo pri teh številkah tudi v bodoče pozorni in če
               drži to, kar se napoveduje, bomo temu nasprotovali, kakor bomo nasprotovali temu, da
               bi bila davčna darila za denacionalizacijske obveznice previsoka, da bi bile
               obremenjene obresti za tiste, ki varčujejo. Sodimo namreč, da je treba varčevanje
               stimulirati, ne ga pretirano obdavčevati; in ravno tako bomo zoper to, da se
               zmanjšujejo olajšave za stanovanjsko gradnjo, torej v to smer približno bodo šle naše
               pripombe oziroma predlogi za izboljšave.</p>
            </sp>
            <sp xml:id="SDZ4-Izredna-21-2006-10-03.sp32">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Lep pozdrav vsem skupaj in hvala lepa predsedniku za dosedanje vodenje
               seje. Mi pa nadaljujemo z razpravo in k besedi vabim gospoda Kontiča.</p>
            </sp>
            <sp xml:id="SDZ4-Izredna-21-2006-10-03.sp33">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani gospod minister s sodelavci, kolegice in
               kolegi.</p>
               <p>Vsaka sprememba dohodnine je do sedaj v fazi sprejemanja in seveda kasneje, ko je
               bila uveljavljena, prinesla več vprašanj kot pa odgovorov; in nič drugače ne bo tudi
               tokrat. Mnogokrat smo šele kasneje natančno ugotovili, kaj vse smo v paketu davčne
               zakonodaje, tudi za potrebe včlanjevanja v EU, sprejeli in kasneje odpravljali.</p>
               <p>Sistem, ki ga je tokrat izbrala vlada, je seveda prav poseben. Napovedane so bile
               radikalne spremembe, zgodila se je ulica, protesti in potem smo na klop dobili to,
               kar imamo sedaj. Če seveda sindikatov lanskega leta ne bi bilo, bi verjetno že sedaj
               ali pa že pred tem govorili o enotni davčni stopnji.</p>
               <p>Problem te zakonodaje oziroma spremembe zakona o dohodnini je tudi ta, da vlada
               nastopa na način, da vsem ponudi nekaj, tudi tistim, ki dobivajo najmanj, tistim
               sicer zelo malo, ampak zaradi tega, da lahko tistim, ki imajo veliko, da mnogo več
               oziroma vzame veliko manj, ker govorimo o dohodnini. Vsi seveda vemo, da država stane
               in da so davki zato, da država funkcionira. Še posebej stane tudi socialna država,
               ampak odločitev za to, da je Slovenija socialna država, je bila sprejeta in to moramo
               spoštovati tudi pri sprejemanju zakonodaje.</p>
               <p>Torej, potrebno bi bilo ohraniti oziroma manj zmanjšati, sploh pa ne na enkrat,
               tisto dohodnino oziroma stopnjo, v katero padejo davčni zavezanci, ki imajo najvišje
               dohodke, predvsem zaradi tega, da napolnimo tudi blagajno, iz katere se potem črpajo
               socialne pravice za tiste, ki so morda v življenju svojo tekmo izgubili oziroma imajo
               težave s tem, ko se vsaki dan sprašujejo, kako bodo preživeli.</p>
               <p>Že res, da je zelo pomembno, da je davčni sistem enostaven ali da je vsaj
               enostavnejši od tega, ki ga imamo danes, in smo dejansko, ko izpolnjujemo dohodninske
               napovedi, vsi slabe volje že nekaj dni pred tem pa še nekaj dni po tem, da ne govorim
               takrat, ko odločbe tudi dobimo. Ampak bolj kot to je seveda pomembna višina, ki je
               napisana na tej odločbi, in tudi, če bo dohodninska napoved zelo enostavna, samo v
               podpis in če bo za to potrebno odšteti kaj več, to seveda ne bo najboljša rešitev. V
               vseh fazah sprejemanja in spreminjanja davčne zakonodaje, govorimo o dohodnini, sem
               občutil dejansko radodarnost države vsakokrat, ko sem opozarjal na to, da je potrebno
               spremeniti sistem obračunavanja in seveda sprejeti oprostitev za delovne invalide. Za
               tisti del, ko dobivajo invalidnino, ni bilo posluha ne v prejšnji vladi in tudi sedaj
               razen tega, da se je sistem spremenil, ostajamo na istem. Jaz tega pri drugih
               dohodkih, od katerih se ne plačuje dohodnina, še vedno ne vidim zapisanega.</p>
               <p>Ko govorimo o dohodnini, je zelo pomembno, da vemo, da se 35% dohodnine namenja za
               financiranje lokalnih skupnosti, ki so po zakonu dolžne potem izvajati tudi socialno
               politiko, plačevati zavarovanje za brezposelne, subvencionirati stanarine. In ko
               ravno govorim o stanarinah, bi ta pritisk verjetno lahko zmanjšali na način, da bi
               olajšave za reševanje stanovanjskih problemov mladih družin, mladih posameznikov
               vzpodbujali oziroma jih ohranili, ne pa da smo sedaj povedali, da so vključene v
               splošno olajšavo. To je napaka, ker je pritisk na kvoto stanovanj skoraj da v vseh
               lokalnih skupnostih velik in na ta način seveda ne prispevamo k temu, da bi ta
               pritisk ublažili.</p>
               <p>Če bi sedaj hotel biti malo ali pa poizkusil biti malo duhovit in bi dejal, da
               primerjam prejšnjo davčno zakonodajo s področja dohodnine s sedanjo ali pa veljavno s
               prihodnjo, bi dejal, kot da primerjam ali iščem razliko med obiskom obnove ob novem
               letu Dedka Mraza ali Božička, ko izbiraš, kdo naj bi te obiskal, pa pri tem nimaš
               možnosti izbire, ker oba prihajata s prazno vrečo.</p>
               <p>Jaz že razumem, da so določene spremembe na področju dohodnine potrebne, je pa
               resnično pri tem potrebno uporabiti vsa znanja in vsa spoznanja iz preteklosti in
               pripraviti kvalitetno davčno zakonodajo, torej zakon o spremembi zakona o dohodnini.
               Ta, ki ga imamo sedaj na mizi, ni po moje primerna osnova za dober zakon, ki bi lahko
               potem veljal nekaj let. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp34">

               <speaker>PODPREDSEDNIK DR. MARKO PAVLIHA:</speaker>

               <p> Hvala lepa. Lepo prosim, če telefone lahko daste potiho. K besedi vabim gospoda
               Kovačiča.</p>
            </sp>
            <sp xml:id="SDZ4-Izredna-21-2006-10-03.sp35">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Kolegice in kolegi, gospod minister, predstavniki
               vlade! Razprava se še ni prav razživela, pa vendar se mi zdi, da so nekateri
               opozicijski poslanci z neverjetno lahkotnostjo skušali nekatere stvari v zakonodaji,
               ki jo obravnavamo, prikazati kot slabe. Predvsem imam v mislih populističen uvodni
               nastop bivšega predsednika LDS in bivšega predsednika vlade. Glede na to, da pa so na
               vrsti še nekateri poznani opozicijski jurišniki, pa lahko podobne demagogije
               pričakujemo tudi še naprej - torej, poskus prikazati davčno zakonodajo kot slabo, kot
               tako, ki bo v prihodnje povzročila Sloveniji škodo in proračunsko luknjo, to smo
               poslušali. Davčno reformo ocenjujejo kot davčno prevaro, ki ne bo povzročila
               konkurenčnosti slovenskega gospodarstva, pač pa ravno obratno. Tudi to smo poslušali.
               Izenačila naj bi se celo s hrvaško stopnjo gospodarske rasti, torej navzdol. Hkrati,
               čeprav to ni na dnevnem redu današnje seje, že razpravljajo tudi o proračunu 2007 in
               2008, kjer prav tako slikajo vse črno in katastrofično, če bi bil takšen proračun
               sprejet. Vse to je "deja vu", kajti zanimivo je, da je razprava teh poslancev skoraj
               identična, kot smo jo lahko poslušali že velikokrat v zadnjih slabih dveh letih,
               zlasti ko smo sprejemali pretekle proračunske dokumente in pretekle novele davčne
               zakonodaje. Tudi takrat so z zaskrbljenimi besedami in teatralno risali vse mogoče
               strahove v primeru, da bi bili ti zakoni, ki jih je vlada pripravila, sprejeti. Pa
               vendar se potem, ko so bili zakoni sprejeti, nič od takih opozoril in strahov ni
               uresničilo. Celo nasprotno, finančni primanjkljaj se je bistveno zmanjšal,
               konkurenčnost gospodarstva se je povečala, gospodarska rast je visoka in še kar
               raste. Slovenija je prva in edina država od novih članic Evropske unije, ki vstopa v
               monetarno unijo. Če izhajam iz tega, ste bili vsi kritiki vladnih reform do sedaj
               zelo slabi napovedovalci. Nič od vaših ocen in prognoz se ni uresničilo. Ali naj vam
               sedaj verjamemo, da bo to, kar sedaj napovedujete, pa držalo? Ne, mislim, da ne bo,
               kajti vaš cilj ni resna skrb za Slovenijo in njeno prihodnost, pač pa poskus
               prikazati vse, kar dela vlada, za slabo, in s tem poskušate preprečiti predlagane
               reforme. Dobro se zavedate, da so gospodarske reforme, in s tem povezana tudi davčna
               reforma, potrebne in v korist Sloveniji, ki bo z ustreznimi gospodarskimi reformami
               in razbremenitvijo gospodarstva ustvarila podlago za še hitrejši gospodarski razvoj
               in s tem za vstop v krog najrazvitejših držav. Dobro veste, da bo v takšnem primeru
               to v interesu državljanov Slovenije, ki bodo bolje živeli in zato vam to politično ne
               ustreza. Vi si želite, da bi bilo čim slabše za ljudi, da bi potem za takšno stanje,
               ki bi nastalo, če bi poslušali vas, in za kar sedaj navijate, da bi potem obtožili
               vlado in na tem gradili svoj nadaljnji politični prodor na oblast. Neumno je po mojem
               mnenju trditi, da bodo od te reforme imeli največ tisti z najvišjimi plačami, nič pa
               tisti z najnižjimi. Po mojem bodo vsi imeli po intenci tega zakona korist, vsi bodo
               pridobili, predvsem pa je namen stimuliranja najproduktivnejše populacije, da čim več
               vlaga v nadaljnji razvoj in dodano vrednost. Kakšne bodo plače tistih z visokimi
               plačami, je nemogoče enostavno izračunati na podlagi zakonske tabele, ki določa
               procentni delež dohodnine od plače. Plača je namreč pogodbena kategorija, določena z
               dogovorjenim odnosom med delodajalcem in delojemalcem. In le na tej podlagi bo
               določena plača ne pa od stopnje obdavčitve, ki jo bo določil nov zakon. Če bo
               delodajalec menil, da bi nezmanjšana bruto plača, za posameznika pomenila previsok
               osebni neto prejemek, glede na njegov delovni prispevek pri ustvarjanju dobička
               gospodarske družbe, potem bo enostavno bruto plačo zmanjšal. Mislim, da je to samo po
               sebi razumljivo. Tu bo prišlo do klasičnega trga delovne sile, kjer bo odločal zakon
               ponudbe in povpraševanja. Zato tako poenostavljeno, kot skušajo nekateri opozicijski
               poslanci, prikazati ne gre, in pomeni le cenen poskus zavajanja in manipuliranja z
               javnostjo. Poleg tega pa ne smemo pozabiti, da je danes prva obravnava zakona in bo
               ta obravnava in vse, kar bo na njej povedano, podlaga za nadaljnji postopek in za
               nadaljnjo razpravo. Tudi zato bi človek pričakoval, da bodo tisti, ki jim v zakonu
               kaj ni všeč, da bodo konstruktivno predlagali morebitne izboljšave, ne pa da kar
               počez rušijo cel zakon in njegov koncept. Tudi v naši poslanski skupini nimamo vsi
               enakih pogledov do vseh zakonskih rešitev, zato bomo v razpravi tudi sami predlagali
               nekatere drugačne rešitve, podali posamezne pomisleke, ki naj jih potem vlada oceni
               in preuči in na tej podlagi pripravi ustrezne spremembe v nadaljnjem postopku
               sprejemanja. Vsekakor pa je v tej fazi predlagani zakon o dohodnini primeren in tudi
               ostala davčna zakonodaja je primerna za nadaljnjo obravnavo, zato bom ta zakon pa
               tudi druge v tem sklopu, podprl. Hvala.</p>
            </sp>
            <sp xml:id="SDZ4-Izredna-21-2006-10-03.sp36">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo dajem gospodu poslancu Korenu.</p>
            </sp>
            <sp xml:id="SDZ4-Izredna-21-2006-10-03.sp37">

               <speaker>DRAGO KOREN:</speaker>

               <p>Hvala za besedo predsedujoči! Lep pozdrav gospodu ministru s sodelavci, kolegom
               poslankam in poslancem.</p>
               <p>Zelo dobro gospodarsko stanje in zelo velika gospodarska rast narekujeta, da se v
               Sloveniji res lotimo že dolgo napovedovane gospodarske in pa socialne reforme. Ko se
               je ob pripravi teh reform govorilo o uvedbi enotne davčne stopnje, se je usul plaz
               pripomb na takšen ukrep. Sedaj, ko v tej predlogih ni enotne davčne stopnje, pa je
               zopet vse narobe. Iz tega jaz samo sklepam to, da kakorkoli naša vlada naredi, bo
               opozicija zavrnila. Podobno se dogaja tudi z reformo na splošno. V začetku so
               deževali očitki o preveliki radikalnosti. Danes mnogi govorijo, da sploh ne gre več
               za reformo, ampak samo za manjše lepotne popravke. Zakon o dohodnini tako kot ostali
               zakoni v okviru davčne reforme so izrazito pozitiven dosežek vlade. Že v lanskem letu
               sprejete spremembe so nakazale smer, ki vodi k razbremenitvi gospodarstva in odpravi
               odvečnih administrativnih bremen. Poenostavitve, ki bodo koristile tako zavezancem
               kot sami davčni upravi, pa po eni strani vodijo v znatne finančne prihranke, ocena je
               nekje pet milijard SIT. Po drugi strani pa nosilcem dejavnosti olajšujejo poslovanje.
               V tej smeri pozdravljam poenostavitve na področju kmetijske dejavnosti. Izpostaviti
               pa bi želel spremembe pri ugotavljanju dohodka iz dejavnosti. Po novem bo več
               zavezancev lahko ugotavljalo davčno osnovo na podlagi dejanskih prihodkov in
               normiranih odhodkov, saj bo prag dvignjen iz 6 na 10 milijonov SIT. To bo koristilo
               zlasti samostojnim podjetnikom, katerih obseg dejavnosti težko opraviči visoke
               administrativne stroške oziroma stroške vodenja evidenc. Tudi iz likvidnostnega
               vidika je predlog zakona o dohodnini prijaznejši do zavezancev, saj bodo olajšave
               lahko upoštevali tudi pri izračunu medletnih akontacij dohodnine. Pozdravljam določbe
               zakona, ki izenačujejo status pravnih oseb in samostojnih podjetnikov. To je očitno
               predvsem pri določanju davčne osnove in davčnih olajšav. Ko gre za olajšave, pa moram
               podpreti prizadevanja naše poslanske skupine, da se poleg olajšave za raziskave in
               razvoj uvede tudi regionalna olajšava za investicije za področja, ki so manj razvita.
               Moram reči, da me osebno veseli, da imamo v zakonu olajšavo za prizadete otroke po
               18. letu. Prizadeti otrok, katerega starši se odločijo, da ga obdržijo doma, kar je
               za njega prav gotovo bolj humano, je tudi po 18. letu še otrok. Zato osebno nisem
               videl nobenega razloga, da ne bi imeli takšne olajšave tudi po 18. letu. Želel pa bi,
               da bi v zakon o dohodnini vnesli malo več skrbi za družine oziroma za velike družine.
               Tu bi namreč želel, da bi se povečala olajšava za vzdrževane družinske člane oziroma
               da bi uvedli večjo progresivnost za vsakega nadaljnjega otroka. Drugače pa ocenjujem,
               da je predlagani zakon dober, predvsem pa, da je precej boljši od dosedanjega. Hvala
               lepa.</p>
            </sp>
            <sp xml:id="SDZ4-Izredna-21-2006-10-03.sp38">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod poslanec Kumer. Prosim.</p>
            </sp>
            <sp xml:id="SDZ4-Izredna-21-2006-10-03.sp39">

               <speaker>DUŠAN KUMER:</speaker>

               <p>Hvala za besedo. Spoštovani minister s sodelavci, kolegic in kolegi! Najprej se je
               treba odzvati na razno razne misije iz pozicije, ki tudi danes v tem državnem zboru
               izkoriščajo ta mikrofon in govornico za to, da nas poučujejo in delijo levite
               opozicijskim poslancem, kaj lahko govorimo in česa ne. Opozoril bi vas, da v paketu
               reform ni poglavja, ki bi bil namenjen reformiranju opozicijskih poslancev, zato bi
               predlagal, da enkrat prenehate s tem večnim govorjenjem.</p>
               <p>Dve leti sta mimo in to je prvi zares zahtevnejši projekt v nacionalnem pomenu, ki
               se ga loteva ta vlada, ki je pred dvema letoma prevzela vajeti v svoje roke. Prvič v
               teh dveh letih ni možno slišati in ne slišimo argumenta iz ust vladnih mož, da moramo
               to narediti zaradi tega, ker se prilagajamo evropskim smernicam, evropskim direktivam
               in tako dalje. Prvič gre za projekt, ki je naš notranji, nacionalni, državni projekt
               in o katerega strategiji in sami izpeljavi popolnoma sami odločamo.</p>
               <p>Zato menim in pritegujem tistim, ki menijo, da ni nobenega dvoma, da predlogi vseh
               sedmih zakonov, ni pa možno separatno govoriti samo o enem, ker gre za nek
               interdisciplinarni odnos, na čelu z zakonom o dohodnini, ne pomenijo prave davčne
               reforme, vsaj tiste ne, o kateri je začela govoriti vlada, ko je nastopila svoj
               mandat, o kateri je veliko govoril strateški svet vlade, o kateri je veliko govorila
               velika skupina reformistov, ki je bila, in ne nazadnje, o katerih je govorilo tudi
               samo ministrstvo in sam minister za razvoj. Veliko, veliko črnila je bilo prelitega,
               veliko tiskovnih konferenc je bilo narejenih, da imamo danes pred seboj, če to
               zreduciram na zakon o dohodnini, namesto petih tri dohodninske zakone in da so se
               izčrtale nekatere davčne olajšave in olajšave za posebne namene. Torej, tresla se je
               gora in po dveh letih se je rodila recimo temu bolha, ki danes je nadležna tako za
               delojemalce kot za delodajalce. Ključni cilj napovedane reforme leta 2004,
               razbremenitev gospodarstva in večja konkurenčnost, vsaj v tem trenutku ni izpolnjen,
               še več, neposredni vpliv na gospodarstvo lahko pričakujemo šele takrat, in to sami
               predlagatelji tudi v podtonu ali pa med vrsticami trdite, ko bo dokončno ukinjen
               davek na izplačane plače, če že ne bo prepozno, in takrat, ko bo zares prišlo do
               zmanjšane javne porabe, ki ima danes zaenkrat po dveh letih še številko 0. Slišali pa
               smo od obljub, da bi naj v naslednjih dveh letih to zmanjšanje javne porabe zares
               štelo 2% točki. Zato je bil v prvem hipu tudi odnos javnosti na čelu s politiko, na
               čelu s sindikati, na čelu z doberšnjim delom strokovne javnosti, razen gospodarstva,
               tudi v neki evforiji in naklonjenosti ali pa so delili veliko zadovoljstvo s
               predlaganimi reformami. Zadnje tedne je slika že malo spremenjena. Vedno več je
               nezadovoljnih s spremembami predvsem dohodninskega zakona, pa tudi zakona o prihodkih
               pravnih oseb. Menim, da sta dva temeljna razloga za to nezadovoljstvo ali pa da se je
               to zadovoljstvo spremenilo v veliko skepso. Ko se je stvar malo poglobila in
               poanalizirala, je kljub temu prišlo, in to ima nek politični kontekst, prvič, da
               dejansko s temi spremembami, ker ne govorimo o davčni reformami, ampak o spremembah
               davčne zakonodaje, se je prvič pri nas dogodilo, tako kot je bilo nekje zapisano od
               enega ekonomskega strokovnjaka, da se davčno breme fizičnih oseb z visokimi prejemki
               zmanjšuje relativno mnogo bolj kot se je to v preteklosti dogajalo z davčnimi
               zavezanci z nižjimi prejemki. To se je dejansko prvič pri nas dogodilo.</p>
               <p>Drugič. Te spremembe ravno, zaradi tega nimajo cilja znižanja socialnih razlik, ampak
               imajo postati povečanje socialnih razlik, drugače se stvar ne izide. Posledica je
               danes tako nezadovoljstvo delodajalcev kot nezadovoljstvo delojemalcev, kar smo lahko
               videli tudi v neposrednih soočanjih. Delojemalcev, zaradi očitnega še večjega
               odpiranja teh škarij socialnih razlik in na drugi strani delodajalcev, ker jim to
               odpiranje škarij socialnih razlik, kljub temu, danes je bilo veliko povedano, kdo s
               tem le pridobi, nič ne pomaga pri zniževanju stroškov dela oziroma pri
               razbremenjevanju gospodarstva.</p>
               <p>Šele opustitev davka na izplačane plače kot učinka na večjo podjetniško
               konkurenčnost bo morda v prihodnjih dveh letih prinesla neke večje učinke na
               razbremenitev gospodarstva, ampak bo zopet odvisno predvsem od države oziroma da
               poimenujem to državo z vlado. Da ne bo na račun tega manjka v državnem proračunu to
               nadomestila zopet z uvedbo nekih novih, jaz ne bom govoril o DDV-ju, nekaj novih
               davkov, nekih taks, nekih trošarin, ect., da teh stvari ne naštevam. Se pravi, da bo
               seveda proračun polnila s temi dodatnimi obremenitvami.</p>
               <p>Proračunski predlog za leto 2007 in 2008 de facto tako, kot se ga da sedaj videti,
               kaže, da ni neke velike volje po zmanjšanju javne porabe. Se pravi, pričakujemo in
               pričakujem, da bo vlada dejansko prišla v naslednjem letu, lepo bi bilo pa že sedaj
               ob proračuna za leti 2007 in 2008, s konkretnim načrtom znižanja javne porabe. Ne s
               tem, da se predvideva, da bo gospodarska rast, ne vem, 5%, 6%, da bo inflacija ostala
               na ravni 2.3%, 2.4% in ker bo več prihodkov se bo seveda stvar pokrila, ampak s
               konkretnim načrtom zmanjšanja javne porabe. Šele takrat, ko bo res ta načrt
               predstavljen slovenski javnosti se bo pokazal zdrav fundos ali pa zdrave korenine res
               za začetek neke obetajoče davčne reforme. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp40">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod poslanec Hvauc.</p>
            </sp>
            <sp xml:id="SDZ4-Izredna-21-2006-10-03.sp41">

               <speaker>SREČKO HVAUC:</speaker>

               <p>Hvala lepa, gospod podpredsednik. Sam bom spoštoval poslovnik in dnevni red in bom
               razpravljal o zakonu o dohodnini in ne mogoče o nekih turističnih temah, kot na
               primer, kakšen vpliv ima DDV na rast marjetic v prvi polovici meseca aprila v letu
               2019. Tako to zgleda pri nekaterih razpravah. Po mojem je zakon o dohodnini eden
               najpomembnejših zakonov, ki jih sprejemamo na davčnem področju, ker dejansko vpliva
               na večino državljank in državljanov Republike Slovenije. To se kaže tudi v globokih
               strokovnih političnih interesnih razpravah, ki so bile opravljene okrog tega zakona.
               Dejstvo je, da je obstoječi zakon bil v zadnjih dveh letih, mislim, da 5-krat
               noveliran, in da je zaradi tega ali pa tudi zaradi tega postal nepregleden,
               nerazumljiv in težave z njegovim razumevanjem imajo davčni strokovnjaki, kaj šele
               tisti običajni državljani, ki se na te in podobne reči sploh ne spoznajo.</p>
               <p>Glede na to, da imamo omejen čas, in da je zakon dejansko obširen in pokriva široko
               področje, bi se osredotočil samo na en segment. To je pa tisti segment, ki se dotika
               tistih, ki ustvarjajo dohodke z opravljanjem dejavnosti. Menim, da je obstoječi zakon
               v mnogočem neprijazen do teh, da ne zagotavlja neke konkurenčnosti, pogojev za
               razvoj, in da je generiral tudi velike stroške dela. Zakon, ki ga obravnavamo danes,
               prav gotovo prinaša precej izboljšav in poenostavitev na tem področju. Nekaj jih je
               bilo že omenjenih, pa vseeno dovolite, da jih nekaj konkretnih še kljub temu
               naštejem. Ena je ta, da se zvišuje prag, do katerega je mogoče uveljaviti normirane
               odhodke. S sprejetim zakonom leta 2004, če se spomnimo, je bil ta prag 3,9 milijona
               slovenskih tolarjev. Mi smo ta prag v smislu tega, da pomagamo tem podjetnikom,
               enkrat že dvignili na 6 milijonov, zakon ki ga imamo sedaj v obravnavi, ta prag
               dviguje na 10 milijonov, kar mislim, da je en lep korak naprej. To pomeni, da bo
               večjemu številu zavezancev dana tudi možnost, da se odločijo za ugotavljanje davčne
               osnove na podlagi dejanskih prihodkov in normiranih stroškov.</p>
               <p>Drugo, kar se v predlogu zakona predlaga, je tudi, da se v dohodek iz drugega
               pogodbenega razmerja šteje tudi dohodek iz posameznega posla, ki se pa po dosedanjem
               zakonu šteje za dohodek iz dejavnosti. To pomeni po mojem bistveno poenostavitev,
               kajti posameznih dohodkov iz teh aktivnosti, ki imajo priložnost s to naravo, ne bo
               potrebno za potrebe obdavčevanja dohodkov iz tega naslova razmejevati na tiste
               dohodke, ki so doseženi v odvisnem razmerju, in na tiste, ki so doseženi v neodvisnem
               razmerju.</p>
               <p>Poudariti je potrebno tudi to, da se celotni dejavnosti kmetijstva in gozdarstva
               omogoča prehod na ugotavljanje davčne osnove na podlagi dejanskih prihodkov in
               odhodkov ali pa na podlagi normiranih stroškov. Poudaril bi tudi, da med oprostitve
               za plačilo dohodkov se ne dodajajo izplačila na podlagi zavarovanja za škodo na
               premoženju v zvezi z opravljanjem osnovne kmetijske ali pa gozdarske dejavnosti itn.</p>
               <p>Takih primerov je v tem zakonu še več. Lahko samo zaključim, da je ta zakon pomemben
               napredek pri zagotavljanju pogojev za delovanje našega gospodarstva. Sam sem sicer
               prepričan, da bi bilo potrebno nekatere spremembe izvesti še bolj korenito, vendar
               sprejemam neko realnost in stvarnost v Sloveniji. V demokratični državi je več
               različnih interesnih skupin, več različnih dejavnikov in prav je, da se skozi nek
               dialog poiščejo rešitve, ki so, ne morem reči najboljše, ampak širše sprejemljive.
               To, da bi poiskali tako rešitev, ki bi bila všeč vsem, mislim, da ni niti teoretično
               možno, razen če bi rekli, da je davčna stopnja 0 ali pa da davka enostavno nimamo.</p>
               <p>V naši poslanski skupini se zavedamo, da je možno ta zakon še izboljšati. Zato smo
               tudi podprli to splošno razpravo, zato da slišimo predloge, da slišimo, kaj
               predlagajo drugi in da potem v okviru teh možnosti poiščemo neke najbolj optimalne
               rešitve. Seveda pa me moti to, da nekateri iz opozicije enostavno vse povprek
               kritizirajo zakon, ki da je, ne vem, še dosti slabši, kot je bil prejšnji, ki ni
               prinašal nobenih dobrih rešitev, skratka, je popolnoma zanič. Nisem danes v teku
               razprave do sedaj slišal še nobenega konkretnega predloga, kaj pa bi predlagali.
               Tisti, ki imajo resne pomisleke, za tiste pričakujem, da bodo odgovorno predlagali
               boljše rešitve, če jih imajo. Upam, da bomo potem v okviru amandmajev res prišli do
               kakšnih konkretnih predlogov, ampak ne takih populističnih, ampak takih, ki imajo
               tudi dejansko neko podlago v nekih izračunih in v nekih analizah.</p>
               <p>Kot rečeno, jaz osnovni koncept tega zakona podpiram, s tem, da je postopek odprt.
               Mislim, da je to po dolgem, dolgem času prvič, da se država nečemu odpoveduje in da
               bomo praktično vsi od tega tudi nekaj imeli. Koliko, to je odprto vprašanje, s tem se
               strinjam. Mislim pa, da se bo efekt znižanja teh davčnih obremenitev porazdelil tako
               na tiste, ki prejemajo dohodke, kot na tiste, ki izplačujejo plače. Koliko, to je
               stvar nadaljnjega razvoje in dogovorov o pogajanju s socialnimi partnerji, ampak
               možnost se s tem odpira.</p>
               <p>Jaz bom v tej fazi ta zakon podprl in mislim, da bomo v nadaljnjem postopku tudi, če
               bo potrebno, poiskali še kakšne dodatne izboljšave. Hvala.</p>
            </sp>
            <sp xml:id="SDZ4-Izredna-21-2006-10-03.sp42">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod poslanec mag. Cvikl.</p>
            </sp>
            <sp xml:id="SDZ4-Izredna-21-2006-10-03.sp43">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Poslanke in poslanci, predstavniki vlade. Danes
               obravnavamo temeljni zakon znotraj davčnega paketa, zakon o dohodnini. Dovolite, da
               vendarle v razpravi o tem zakonu povem nekaj o celovitosti te davčne reforme, ki jo
               najbolj dokazuje in potrjuje prav ta zakon o dohodnini. Ocenjujem, da davčni zakoni,
               ki jih je pripravila vlada, niso nobena reforma. Veliko se je govorilo o tej reformi,
               celo 200 ljudi se je zbobnalo v nek strateški svet, delali naj bi zastonj, danes pa
               vidimo pri tem konkretnem zakonu, da niso delali zastonj. Vsem, ki so delali v okviru
               gospodarskih reform, se bo neto plača povečala. Po dveh letih rojevanja davčne
               zakonodaje, in danes je točno dve leti, od kar ste Slovenke in Slovenci dali glas
               takšni politiki, politiki gospoda Janez Janše, se je rodil slab predlog davčnih
               sprememb, še posebej pa slab predlog zakona o dohodnini. Ta zakon ni nič drugega kot
               prerazdeljevanje med posameznimi dohodninskimi razredi, hkrati pa zmanjšuje davčno
               pravičnost, povečuje neenakost in, kot bom pokazal v nadaljevanju, niti za tolar ne
               povečuje konkurenčnosti gospodarstva. Pri tem predlogu vlade gospoda Janše gre
               preprosto za to, da se bo najprej vsem ministrom, vladi, gospodu Bajuku in mali
               skupini najbogatejših zelo povečala neto plača, vlada torej razbremenjuje sebe in
               tiste, ki to najmanj potrebujejo. Problem pa ni samo v tem, da vlada misli, da lahko
               razbremenjuje tiste, ki to najmanj potrebujejo. Problem je v tem, da bo račun za to
               razbremenitev vlada zaračunala najprej gospodarstvu in v nadaljevanju vsem
               posameznikom, tistim, ki z davčno reformo najmanj dobivajo. Vlada namreč namerava
               izpad 77 milijard proračunskih prihodkov glede na sprejeti proračun za leto 2007
               pokriti z večjo obremenitvijo gospodarstva iz naslova davka od dohodka pravnih oseb
               in z dvigom stopnje DDV v letu 2008. Citiram vladni dokument, se pravi, da ne gre več
               za idejo ali bi ali ne, ampak vladni dokument, posredovan v državni zbor, predlog
               proračuna za leto 2008, stran 8, pravi: "...Z dvigom znižane stopnje DDV iz 8,5% na
               9% in standardne stopnje iz 20% na 21% se bo kompenziralo znižanje prihodkov..." in
               tako dalje. Skratka, vlada Republike Slovenije izpad proračunskih prihodkov iz
               naslova dohodnine, ki bo odraz sprejetega predloga zakona o dohodnini, namerava
               pokriti z dvigom DDV in višjo efektivno obdavčitvijo gospodarstva iz naslova davka od
               dohodka pravnih oseb. Kaj se bo zgodilo? Gospodarstvo bo bolj obremenjeno, zvišal se
               bo DDV, napoveduje se, včeraj smo slišali tudi o zviševanju stopenj trošarin. Vse to
               bo vplivalo na inflacijo v najbolj občutljivem obdobju prevzemanja evra. In ker bodo
               najvišji davčni razredi najbolj razbremenjeni, bodo preprosto več povpraševali po
               trajnih dobrinah. Dobrodošli v svet vse višjih cen trajnih dobrin, še posebej
               stanovanj. Vendar vlada, ki je verjetno v nekem trenutku razsvetljenja v letu 2005
               vendarle uvedla 4% olajšavo za zmanjšanje dohodnine, ki se namenja posebej za
               reševanje stanovanjskih težav, to olajšavo ukinja. Vsem Slovenkam in Slovencem ukinja
               olajšavo za zagotavljanje pogojev za bivanje, ukinja tudi posebno 2% olajšavo. Naj
               vas spomnim, gospod minister, prvi minister za finance v tedaj še nesamostojni
               Republiki Sloveniji je seveda vzpostavil pogoje za fiskalno stabilizacijo v Sloveniji
               s tem, da smo Slovenke in Slovenci z letom 1990 z uvedeno dohodnino in z uvajanjem 2%
               olajšav, za katere so se zbirali, vi jim pravite papirčki, da so Slovenke in Slovenci
               postali davkoplačevalci. In tedaj je Slovenija vzpostavila davčno stabilnost. Ljudje
               so se prvič zavedali, da je potrebno cesarju dati svoje, da pa jim ta cesar da 2%
               olajšavo in z letom 2005 še dodatno 4% olajšavo za stanovanje.</p>
               <p>Stranke vladajoče koalicije tukaj pravite, da boste podprle politiko, ki bo v času
               lokalnih volitev, dve leti po volitvah, podarila mali skupini najbogatejših za en BMW
               zmanjšane dohodnine v času mandata ene vlade. Izračunajte si, da seveda posamezniki,
               kot so gospod Križanovski, Dremelj, Lovšin, Slivnik, Zagožen in tako naprej dobijo
               nekateri preko milijon, nekateri preko dva milijona višje neto plače. To je vaša
               politika. Ti bodo dobili za en BMW, večina vseh zavezancev, 800 tisoč teh, pa bo
               pridobila za dve kavi. Študente, skupine upokojencev, nekaterim pa boste celo
               povečali davčno obremenitev. Ocenjujem, da je to napačna davčna politika, predvsem je
               napačna tudi zato, ker ste v preteklih mesecih porabili zelo veliko denarja, da bi
               sprejeli nek okvir gospodarskih, socialnih reform za povečanje blaginje v Sloveniji
               in skoraj vse parlamentarne stranke so se pod to podpisale, danes pa vidimo, da je iz
               tega okvira gospodarskih reform prišlo samo do zmanjšanja davčne obremenitve tistih,
               ki so to pisali. To je napačna politika. Poseben problem pa je ta, da ko to počnete,
               to počnete tako, da niti za tolar ne zmanjšate iz naslova dohodnine obremenitve
               gospodarstva. Niti za tolar ne zmanjšate obremenitve gospodarstva. Nasprotno, ko bomo
               kasneje, danes popoldan obravnavali davek od dohodka pravnih oseb, bomo pokazali, da
               se je obremenitev iz naslova davka od dohodka pravnih oseb povečala za 100% glede na
               leto 2004. V letu 2007 bo teh prihodkov približno 247 milijard, v letu 2004 jih je
               bilo 124 milijard. Torej, preprosto boste to davčno razbremenitev, to davčno darilo
               zaračunali gospodarstvu. Sam ocenjujem, da bi bilo veliko bolje, če bi pred
               spreminjanjem davčnih razredov, kar je temelj zakona o dohodnini, najprej odpravili
               davek na plače. S tem bi dosegli oboje, zmanjšali bi progresivnost obdavčitve in
               razbremenili bi gospodarstvo. Vendar je seveda res, da s tem ne bi niti za tolar
               povečali neto plače najbogatejšim. In zato pač tega niste naredili, četudi je to
               edini logičen predlog. Celo nekateri bivši ministri in nekateri, ki so sodelovali, ko
               so sedaj ugotovili, kam je Bajuk zapeljal okvir gospodarskih reform, to predlagajo. V
               samem zakonu o dohodnini pa bi bilo smiselno ohraniti davčne olajšave, še posebej za
               stanovanjsko gradnjo, ker je to ne le temelj za to, da bi vzpostavili svoj ključen
               cilj - pred enim letom je gospod Janša o njem govoril -, to je povečanje rodnosti,
               ampak ker je to dejansko temelj notranje gospodarske rasti, ne rasti, ki temelji samo
               na zadolževanju, ampak je to dejansko temelj stabilne gospodarske rasti. Zato ne
               morem mimo ocene, da je edini cilj te reforme uveljavljanje velikega prerazdeljevanja
               v Sloveniji, uveljavljanje republikanske politike. "Reagan Economics" in podobne
               metode politike so pač pred desetletji trdile, da če pač najbogatejšim podariš vrečo
               zlata, potem bo nekaj od te vreče zlata, nekaj zlatega prahu bo padlo tudi do tistih
               najrevnejših, ker bodo najbogatejši ta denar namenili za investicije v nova delovna
               mesta. Tega žal ne bomo tu videli, to se žal ni dogodilo tudi v drugih državah.
               Glavni rezultat teh politik je običajno veliko večji javni dolg.</p>
               <p>Ima pa to, kar danes tu počnemo, še dodatno določeno dvoličnost. Če se je že vlada
               odločila, da bo spremenila, poenostavljala sistem, da bo ukinjala nekatere olajšave,
               in če ste se odločili, da ostane ukinjena olajšava za plačilo obresti, ta, ki je
               predvidevala, da bi vendarle, tako kot v sosednji Avstriji in vseh državah Evropske
               unije, kjer za prvih 1.200, 1.500 evrov obresti ljudje ne plačujejo davka od obresti,
               če ste se že odločili, da bo sedaj vsak Slovencev moral plačati na vsakih 5 evrov, 1
               evro obresti, vas pa ne razumem, zakaj najbogatejšim, ki ste jim najprej povečali
               dohodke, tudi omogočate, da bodo imeli še vedno za 50% nižjo olajšavo na plačilo
               obresti iz naslova denacionalizacijskih obveznosti. Skratka vsi bomo plačevali 1
               evrov na vsakih 5 evrov obresti, ti najbogatejši pa bodo plačali 50% tega ali samo 50
               centov. Zato je to zelo neustrezna politika in sam sem osebno razočaran, razočaran
               nad tem, da je pred nami tako slab izplen dvoletnega dela več kot 200 ljudi na tako
               imenovani Janševi reformi. Janševa reforma se je skozi Bajukov predlog dohodninske
               zakonodaje spremenila v dvig neto plač tistih, ki so pisali okvir reform in z zamudo
               bodo bodili to davčno darilo. Sam tega predloga ne bom podprl.</p>
            </sp>
            <sp xml:id="SDZ4-Izredna-21-2006-10-03.sp44">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod poslanec Bevk.</p>
            </sp>
            <sp xml:id="SDZ4-Izredna-21-2006-10-03.sp45">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor! Na podlagi pobude iz gospodarstva
               bi rad predlagal dopolnitev zakona v poglavju o dohodku iz zaposlitve. Gre za
               spremembo 42. člena, ki govori o posebni davčni osnovi in velja za javne uslužbence
               in funkcionarje ter zaposlene na ladjah dolge plovbe. Predlagam, da se na enak način
               kot prej omenjeni skupini davčna osnova določi tudi rezidentom, ki se zaposlijo pri
               hčerinskih družbah v tujini, če je lastnik te tuje družbe podjetje, s sedežem v
               Sloveniji, in je le to v lasti slovenskih lastnikov. Slovenska podjetja ustanavljajo
               podjetja v tujini zlasti za povečanje oziroma ohranjanje konkurenčnosti, saj je to
               nujno za dolgoročen obstoj podjetij. Podjetje, ki ima v svetu pomemben tržni delež,
               mora zaradi ohranjanja svojega položaja vlagati tudi v proizvodna podjetja v tujini.
               Za uspešno vodenje podjetja v tujini in sodelovanje z matično družbo v Sloveniji, za
               opravljanje proizvodnje z visoko tehnološko zahtevnostjo in zaradi varovanja
               industrijske lastnine morajo pri tem procesu sodelovati predvsem strokovnjaki iz
               matične družbe, saj to prispeva k večji učinkovitosti. Delo pri tuji družbi praviloma
               traja daljše obdobje, na primer nekaj let, zato je običajna oblika zaposlitve
               sklenitev delovnega razmerja v tujini, hkrati pa je delovno razmerje sklenjeno tudi z
               družbo v Sloveniji. Delo in bivanje v tujini je povezano z dodatnimi stroški.
               Vsekakor pa se zvišajo zaradi najemnin za nastanitev. Te stroške zaposleni plačujejo
               iz svoje plače, zato mora ta poleg dogovorjenega stimulativnega osebnega dohodka
               omogočati tudi plačilo stroškov, ki s tem nastanejo. Plača, ki vključuje vse to, je
               višja od ravni plač domačinov, to pa poslabšuje konkurenčnost podjetja ter s tem
               znižuje uspešnost poslovanja in zmanjšuje možnost za obstoj podjetja. Razmere so se
               drastično spremenile po 1.1.2005 s spremembo zakona o dohodnini, ki določa, da so
               rezidenti zavezani za plačilo dohodnine od vseh dohodkov, ki imajo vir v Republiki
               Sloveniji, in od vseh dohodkov, ki imajo vir izven Slovenije. Taka ureditev zaposlene
               v tujini nujno postavlja v neenak položaj, saj je njihova bruto plača prilagojena
               njihovim stroškom, ki so občutno drugačni oziroma precej večji od stroškov bivanja v
               Sloveniji.</p>
               <p>Sedaj veljavni način obračuna dohodnine po zakonu o dohodnini zajema v davčno osnovo
               zaposlenih v tujini tudi kategorije, ki po vsebini niso dohodek, temveč povračilo
               stroškov, in jih obdavčuje z dohodnino. Izjemo pri tem že sedaj predstavljajo javni
               uslužbenci in funkcionarji po zakonu, ki ureja razmerja plač v javnem sektorju. Kadar
               so ti napoteni na delo v tujini, se jim v davčno osnovo v skladu z 42. členom zakona
               o dohodnini štejejo samo tisti dohodki oziroma deli dohodka iz delovnega razmerja, ki
               po vsebini in obsegu ustrezajo dohodkom iz delovnega razmerja, ki bi jih prejemali za
               enaka dela v Sloveniji.</p>
               <p>Zakon torej nekaterim kategorijam zavezancev priznava poseben status oziroma višje
               življenjske stroške v tujini. Tisti zavezanci, ki delajo oziroma se zaposlijo pri
               gospodarski družbi v tujini, so v tem primeru v neenakem, to je v občutno slabšem
               položaju.</p>
               <p>Predlog torej ne uvaja kategorije, ki je zakon o dohodnini še ne pozna, temveč zgolj
               razširja določbo, ki se nanaša na določeno kategorijo rezidentov, tudi na druge
               rezidente, ki živijo in delajo v podobnih okoliščinah.</p>
               <p>Gospoda ministra dr. Bajuka, trenutno ga ni v dvorani, prosim, da to pripombo
               prouči, prosim tudi njegove sodelavce, da to storijo in da to pripombo, ki je prišla
               iz gospodarske sfere, vključite za drugo branje tega zakona. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp46">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda poslanca Germiča.</p>
            </sp>
            <sp xml:id="SDZ4-Izredna-21-2006-10-03.sp47">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Spoštovani predstavniki vlade, kolegice
               in kolegi! Danes je bilo tukaj velikokrat rečeno, da s to davčno spremembo, torej
               spremembo davčne zakonodaje, pravzaprav pridobivamo vsi in da vsi, ki govorimo iz
               opozicijskih vrst, smo okarakterizirani kot jurišniki, kot ljudje, ki govorimo o
               futurističnih temah.</p>
               <p>Jaz bom poskušal govoriti o nekaterih dejstvih, ki sledijo iz predlaganih sprememb
               tega zakona. Ko govorimo o tem, da se z blažjo progresijo omogoča enak učinek za vse,
               jaz bi še enkrat želel ponoviti, da to ni res. Izračuni kažejo, da blažja progresija
               prinese vodilnim možem v naslednjih podjetjih, recimo v Delu, več kot milijardo sto,
               v Intereuropi slaba milijardo tristo, v Petrolu slabi dve milijardi in pol,
               direktorju Telekoma dobri dve milijardi dvesto, direktorju Holdinga Slovenskih
               elektrarn dobrih sto tisoč, ministru za delo skoraj 250.000, medtem tistim, ki
               dobivajo povprečne plače, bodo nekje na boljšem, samo za to primerjavo okoli 85.000,
               pri čemer je treba povedati, da je v Sloveniji skoraj 63% vseh davčnih zavezancev, ki
               padejo v prvi dohodninski razred, za katerega bo izboljšava nekako okoli 10 tisoč
               tolarjev.</p>
               <p>Ko govorimo o tem, da bo črtanje olajšave za različne namene in črtanje olajšave za
               plačane zneske za rešitev stanovanjskega problema nadomeščena, tukaj bi zelo rad
               opozoril, da bo črtanje teh dveh olajšav nadomeščenih z večjo splošno olajšavo in
               blažjo progresijo, bi seveda želel ponovno poskrbeti s konkretnimi podatki. Če
               vzamemo recimo primer nekoga, ki je bil zavezan po prvi davčni stopnji in je
               uveljavljal 4% olajšavo za rešitev stanovanjskega problema, je v tem primeru dobil
               vračilo 17 tisoč v dohodnini. Če pogledamo takšen primer po novem izračunu, lahko
               ugotovimo, da bo seveda zaradi večje splošne olajšave prihranek okoli 12 tisoč,
               izguba vračila dohodnine, ki pa predstavlja 17 tisoč, pomeni neto izgubo oziroma na
               slabšem za takšnega davkoplačevalca za vrednost 5 tisoč tolarjev, medtem ko tisti, ki
               ne bo reševal svojega stanovanjskega problema, bo na boljšem po novi zakonodaji za
               6500 tolarjev. Tukaj je samo en primer, na kakšen način vlada poskuša z napačno
               interpretacijo nadomestiti ali opredeliti, da črtanja dveh olajšav nadomešča z novimi
               prejemi.</p>
               <p>Želel bi se pa tudi dotakniti enega izmed temeljnih ciljev, ki ga vlada zapisuje.
               Jaz vem, gospod minister Bajuk, da vam mogoče te teme s strani opozicije niso
               pomembne in vam tudi ni namenjeno, da bi sledili razpravi, jaz bi vas želel opozoriti
               samo na eno dejstvo. V temeljnih ciljih zapisujete, da bi naj v celoti prišlo do
               zmanjšanja obdavčitve dohodkov fizičnih oseb in s tem tudi do večjega razpoložljivega
               dohodka za trošenje in za naložbe posameznikov. Seveda mi ne prihajamo vsi iz
               osrednje Slovenije, zato bi vam jaz prebral, na kakšen način in v kakšnem deležu bodo
               davkoplačevalci deležni pri možnosti trošenja ostanka ali pa tistega, kar bo
               omogočeno tistim z višjimi plačami, koristiti v prihodnje. Jaz bi vas pri tem seveda
               želel spomniti na statistične podatke, ki govorijo o tem, da v osrednji slovenski
               regiji, recimo, je delež prebivalstva z najmanj višjo ali visoko izobrazbo blizu 19%
               in ima indeks koncentracije 145. Indeks koncentracije pa pomeni, kakšen je delež te
               populacije v primerjavi s celotno populacijo v Sloveniji. To pomeni, da je za
               polovico večji ta delež v primerjavi z ostalimi regijami. Če k temu damo primerjavo,
               recimo, pomursko regijo, kjer ima recimo indeks koncentracije na izobrazbi s končano
               osnovno šolo 132, kar pomeni, da recimo v tem deležu bo to prebivalstvo deležno
               bistveno manjših prihrankov na račun te dohodnine kot recimo nekatere druge regije.
               In postavlja se vprašanje. Danes je bilo tukaj rečeno, da s to zakonodajo usklajujemo
               tudi kriterije ali pa merila za skladnejši regionalni razvoj. Sprašujem se, kakšna so
               sporočila v te regije, kjer je recimo slabša izobrazbena struktura, kjer ne bo možno
               participirati pri tej blažji progresivnosti, kajti v teh okoljih so plače nižje. In
               da vam citiram, v osrednji slovenski statistični regiji je povprečna bruto plača 321
               tisoč tolarjev, recimo v pomurski regiji pa je 235 tisoč. In vprašanje je, kako bodo
               ti prebivalci v teh dveh različnih regijah imeli možnost uresničevati temeljni cilj,
               v katerem zapisujete v obrazložitvi v drugem odstavku, da bodo zaradi zmanjševanja,
               torej da obdavčitev dohodkov pri fizičnih osebah je omogočena večja razpoložljivost
               trošenja dohodka. Torej vprašam se, kako bo ta davčna zakonodaja zadela skladen
               regionalni razvoj in kako bo ta davčna zakonodaja zadela ljudi, ki živimo razpršeni
               po Republiki Sloveniji. Ali ne bomo naredili ravno to, ker je tukaj toliko in toliko
               nižja brezposelnost, da bomo s takšnimi ukrepi motivirali, da bodo mladi zapuščali
               demografsko ogrožena okolja in želeli živeti tukaj v prestolnici. Tukaj govorimo samo
               o enem vidiku teh nasprotujočih si ukrepov, za katere vi utemeljujete, da so
               nadomeščeni z blažjo progresijo. Mi vam poskušamo samo odpirati oči, kaj ta blažja
               progresija pomeni ta različne razrede plačnega sistema v Sloveniji in kaj to pomeni
               za ljudi, ki živimo različno po Sloveniji. In tukaj so elementi, za katere gospod
               finančni minister utemeljeno razpravljamo danes tukaj v splošni razpravi in ne želimo
               biti kot opozicijski jurišniki, ker z argumentiranimi podatki poskušamo razsvetliti
               to, kar boste s predloženo zakonodajo povzročili. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp48">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod poslanec Horvat.</p>
            </sp>
            <sp xml:id="SDZ4-Izredna-21-2006-10-03.sp49">

               <speaker>JOŽEF HORVAT:</speaker>

               <p>Hvala lepa gospod podpredsednik. Spoštovane kolegice poslanke, kolegi poslanci,
               gospod minister s sodelavci, lepo pozdravljeni! Gospod podpredsednik, verjetno ne
               boste zamerili, če popravim spoštovanega kolega Germiča, ki je v svojem uvodu govoril
               o prihrankih nekaterih državljanov reda velikosti milijarde in več. Govorili ste o
               milijardah. Vem, da je šlo za lapsus, ampak da vseeno ne bi slovenskih državljank in
               državljanov zavajali s tisočkratnim pretiravanjem sem si drznil to korekturo, gospod
               Germič. Sam sicer davke razumem kot nekaj, kar je zame kot državljana in
               dohodninskega zavezanca v breme in si v svojih privatnih poslovnih knjigah beležim
               davek na strani v breme. Nekateri sicer diskutirajo tako, kot da je davek nekaj, kar
               je v dobro, v moje dobro. Slišal sem, da bi si mogel nekdo v dobro knjižiti vrednost
               enega BMW-ja, to je red velikost 10 milijonov tolarjev. Kje je takšna davčna
               zakonodaja, me res zanima. Sicer pa v bodoče samo o dohodninski zakonodaji. Uvodoma
               želim jasno povedati, da me osebno ne moti pogostost obravnav davčne zakonodaje v tem
               državnem zboru, še posebej, če gre za novele, ki prinašajo novosti v tem smislu, da
               se država odpoveduje cca 35-im milijardam davčnih prihodkov. Res je, vsi se spomnimo,
               da so prav prvi ukrepi te vlade bili usmerjeni v to, da se je spremenila komaj
               sprejeta davčna zakonodaja, in to maja 2004. Preveč strokovnjakov in poslovnežev ter
               interesnih skupin je bilo namreč nezadovoljnih. Splošno je sicer znano, da davčni
               sistemi, postajajo vse bolj zapleteni, po čemer Slovenija še vedno vodi, in
               nepregledni. Čim dlje so veljavni davčni sistemi tem bolj je to res. Zato so potrebne
               občasne odločnejše korekture. Eden od glavnih razlogov zanje pa je poenostavitev in
               preglednost. Dejstvo je, da je slovenski dohodninski sistem zelo oziroma preveč
               progresiven. Imamo kar pet davčnih razredov z mejnimi stopnjami od 16% do 50%.
               Prevelika progresija definitivno destimulira prejemnike visokih dohodkov, da bi si
               prizadevali za višje dohodke. Če so višji prihodki plod večje produktivnosti in
               učinkovitosti, večjih prizadevanj in uspešnosti, lahko visoka progresija deluje
               destimulativno na gospodarstvo. Ne pozabimo, da so dohodninski zavezanci tudi
               samostojni podjetniki. Poznam primere v davčnem smislu pametnih samostojnih
               podjetnikov, ki z relativno natančnim izračunom projekcije dohodnine za tekoče leto
               prenehajo s proizvodnjo pred koncem koledarskega leta, vsi vemo zakaj. Vsi poznamo
               primere ali pa vsaj dva, ko je dosedanji preveč progresivni dohodninski sistem, če
               grobo rečem, izgnal iz države Slovenije naše vrhunske športnike oziroma športnice, za
               katere pa smo tudi vsi prepričani, da so najboljši ambasadorji države. Zmanjšana
               progresivnost, ki jo prinaša predlog sprememb zakona o dohodnini, je sprožila mnoge
               polemike, pomisleke in bojazen, da bo na primer tudi menedžerjem država v bodoče
               premalo vzela oziroma da se bodo po uveljaviti tega zakona prilivi iz naslova plač na
               osebne račune menedžerjev povečali. Vse to je pravzaprav res. Vendar sem prepričan,
               če govorimo o upravah gospodarskih družb in nadzornih svetih gospodarskih družb, da
               ga ne bo nadzornega sveta, ki tega ne bi zaznal in pomislil na individualne pogodbe,
               ki jih podpisuje s člani uprave. Če bo nadzorni svet ob izteku mandata članov uprav
               zmanjšal bruto plačo na individualni pogodbi zaradi nove dohodninske zakonodaje, bo
               to pomenilo direktno zmanjšanje stroškov te gospodarske družbe. Morda pa nadzorni
               svet ne bo spreminjal individualnih plač oziroma pogodb članom uprav, zahteval pa bo
               ambicioznejše poslovne načrte in seveda tudi njihovo realizacijo. Dohodninska
               zakonodaja, seveda je vsem jasno, pa ne more diktirati obnašanja in ravnanja
               nadzornih svetov. Toliko v mojo odločno podporo zmanjšanju dohodninske progresije, s
               katero je ta vlada Republike Slovenije dosegla tudi načelni obrat, kar jo pa v bistvu
               razlikuje od prejšnjih vlad. Zadnja se je na nek način poslovila zares ravno pred
               dvema letoma.</p>
               <p>Na tem mestu ne morem tudi mimo tega, da ne bi opozoril na še eno davčno anomalijo,
               ki je bila sprejeta že davno, na še en davek s progresivno stopnjo. To je na davek na
               izplačane plače, ki je v bistvu prikrit davek na človeški kapital. Hvala bogu ga ta
               vlada postopno ukinja in bo z letom 2008 tudi povsem ugasnil. V noveli zakona bi si
               želel še nekoliko večjo stimulacijo vlaganj v razvoj in raziskave, predvsem v najmanj
               razvitih regijah. Želim si tudi nekoliko večjo davčno olajšavo za tiste, ki bodo
               investirali v najmanj razvito regijo. Pozdravljam pozitivne spremembe pri obdavčitvi
               osnovne kmetijske in gozdarske dejavnosti in dopolnilnih dejavnosti. Pozdravljam
               rešitve za rezidente, ki delajo na primer v sosednji Avstriji, predvsem pa si želim
               nadaljnjih tovrstnih diskusij le na podlagi konkretnih podatkov in ne diskusij na
               pamet. Na tem mestu želim izreči pohvalo ministrstvu za finance in Davčni upravi
               Republike Slovenije za vložene napore v smeri reševanja problemov, ki jih imajo ti
               ljudje, ki delajo v Avstriji. Predvsem pa pozdravljam poenostavitve in resnično komaj
               čakam, da mi bo Davčna uprava Republike Slovenije poslala dohodninsko napoved zgolj
               na podpis. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp50">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Germič ima repliko.</p>
            </sp>
            <sp xml:id="SDZ4-Izredna-21-2006-10-03.sp51">

               <speaker>LJUBO GERMIČ:</speaker>

               <p>Hvala lepa. Jaz bi se gospodu Horvatu zahvalil za opozorilo. In bil je dejansko
               lapsus, kjer sem seveda govoril o zneskih, torej o letnih neto zneskih razlike plače
               za vodilne v Delu, v Intereuropi in Petrolu, kjer so navedeni zneski v vrednosti
               milijonskih zneskih, ne pa v milijardnih. Hvala lepa še enkrat.</p>
            </sp>
            <sp xml:id="SDZ4-Izredna-21-2006-10-03.sp52">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In besedo ima gospod poslanec Prijatelj, prosim.</p>
            </sp>
            <sp xml:id="SDZ4-Izredna-21-2006-10-03.sp53">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik, spoštovane kolegice in kolegi!</p>
               <p>Temeljni cilj novele zakona o dohodnini bi seveda moral biti ta, da se preveč
               plačana dohodnina, torej povračilo v tistem delu vrne osebam hitreje. Jaz vidim tukaj
               zelo veliko krivico, spoštovani minister, do tistih, ki plačujemo, preplačujemo te
               zadeve vsako leto, ne morejo čakati toliko časa na vračilo svojega denarja, ki ga
               dobijo brezobrestno nazaj. Kadar je nekdo dolžan državi, terja z zamudnimi obrestmi
               in je brez kompromisa; tukaj v bistvu zelo zelo stroga. Na kakšen način se bo
               preprečilo dolge birokratske postopke, bi bilo moje vprašanje in pa v zvezi s
               skladnim regionalnim razvojem bi podaril samo sledeče. Ne glede na to, kako
               gospodarsko osiromašena je kakšna regija, bi bilo potrebno v bistvu imeti večji
               smisel za ustvarjanje davčne njive, v vseh področjih. Mislim, da smo tukaj preveč
               rigorozni, preveč togi in preveč mačehovski do tistega, ki želi ustvarjati. Države,
               ki vlagajo v novo dodano vrednost, v nova delovna mesta in ki želijo imeti v
               pozitiven "rejting" na tem področju, namenjajo ogromna sredstva in tudi velike davčne
               olajšave za tiste pravne osebe, ki se lotevajo posla, bodisi v malih podjetjih,
               velikih podjetjih, konec koncev mala in srednje velika podjetja so pogoj za nastanek
               velik trustov in koncernov. In v tem zakonu, v tej noveli ne vidimo tovrstne
               stimulacije, zato tudi v Slovenski nacionalni stranki ocenjujemo, da ta zakon ni moč
               podpreti z levo roko. In prosil bi, ker imamo danes ministra tukaj, da odgovori na ta
               dva sklopa. Ttisto, kar je preplačano, bi pa država resnično morala takoj, nemudoma z
               obrestmi tudi vrniti. Tu bi pa prosil, da smo dosledni, če smo dosledni tudi pri tem,
               da pobiramo. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp54">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda poslanca Džubana.</p>
            </sp>
            <sp xml:id="SDZ4-Izredna-21-2006-10-03.sp55">

               <speaker>GEZA DŽUBAN:</speaker>

               <p>Hvala lepa, gospod podpredsednik. Nekje v razpravi enega od koalicijskih poslancev je
               bilo rečeno, prva obravnava je, imamo možnost sugestij in morda jih bo vlada
               upoštevala, seveda, če bo lahko. Jaz računam na to in razlog za to, da se oglašam, je
               v tej smeri v upanju, da se morda na račun naših sugestij le kaj zgodi. Razumem tudi
               to, kot je nekdaj gospod Šircelj rekel, če enega oprostiš, moraš drugemu vzeti. Potem
               smo tukaj v raznih razpravah slišali različne variante oproščanja in jemanja in kdo
               profitira na koncu.</p>
               <p>Jaz teh zadev ne bi ponavljal, pač pa bi morda kljub vsemu z nekaterimi sugestijami
               v razmislek vladi, da do naslednje obravnave dobimo morda vseeno kakšno spremembo, ki
               bi bila za katero strukturo v slovenski populaciji, pri državljanih lahko bolj
               pravična. Ena je pobuda v tej smeri, da se pri omejitvah, pri pragovih 62 tisoč
               evrov, 42 in, meni se zdi, 21, 25 da se prouči, ali so te meje knjigovodstva
               enostavno knjigovostvo oprostitve itd. prave, in da se jih morda kaže še v katerikoli
               smeri spreminjati.</p>
               <p>Drugi je razlog, da se oglašam, prejšnji teden je bila okrogla miza v Murski Soboti,
               kjer so se zbrali zainteresirani iz sodne Slovenije. Obravnavano je bilo področje
               kmetijstva, ki je danes tudi že bilo predstavljeno, in je v povzetku rečeno približno
               tako. Dosedanja zakonodaja je bila slaba, sedanja je slabša. Razlog je menda
               naslednji, da pri prejšnjih davčnih zakonih je prišlo do nekih dogovorov, pogajanj,
               usklajevanj itd., tokrat jih menda niste imeli veliko oziroma nič. In da bi se morda
               še kaj dogovorili, sem jaz tudi eden od tistih pobudnikov, da bi vas poskušal
               motivirati, da se še enkrat usedete pa proučite, ali so nekatera opozorila umestna
               ali pa niso. Prvo je poglavje, kjer morda nestrokovnjak težko razume, da se posebej
               obravnava pridelava vrtnin izključno na površinah, ki so v katastru vrt. To je
               tehnološko skoraj neizvedljivo. In z ozirom na trend pridelave hrane na način, kjer
               vlagaš veliko dela, to na katastrskih vrtovih v Sloveniji ni možno več, pač pa se
               prideluje to tudi na ostalih njivskih površinah in je potrebno te zadeve zaradi tega
               drugače urediti. Jaz vam podrobnosti ne bom razlagal, ker bi bilo neumestno in se je
               treba usesti pri zadevi in jo razmisliti na soliden način. Največ je prahu okrog
               raznih državnih pomoči za področje kmetijstva. In najbolj izstopajo neposredna
               plačila oziroma po domače jim rečemo tudi izravnalna plačila. Nekdaj smo na enem
               delovnem sestanku na odboru za kmetijstvo poskušali zadeve tolmačiti na zelo preprost
               način, smo vzeli list papirja, pa smo rekli, da so neke državne službe izračunale, da
               je to vrednost nekega prehrambenega artikla, za katerega dobiš na tržišču samo
               toliko, recimo 1/3 manj. Z ozirom na to, ker Evropska unija vlaga veliko denarja v
               nižjo ceno hrane, razliko do neke uradno dokazane cene doda evropska blagajna ali pa
               nekaj iz državnega proračuna. Ampak mi smo sedaj ta del, ki ga dodajamo za izpad
               dohodka, obdavčili, kar je nelogično in kaže razmisliti, ali bi se to zadevo dalo
               popraviti. Jaz sem prikazal zadevo na šolski način, vendar vaši kolegi tudi na tem
               delovnem sestanku odbora za kmetijstvo so rekli, za nas je to dohodek, ne bomo
               vklapljali možganov v tej smeri in zadeva bo takšna, kot je. Morda kaže še enkrat se
               zamisliti. Poglavje oprostitev, če nekdo veliko vlaga lastnega denarja, kredita ali
               kakršnegakoli drugega, kaže za razmisliti, ali bi ga kazalo na različne načine, na
               določen način oprostiti dajatev v nekem obdobju. To so recimo investicije v
               zemljišča, v osnovne črede, v gradnjo, opremo in podobno, še vedno govorim o
               kmetijstvu, in da se potem v naslednjih letih, odvisno od amortizacijske stopnje,
               uveljavljajo neke olajšave, ki so po moje umestne in potrebne, seveda na osnovi
               dokazil, da ne gre to kar tako povprek.</p>
               <p>Morda na koncu samo komentar na očitek prejšnjega obdobja, da so nas vrhunski
               športniki zapuščali zaradi naše zakonodaje. Jaz bi rekel tako, verjetno vemo vsi, na
               katere primere mislimo. Ti vrhunski športniki so se tudi financirali iz takratne
               zakonodaje, in to dobro financirali. Ko bi pa morali nekaj vračati, so nas pa
               zapuščali in se drugje registrirali, kar po moje ni dobro, niti ni pošteno. Hvala
               lepa.</p>
            </sp>
            <sp xml:id="SDZ4-Izredna-21-2006-10-03.sp56">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Izredna-21-2006-10-03.sp57">

               <speaker>DR. ANDREJ BAJUK:</speaker>

               <p>Hvala lepa. Spoštovani gospod predsednik, spoštovani gospod poslanec. Rad bi takoj
               odgovoril na ta predlog, kar se tiče obdavčevanja tega dela, ki pride pri subvencijah
               za kmetijstvo, kar se tiče investicij.</p>
               <p>Res je, da zakon, ki je bil sprejet v tem državnem zboru v letu 2004, med majem in
               junijem, je to v celoti obdavčil in je v celoti obdavčil ne glede na to, kdaj so bile
               podpisane pogodbe. Ko smo se soočili s tem dejstvom v prvih mesecih leta 2005, je
               ministrstvo za finance takoj odločilo, da je nesmiselno, da se obdavčijo tiste
               pogodbe, ki so bile sklenjene, ali tiste investicije, ki so bile pač že narejene, ko
               še teh sprememb ni bilo, ker bi bilo to resnično neumestno, da je nekdo načrtoval
               večjo investicijo in bi mu mi sedaj to odpravili.</p>
               <p>Vprašanje, ki se sedaj postavlja in to je bilo potem tudi vključeno v teh uredbah,
               ali je to mogoče obdržati za stalno. Mi proučujemo sedaj, predvsem pa na podlagi
               izkušenj v drugih državah, ali je to mogoče napraviti preko spremembe v katastrskem
               dohodku. O tem bomo, jaz še nimam dokončnega odgovora na to vprašanje, bi vam pa
               povedal, da ti komentarji ne padejo v neko prazno luknjo, da vsako stvar, ki jo
               slišimo, jo skušamo tudi proučiti in seveda tudi dobronamerno se na njo odzvati.</p>
               <p>Kar se tiče akontacije, če smo že pri tem, in tako imenovanem brezobrestnem
               financiranju države s strani določenih davkoplačevalcev, ki še niso dobili ali ne
               dobijo takoj povračila s strani davčne uprave. Najprej bi vam rekel, da letos ni
               bistveno drugače. Mislim, da se bo do konca leta izkazalo, da bo bistveno drugače, da
               se bo to tudi hitreje uredilo. Ko bomo enkrat imeli podatke za vse, kar se je zgodilo
               in se še dogaja letos, bomo to proučili in pregledali, ali je mogoče ta sistem v
               določeni meri spremeniti. Dejstvo je, da odkar smo uvedli celularnost, obstajajo samo
               še fiksni prihodki ali pa večina je na fiksnih prihodkih, to je na plačah, to se itak
               že naredi, tako da ni nobene čudne novosti pri tem. To stvar bomo proučili, kolikor
               je to možno še pregledati. Dejansko bi vam pa zagotovil, da sistem deluje nekoliko
               hitreje kot prejšnja leta in da se bo do konca leta še izkazalo, da bo večina vseh
               zavezancev dobilo svoj dokončen poračun s strani davčne uprave nekoliko prej, kot pa
               je bilo to običajno. Rekel bi, da se je učinkovitost davčne uprave v tem smislu že
               letos izkazala, da se je povečala. Če bo pa sprejet takšen davek ali pa tak zakon o
               dohodnini, da bo dejansko omogočil določene poenostavitve, kot so bile tu predlagane,
               pa pričakujem, da tega problema dejansko tudi ne bo več, da bomo omogočili, da bo
               davčna uprava hitreje lahko to delala. Zaenkrat je pa pač tako, učinkovitost je
               večja. Ko bomo imeli vse podatke za leto 2005 na razpolago, bomo tudi proučili, ker
               veliko je v tem, tudi ponovitev. Ker dejstvo je, da celoularnost, v kolikor že
               funkcionira, potem to odpravi. Se pravi, veliko manj je tega financiranja, kot pa je
               morda to mogoče. Na vsak način pa vam želim zagotoviti, da na tem področju tako
               ministrstvo kot davčna uprava trenutno tudi delujeta. Hvala.</p>
            </sp>
            <sp xml:id="SDZ4-Izredna-21-2006-10-03.sp58">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda poslanca mag. Žnidaršiča.</p>
            </sp>
            <sp xml:id="SDZ4-Izredna-21-2006-10-03.sp59">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod podpredsednik. Spoštovani gospod minister s sodelavci, kolegice in
               kolegi! Mi seveda nov zakon o dohodnini načeloma ocenjujemo kot dobrega, ker je
               zmanjšal davčno progresijo, na drugi strani pa poenostavil področje dokazov za
               olajšave, ki so se prej zbirale s številnimi dokumenti oziroma potrdili. Nas pa tu
               moti dejstvo, da je izvisela seniorska olajšava. Kljub povišanju splošne olajšave je
               ta razlika večja od tistega, kar gre na račun splošne olajšave, ki je večja. Hkrati
               pa je tudi olajšava za pokojnine iz naslova 14,5% znižana na 13,5%. Skupaj v tem delu
               ukinitve olajšav je pravzaprav težava v tem, da so upokojenci edini, ki bodo na
               slabšem po tem novem zakonu. Jih je kar nekaj tisoč in to ni drobiž. Mi smo
               izračunali, da to zmanjšanje olajšav za upokojence pokriva najmanj 0,5%, ki jih bodo
               vsi davkoplačevalci lahko namenili, kamorkoli bodo želeli, v sklopu naštetih možnih
               prejemnikov. Tako da mislimo, da ni dobro, da smo v celoti na ta način prizadeli to
               populacijo, in bomo v tem smislu tudi imeli ustrezne pripombe pri nadaljnjem razvoju
               dogodkov. Smo pa zadovoljni, da se je povišala davčna stopnja za najbolje plačane, se
               pravi z 39 na 41%. Tu je bilo tudi največ pripomb v širši javnosti, da nagrajujejo
               najbolj plačane, čeprav mi razumemo, da je do neke mere bilo treba zmanjšati visoko
               stopnjo obdavčitve, da bi zadržali sposobne ljudi v domovini, zlasti ko se odpira
               evropski trg v najširšem smislu, tudi kar zadeva zaposlitve in pretoka ljudi.
               Mislimo, da je v celoti gledano dobro, da ni prišlo do enotne davčne stopnje, ker
               ohranja ta razmerja, in mi bomo v skladu z možnostjo, da se o nekaterih stvareh
               temeljito pogovorimo, prav gotovo ta zakon še naprej podpirali, bomo pa morali v
               skladu z našimi programskimi usmeritvami zagovarjati upokojence ne glede na to, da
               nas v bistvu ne podpirajo in da ../nerazumljivo./... če ne vem, kaj za njih storimo
               ali pa če ne. Zunaj tega mi želimo nekaj dobrega storiti v vsakem primeru, tudi če za
               to ne bomo imeli, ne vem, kakšne nagrade. Ni prav, da bi samo ti plačali luknjo v
               proračunu, ki bo velika in zaradi katere izražamo določeno bojazen, da ne bo kar tako
               enostavno zamašena z drugimi prilivi, zlasti če se ne bo uresničevala gospodarska
               rast, kot je današnja, oziroma če pride do padca le-te, tako da mislimo, da bo
               previdnost v tej smeri nujno potrebna. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp60">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je že gospa poslanka Uhanova. Prosim.</p>
            </sp>
            <sp xml:id="SDZ4-Izredna-21-2006-10-03.sp61">

               <speaker>MARJETKA UHAN:</speaker>

               <p>Gospod podpredsednik, spoštovani minister s sodelavci, poslanke in poslanci, pa
               mislim, da sem sama poslanka, ki me zanima danes zakon o dohodnini. Se opravičujem
               kolegici gospe Zalokarjevi. Zakon o dohodnini prinaša kar nekaj novosti pa tudi
               olajšav, če tako rečemo, tudi glede postopkov za davčne zavezance, ki jih bodo gotovo
               davčni zavezanci o dohodnini pozdravili. Eeden izmed teh je tudi to, da bodo vsi
               davčni zavezanci dobili izpolnjeno dohodnino, ki bo tudi odločba, v kolikor se bo
               davčni zavezanec z njo strinjal. Veliko manj birokracije, nejevolje zadnjih trenutkov
               pri izpolnjevanju dohodnine in mislim, da bo to dobrodošlo za vse, tako za revne kot
               bogate, o katerih danes tako radi govorimo. Bi se pa rada navezala predvsem na
               kmetijsko področje, spodbudil me je predvsem poslanec iz Liberalne demokracije, ki je
               govoril, da je bila pred kratkim okrogla miza in da so debatirali, kako je bil
               prejšnji zakon slab, kako je ta pa še slabši. Pa bi ga rada spomnila, da že dve leti
               popravljamo zakon na področju kmetijske zakonodaje, davčne zakonodaje v tem
               parlamentu, in sicer tako imenovani Mramorjev zakon, ki je prinesel veliko slabosti
               za kmetijsko področje oziroma za kmete. Tako smo recimo tudi v tem zakonu sedaj
               uredili, pa že z novelo prej recimo čebelarje. Vsi čebelarji so dobili status in vsi
               čebelarji, ki imajo manj kot 40 panjev, so neobdavčeni. Vinarje smo uredili,
               vinarstvo gre pod osnovno dejavnost, dopolnilne dejavnosti. V prejšnjem zakonu je
               bilo, da so lahko uveljavljali vsi, ki so se ukvarjali z dopolnilno dejavnostjo,
               zgolj 25% normiranih stroškov, sedaj jih lahko po tem zakonu kar 70%, do 10 milijonov
               prihodkov. In to je bistvena razlika, štirikratno se je izboljšal ta zakon na tem
               področju. Po novem zakonu se tudi kmetijo obravnava kot celoto in bo zgolj en davčni
               zavezanec, čeprav se dohodki delijo na število zavarovanih članov, in bo tako davčni
               urad komuniciral zgolj z enim zavezancem. Še nekaj je bistvena novost in, jaz bi
               rekla, darilo te države. Vsem lastnikom kmetijskim zemljišč, ki imajo manj kot 200
               evrov katastrskega dohodka, to pa je v tej državi menda kar 70 do 80% zavezancev, in
               sicer ne bo to pomenilo kakšnega primanjkljaja v državnem proračunu, bo pa bistveno
               zmanjšal stroške samih izdaj teh odločb in bo manj davčnih zavezancev tudi s tega
               področja.</p>
            </sp>
            <sp xml:id="SDZ4-Izredna-21-2006-10-03.sp62">

               <speaker>PODPREDSEDNIK DR. MARKO PAVLIHA:</speaker>

               <p>Prosim, malo posluha!</p>
            </sp>
            <sp xml:id="SDZ4-Izredna-21-2006-10-03.sp63">

               <speaker>MARJETKA UHAN:</speaker>

               <p>Imam pa tudi nekaj predlogov kot poslanka Nove Slovenije, da bi na področju
               kmetijstva, kot sem že prej slišala, subvencije v investicije v kmetijstvo ne bi bile
               obdavčene. Pa je že minister razložil, da razmišljajo v tej smeri oziroma kolikor bo
               možno. Predvsem pa bi predlagala oziroma razmišljamo o amandmaju, da bi ga vložili,
               da ne bi bile subvencije iz naslova slovenskih kmetijskih okoljskih programov
               obdavčene, prav tako tudi sredstva za kmetije, ki se nahajajo na območju z omejenimi
               dejavniki, kajti te kmetije vzdržujejo krajino, kmetujejo na izredno neprimernem
               območju za kmetovanje; in tudi bi to pomenilo, da bi se kmetije tu ohranile, in
               mislim, da bi ta amandma zdržal. Tudi v Avstriji je tako, da se ne obdavčujejo te
               subvencije.</p>
               <p>Kar se tiče progresivne lestvice, mislim, da je dobro urejeno. Predvsem je treba
               povedati, da se v večini vsem tistim zavezancem, ki so v prvi progresivni lestvici,
               finančno stanje ne poslabšuje, da jih je celo več po novem predlogu zakona v tem
               razredu, da se 2% olajšava nadomešča oziroma povečuje na račun splošne olajšave in da
               se z znižanjem najvišje progresivne lestvice stimulira predvsem tiste zavezance, kot
               so visoko izobražen kader, podjeten kader, ki je sicer uhajal v tujino oziroma ni bil
               stimuliran, da bi ustvarjal še več, kajti znal si je tudi izračunati, če ustvari več,
               da polovico državi. V praksi pa se je dogajalo to, kar smo slišali od enega izmed
               naših poslancev, da so si izračunali, da se do določene vrednosti splača ustvarjati,
               splača delati, potem pa so v bistvu prenehali s svojo dejavnostjo tam proti koncu
               leta ali pa so dejansko utajevali davke na ta način, da niso izdajali računov. Upam,
               da bo nova davčna olajšava prinesla večji red tudi na tem področju in da bodo ljudje,
               podjetniki, izobražen kader stimulirani, da bodo delali tudi v Sloveniji. Hvala lepa.
           </p>
            </sp>
            <sp xml:id="SDZ4-Izredna-21-2006-10-03.sp64">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda poslanca Ljubeljška.</p>
            </sp>
            <sp xml:id="SDZ4-Izredna-21-2006-10-03.sp65">

               <speaker>MITJA LJUBELJŠEK:</speaker>

               <p>Hvala lepa za besedo. Spoštovani minister, spoštovani predstavniki vlade, spoštovane
               kolegice in kolegi! Sam bom kratek glede na omejen čas, ki ga ima naša poslanska
               skupina še na razpolago, zato se ne bom v svoji razpravi dotikal posameznih
               predlaganih zakonskih rešitev, niti procentov niti številk niti olajšav, ne olajšav
               in podobno, o čemer je bilo danes že veliko slišanega in bo še slišanega. Želim pa na
               kratko povedati svoje videnje predlaganih zakonov. Slišati je bilo s strani nekaterih
               kolegov iz opozicije kritike da to ni nikakršna davčna reforma, da je blef, da je
               zavajanje ljudi in podobno. Izjave kolega Cvikla in njegove primerjave so cenena
               politična demagogija in floskule. Spoštovani kolegi! Ali si predstavljate tiste
               opozicijske kolege, če bi danes imeli na mizah in razpravljali o enotni davčni
               stopnji? Ali se še spomnite, kaj so ti isti opozicijski kolegi govorili v javnosti,
               ko je vlada šele pripravljala davčno zakonodajo in reformne razvojne programe in je
               bila ena od opcij in variant, teoretičnih variant tudi enotna davčna stopnja. Se še
               spomnite, revni bodo še bolj revni, bogati bodo še bolj bogati in podobno. Res bi
               enotna davčna stopnja prinesla verjetno bolj korenito pa tudi bolj grobo davčno
               reformo, ki pa jo ni podpirala niti koalicija niti opozicija niti sindikati niti
               nekateri mediji niti nekateri ekonomski strokovnjaki. Vlada je ravnala modro, v
               davčno reformo se je podala na mehak način, postopno, na način sprejemljivega in
               možnega, s kratkoročnimi in tudi dolgoročnimi pozitivnimi učinki in poenostavitvami.
               Da je temu tako, govorijo tudi ugledni znani gospodarstveniki v javnih medijih, kot
               na primer gospod Boskarol, gospod Debeljak od Mercatorja, gospod Bobinac in ostali,
               pa tudi nekateri ekonomski strokovnjaki, pa nenazadnje v določeni meri tudi sindikati
               pa svobodni novinarji, kulturniki in ostali, da ne naštevam. Ko sprašuje opozicija,
               kako bo vlada pokrila nastalo proračunsko luknjo, je moje prepričanje, da je možno z
               ukrepi racionalizacije dela javne uprave in z optimizacijo stroškov na eni strani,
               samo 1% pomeni to cca 30 milijard - in ker izhajam iz gospodarstva, vem, da je možno
               s sistemskim pristopom na kratki rok doseči prihranek tudi nekaj odstotkov. Na drugi
               strani pa tudi z doslednejšim pobiranjem davkov, kar bo omogočila tudi ta predlagana
               davčna zakonodaja. Ob tem ne smemo pozabiti tudi na vse večjo gospodarsko rast, za
               kar se tudi s temi zakoni ustvarjajo še boljši pogoji. Torej je lahko veliko
               optimizma v teh usmeritvah.</p>
               <p>Prepričan sem, da so predlagane davčne spremembe zmeren korak v pravo smer.
               Spremembe so pozitivne, saj pomenijo manjše davke tako za zaposlene kot tudi za
               podjetja. Kot rečeno, reforme gredo v pravo smer. Predloge zakonov bo možno
               dopolnjevati in izboljševati tudi na osnovi današnje razprave, pa tudi v naslednjih
               zakonodajnih postopkih, in še naprej bo potrebno razumno pogajanje med socialnimi
               partnerji. Predvsem pa je treba ustvarjati pozitivno klimo in ne negativne, kot je
               bilo danes povedano s strani kolegov Liberalne demokracije. Prepričan sem, da smo
               oziroma da je Slovenija tudi na tem področju na pravi poti. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp66">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod poslanec Zagorac. Prosim.</p>
            </sp>
            <sp xml:id="SDZ4-Izredna-21-2006-10-03.sp67">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! Nekdo pred menoj je dejal, da je danes pred
               nami darilo države - upam, da tega ne verjamete oziroma da to govorite zato, ker pač
               to morate govoriti, ker ste v koaliciji - oziroma darilo države, če gledate ta zakon
               samostojno. Me prav zanima, kako boste obravnavali naslednjo točko pa jutrišnje točke
               kot darilo, ker bomo nekaj povečevali na račun tega, kar danes tako zelo všečno po
               vašem prepričanju zmanjšujemo. Ne bom govoril o DDV, ki so ga že številni predhodniki
               omenili in ga je vlada že vkalkulirala v svoj proračun. Me zanima, o katerem darilu
               bo pa takrat govora; zelo zanimivo bo spremljati te magnetograme.</p>
               <p>Velikokrat je bilo omenjeno tudi področje kmetijstva in malega gospodarstva.
               Ukinjajo se olajšave na investicije. Ko je tako kmetijstvo v Republiki Sloveniji kot
               tudi drobno gospodarstvo prišlo na tisti nivo, na katerem bi se te investicije lahko
               začele, na katerem bi lahko nekdo, ki je kmetovalec, začel investirati. Danes mu te
               investicije, še preden je lahko kaj ustvarjal, še preden je lahko začel investirati,
               ustvarjati neko novo dodano vrednost, ukinjate. Res je, da mu po drugi strani dajete
               neke olajšave, če gre za katastrski dohodek, nižji od 200 evrov, ampak to je
               izenačevanje. To je tako kot, gospod minister, če me povabite iz tistih krajev,
               odkoder prihajam, na liter vina pa mi obljubite ta boljšega, potem mi pa daste
               enakega, kot ga pijem celo življenje, to je popolnoma enako. Na eni strani mi
               vzamete, na drugi strani mi pa "kao" dajete, ampak na koncu je pa rezultat mojega
               dela in mojih prihrankov popolnoma enak.</p>
               <p>0.5% razpolaganja s svojo dohodnino, tolikokrat omenjeno, tolikokrat pohvaljeno,
               kako bomo lahko to sedaj državljani Republike Slovenije s tem upravljali. V kolikor
               ste resni v svojih namenih, zakaj enostavno tega ne dovolite pa znižate osnovo še za
               teh 0.5%, ali pa mi dovolite, da enostavno ta denar porabim za sebe, ne za nekoga
               drugega. Med drugim uvajate s tem, če ste res toliko dobronamerni, ne pa da dajte na
               izbiro, bom dal eni humanitarni organizaciji ali pa, kar je pa še huje,
               rimskokatoliški cerkvi, ki ji s tem zakonom dajete celo možnost dvojnega
               financiranja. Prvič, zakon o verskih skupnostih - financirajo se iz proračuna, danes
               pa še ta možnost in dobra duša tistega, ki bo dal 0.5% še rimskokatoliški cerkvi, a
               itak že daje vsako nedeljo faru za dobro opravljeno mašo pa prijaznost enega tisočaka
               ali pa še kaj več, da bo lahko popravil "turen" v svoji okolici.</p>
               <p>Lahko bi gledal tudi iz tega vidika in bi rekel, vračate usluge od tem, kjer ste jih
               pred volitvami dobivali. Nenazadnje sem danes ravno dobil eno informacijo o tem, kako
               se vrača - pa vi, ki tako skrbite za kmetijstvo - kmetijski inštitut v Mariboru
               rimskokatoliški cerkvi, baje so dobili že odločbo o izselitvi in bo tam zadeva zelo
               hitro se malo spremenila, iz Škofijske gimnazije se bo uvrstila v eden drug prostor,
               ta zadeva pa še kam drugam. Ampak to bo tema mogoče kakšne druge seje državnega zbora
               seveda, če boste pripravljeni o tem govoriti, in ne tako kot do sedaj, ko ste se
               vedno skrivali za vlado pa za svojim ljubljenim vodjo.</p>
               <p>Še ena zadeva, ki ste jo pa pozabili obdavčiti. Rekli ste, obdavčujemo tiste stvari
               oziroma najbogatejše v tej državi bomo pa več obdavčili, ker lahko tudi več
               plačujejo, zakaj pa potem niste obdavčili rimskokatoliške cerkve. V tej državi je to
               najbogatejši subjekt, ki ne daje samo duhovne podpore, ampak se celo obnaša
               ekonomsko, celo sodeluje na trgu, celo prodaja svoje nepremičnine. Zakaj pa njih ne
               obdavčite, oni imajo največ denarja? Tam bo država pobrala davka še pa še in ne samo
               katastrskega, tudi davka od dohodka. Zakona seveda ne bom podprl. Hvala.</p>
            </sp>
            <sp xml:id="SDZ4-Izredna-21-2006-10-03.sp68">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Lepo prosim, da se v svojih razpravah izogibate nestrpnosti, bodisi da je
               to o rimskokatoliški cerkvi ali pa do drug drugega. Hvala lepa. Na vrsti je gospod
               poslanec mag. Capuder.</p>
            </sp>
            <sp xml:id="SDZ4-Izredna-21-2006-10-03.sp69">

               <speaker>MAG. FRANC CAPUDER:</speaker>

               <p>Hvala lepa, gospod podpredsednik. Poslanke in poslanci. Minister s sodelavcema. V
               Novi Sloveniji podpiramo poenostavitev davčnega sistema.</p>
               <p>Ocenjujem, da predlagane spremembe v davčni reformi gredo v to smer. Pri zakonu o
               dohodnini, tako pozdravljam poenostavitve, ki bodo imele za posledico enostavnejše
               poslovanje davčnih zavezancev, tako fizičnih oseb, ki pridobivajo dohodek iz
               zaposlitve, prav posebej pa še poenostavitve v okviru pridobivanja dohodka iz
               dejavnosti in kmetijske dejavnosti. Pri odpravi 2% davčne olajšave vidimo realizacijo
               prizadevanj Nove Slovenije, da se temeljito pregleda obseg in vloga davčnih olajšav.
               Dvig splošne olajšave, ki kompenzira 2% osebno olajšavo do višine povprečne plače, se
               mi zdi smiselna poenostavitev, ker podatki davčne uprave govorijo o tem, da je bila
               ta olajšava izkoriščena povprečno do višine enega odstotka. Ob napovedi predlagatelja
               bomo vsi na boljšem in zato je to reformo pač potrebno tudi podpreti.</p>
               <p>V poslanski skupini Nove Slovenije si prizadevamo, da bi starši z več otroki plačali
               ustrezno nižje davke in prispevke. Na ta način bo država dala družinam z več otroki
               jasen signal, da se zaveda problemov rodnosti v Sloveniji. Pri obračunu davčne
               obveznosti o progresivni stopnji naj se upošteva dohodek na člana družine in prav
               tukaj bi želel zagotovilo predlagatelja, da bodo družine, ki imajo večje število
               otrok, v relativno enakem ali pa celo boljšem položaju kot ostali. In pričakujemo, da
               bodo rešitve v končni verziji zakona o dohodnini take, da bodo to zagotavljale.
               Uvodoma sem dejal, da si v poslanski skupini prizadevamo za družinam prijazno davčno
               politiko. Po podatkih statističnega urada družine s tremi ali več otroki v Sloveniji
               niso preveč pogoste, tam nekje okoli 24 tisoč nas je takih. Število družin v
               Sloveniji se povečuje, vendar so te manjše, v povprečju 3,4 člana na družino. In
               zaradi tega je še posebej posebno pozornost potrebno posvetiti predvsem večjim
               družinam, torej tistim, ki imajo 3, 4 ali več otrok. Glede na zaskrbljujočo
               demografsko stanje v naši državi moramo tem družinam prisluhniti in jim vsaj pri
               dohodnini ohraniti relativno enak položaj kot ostalim državljanom, najmanj to.
               Strinjam se pa tudi, da davčna politika ne more biti edina politika, ki uravnava
               družinsko politiko, gotovo pa lahko k temu v neki meri pripomore, je lahko le eden
               izmed ukrepov, ki bo spodbujal družine oziroma starše pri odločitvi za kakšnega
               otroka več. Res je, da je država na tem področju naredila že veliko preko dodatkov za
               velike družine, ki se je s spremembo zakona o starševskem varstvu in družinskih
               prejemkih povečal na 100 tisoč za družine s štirimi ali več otroki.</p>
               <p>Bi pa mogoče v okviru te razprave opozoril še na stvar, na katero so me opozorili
               predvsem tisti, ki se ukvarjajo z dodatno, osebno dopolnilno dejavnostjo. V Evropi
               deluje že cela vrsta večjih ali manjših središč, ki so gonilna moč trajnega razvoja
               rokodelskih dejavnosti. Usmerjena so navzven, torej v javnost za promocijo te
               dejavnosti. To pomeni, da opravljajo več poslanstev hkrati, tako izobražujejo kot
               tudi promovirajo svoje kraje. Seveda so tudi usmerjeni na trg, v prodajo. Te
               dejavnosti so hkrati tudi obvezne in razpoznavne sestavine posamezne turistične
               ponudbe določenega kraja, določene pokrajine! Ker slovenske domače obrti počasi
               izumirajo, bi mogoče tudi pri zakonu o dohodnini veljalo upoštevati vidik osebnega
               dopolnilnega dela na tem področju, pa čeprav je, se zavedam, da je višina normiranih
               stroškov določena v nekem drugem pravilniku. Bi pa z ustrezno določitvijo teh
               stroškov spodbudili mojstre slovenske domače obrti, ki so predvsem starejši, da svoje
               znanje prenesejo na mlajše; da se to njihovo znanje ne izgubi in da ostane kot naša
               nacionalna dediščina. Sicer pa sam zakon, katerega namen je zmanjšati obremenitev
               aktivnih dohodkov fizičnih oseb, poenostaviti in spodbuditi prostovoljno plačevanja
               davka in vplivati na pripravljenost za delovanje v podjetniškem okolju, v tej fazi
               podpiram. Ocenjujem, da so številne splošne in tudi strokovne razprave bile kar
               obširne, žal pa se mi zdi, da velikokrat ni bilo slišati neke realne ocene, ki bi
               bila tudi pozitivna. Toliko negativnih stvari in posledic, kot se jih pripisuje ravno
               temu zakonu o dohodnini, pa vseeno mislim, da ta zakon le nima. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp70">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Guliča.</p>
            </sp>
            <sp xml:id="SDZ4-Izredna-21-2006-10-03.sp71">

               <speaker>ALEŠ GULIČ:</speaker>

               <p>Cenjeni kolegici, cenjeni kolegi. Čisto na polovici mandata smo danes, natanko dve
               leti je, kar smo bili izvoljeni v ta državni zbor in ni nas kaj veliko ostalo, 22 nas
               je tukaj. Rad bi pa spregovoril o tem, o čemer smo danes poslušali kar veliko, nekaj
               hote, nekaj nehote. Jaz sem zelo naklonjen vsem ciljem, ki jih prinaša predlog zakona
               o dohodnini, se pravi vsemu tistemu, kar je obljubljeno v teh uvodnih besedah. Ampak
               že od takrat, ko je bilo to dano v razpravo, je kar nekaj časa poteklo in tudi tukaj
               velja latinski pregovor "tempus edax rerum", se pravi da čas razžira stvari; in tudi
               tukaj se je sedaj že kar marsikaj razžrlo in načelo. Namreč očitno je, da ta predlog
               zakona o dohodnini potiska v slabši položaj tiste, ki so že tako ali tako v slabem
               položaju. Očitno je, da ne zmanjšuje obremenitev gospodarstva, pač pa le bogati
               bogate, siromaši siromašne in pomika srednji sloj proti siromašnim, zmanjšuje na nek
               način socialnost države, obenem pa seveda veča primanjkljaj in ga tako, vsaj z
               nakazanimi rešitvami, pravzaprav nalaga spet manj premožnemu delu Slovenk in
               Slovencev. To se mi zdi, da je zelo slabo in da bi bilo vendarle, da se v
               nadaljevanju z amandmaji ali pa s kakšno bolj korenito spremembo popravi.</p>
               <p>Tudi 142. člen zakona je neke vrste kukavičje jajce. Namreč, gre za to, da je vezan
               na nedoglasovan in neizglasovan zakon o verskih skupnostih oziroma o verski svobodi
               in prinaša "in in", ne pa "ali ali". Jaz upam, da predlagateljev, ki so pravzaprav
               tudi znotraj tistega najvišjega sloja, ki bo davčno manj obremenjen po sprejemu, ne
               bo pekla samo zgaga, ampak da jih bo pekla tudi vest. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp72">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda poslanca Černača.</p>
            </sp>
            <sp xml:id="SDZ4-Izredna-21-2006-10-03.sp73">

               <speaker>ZVONKO ČERNAČ:</speaker>

               <p>Hvala lepa. Vsem lep pozdrav! Davki so seveda v vsakem obdobju hvaležna politična
               tema. V tem volilnem obdobju toliko bolj in zaradi tega mislim, da je pametno, da z
               določeno distanco jemljemo posamezne razprave, ki so v veliki meri tudi prenapete in
               pregrete. Nesporno je, da je bila reforma davčne zakonodaje nujna, to priznavate vsi.
               Tega se vsi zavedate. Pozabljate na to, da ste pred dvema letoma in pol sprejeli en
               zelo čuden zakon, ki je omogočal ogromne odlive kapitala, tako imenovanih
               tranzicijskih tajkunov, pa še vseh drugih ostalih v tujino, ne da bi plačali tolar
               davka iz ustvarjenih kapitalskih dobičkov. Da pa ste na drugi strani obdavčili
               približno 41.000 upokojencev, ki so dobivali zraven minimalno dodatno pokojnino v
               višini od 10 do 15.000 tolarjev na mesec in so bili prisiljeni vsak mesec plačevati
               dohodnino kljub temu, da jim jo je mogla vsem davčna uprava po enem letu in pol
               vračati. Dvakrat narobe, obremenili ste službe, ki so morale zaradi tega nekaj
               početi, in tistim, ki bi jih morali obdavčiti, ste pol leta pred uveljavitvijo
               zakona, ki je začel veljati konec leta 2004, povedali, da morajo kapital spraviti na
               varno. Ampak pustimo to. To je zgodba, ki je preživeta. Ta nesrečen zakon se je
               dvakrat ali trikrat v tem državnem zboru že popravljal na pritiske posamičnih
               lobističnih skupin in posameznikov. In zaradi tega je prišlo do tega, da je dejansko
               izredno nepregleden in neustrezen.</p>
               <p>Mislim, da je reforma zastavljena v pravi smeri, da omogoča poenostavitve,
               racionalizacije, da omogoča enakopraven pristop vseh zavezancev in preglednost ter
               jasnost sistema. Seveda pa je potrebno ob tej priliki le poslušati kritične odzive
               pri tem zakonu. Če govorimo o zakonu o dohodnini, predvsem pri zakonu o dohodnini,
               mogoče ne toliko te v tem prostoru, ki so glede na obdobje, v katerem vršimo to
               razpravo, kar politično determinirani, pač pa strokovne in ostale javnosti. In tukaj
               se pridružujem tistim mnenjem, ki govorijo o tem, da prejšnja lestvica petih razredov
               ni bila dobra, da pa sedanja lestvica treh razredov tudi ni ustrezna, ker omogoča
               preveliko razslojevanje. Mi višji davčni razred postavljamo na 3.290.000 tolarjev.
               Mislim, da je treba o tem razmisliti, poslušati tudi tiste, ki o teh stvareh nekaj
               vedo po strokovni plati, in priti v fazi sprejemanja zakona do ustreznih rešitev.
               Veljavna dohodninska lestvica, ki nam ta razred 5.140.000 od 10.330.000 obremenjuje z
               41% in nad 10.330.000 s 50%, je gotovo pretirana, neustrezna, nestimulativna in za
               tiste, ki prispevajo v tej državi bistveno več, tudi nestimulativna. Vendar pa
               lestvica, ki se predlaga in ki vse nad nivojem 3.264.000 tolarjev bruto letno uvršča
               v razred z obremenitvijo 41%, ni pravična. To je dejstvo. In iz tega dejstva mislim,
               da moramo v bodočih predlogih sprememb tudi izhajati, in sem trdno prepričan, da bomo
               vsi skupaj poslušali to strokovno javnost na tak način, da bomo prišli do ugotovitve,
               da je v tej fazi potrebno razmišljati o tako imenovanem četrtem razredu, ki bi se
               moral gibati tam nekje med 12 in 14 milijoni tolarji bruto letno in ki bi bil še
               vedno obremenjen manj, kot je bil doslej, da bi bil stimulativen pod 50%. Na ta način
               mislim, da bi bila ta reforma do vseh pravična, stimulativna do tistih, ki prispevajo
               več, in mislim, da tudi nekako, če govorimo iz tega naslova, socialno uravnotežena. V
               vseh ostalih segmentnih, kakorkoli obračamo in ko skušamo stvari predstavljati, da
               niso ustrezne, da niso dobre, da so pomanjkljive, pa menim, da je ta sprememba
               zakonodaje dobra, stvari poenostavlja, olajšuje postopke, omogoča bistveno manj
               birokratskih postopkov v javni upravi in omogoča predvsem to, da zavezanci prispevajo
               v skladu s svojimi zmožnostmi. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp74">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod poslanec dr. Lahovnik.</p>
            </sp>
            <sp xml:id="SDZ4-Izredna-21-2006-10-03.sp75">

               <speaker>DR. MATEJ LAHOVNIK:</speaker>

               <p>Hvala lepa. Spoštovana poslanka, poslanci! Ta davčna reforma je očitno dobra samo za
               vlado, s to davčno reformo se ne strinjajo niti sindikati, se ne strinja niti
               gospodarstvo, z njo se strinja samo gospod Bajuk, že to veliko pove o tem, kako
               smiselna je ta davčna reforma. To davčno reformo odsvetuje celo dr. Šuštaršič,
               direktor vladnega urada za makroekonomske analize in razvoj, odsvetuje jo minister
               oziroma državni sekretar za razvoj, dr. Horvat, z njo se strinja samo gospod Bajuk.
               Dejstvo je, da se s to davčno reformo socialne razlike povečujejo, kakor ste tudi
               mnogi danes sami ugotovili, iz dveh razlogov. Prvič: tisti, ki imajo najvišje
               dohodke, bodo z njo zelo veliko pridobili: tisti, ki ima 90 milijonov tolarjev na
               letni ravni 5,2 milijona tolarjev; tisti, ki ima 140.000 tolarjev bruto, bo na letni
               ravni pridobil samo 10.200 tolarjev, hkrati pa ta vlada povečuje trošarine za
               električno energijo, viša marže za naftne derivate, kar draži življenje. In če
               upoštevamo to, vidimo, da bodo nekateri realno še sedaj na slabšem, realni dohodki se
               bodo na ta način nekaterimi znižali, ko bo pa prišlo v letu 2008 do dviga davka na
               dodano vrednost, s katerim bo minister Bajuk mašil luknje v javnih financah, ki jih
               je povzročil, se bo pa nekaterim standard zelo, bistveno znižal. Opozoril pa bi vas
               samo še na eno dejstvo, da se ukinja štiri odstotna stanovanjska olajšava; in
               sprašujem se, kako lahko ta vlada govori o tem, da je eden izmed ciljev rodnost, da
               podpira velike družine, mlade družine, hkrati pa ukinja 4% stanovanjsko olajšavo, ki
               so jo izkoriščale prav mlade družine. Kako velik je razkorak med besedami in dejanji?
               Hvala.</p>
            </sp>
            <sp xml:id="SDZ4-Izredna-21-2006-10-03.sp76">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod poslanec Mikolič.</p>
            </sp>
            <sp xml:id="SDZ4-Izredna-21-2006-10-03.sp77">

               <speaker>MARTIN MIKOLIČ:</speaker>

               <p>Hvala za besedo, predsedujoči. Lepo pozdravljeni, minister s sodelavci, spoštovane
               kolegice in kolegi! No, prav je, da je splošna razprava, kjer lahko glede predlagane
               davčne zakonodaje vsi skupaj razpravljamo. Še bolj pomembno se mi pa zdi, da lahko
               poslušamo razprave vseh tukaj, tudi tistih, ki ste zelo kritični. Pa vas sam ne bom
               imenoval jurišnike, ampak moram vam povedati, da kar tako ravnodušen pa ne morem
               biti, recimo do razprave gospoda Ropa, ko je govoril o javni porabi, pa o tem kaj več
               malo kasneje. Bi pa uvodoma povedal to, da je res, da smo v tem državnem zboru že kar
               nekajkrat obravnavali davčne zakone. Tudi sam se strinjam z mojimi predhodniki, če
               prinaša obravnava pozitivne rešitve, je prav gotovo dobro, predvsem pa smo
               popravljali stvari iz preteklosti. Nekateri so res pričakovali velike radikalne
               spremembe. Veste, ko se vlada pravzaprav še niti ni začela dobro pogovarjati o
               davčnih reformah, so sindikati že demonstrirali. Jaz pa smatram, da imamo danes
               davčni predlog, to davčno reformo - tudi jaz tako imenujem - dobro pripravljeno in
               vsekakor prinaša dobre rešitve. Dobre rešitve z vidika razbremenitve dela, govorim o
               paketu, dobre rešitve za razbremenitev gospodarstva in srednjeročno gledano z vidika
               zmanjšanja javne porabe. Glede zmanjšanja javne porabe, na tem segmentu, kjer sem
               prej začel, ko je kolega poslanec, gospod Rop, omenil rekordno javno porabo 44,9%
               bruto družbenega proizvoda. Spoštovane kolegice in kolegi, rad bi vas spomnil, da smo
               se nekaj let nazaj vsi skupaj odločili, da vstopimo v Evropsko unijo, da vstopimo v
               Nato. To, kar je bilo prej povedano, da črpamo več sredstev iz Evropske unije, to je
               res. Je pa tudi res, da nam je vstop v EU in vstop v Nato prinesel dodatne finančne
               obveznosti. In prosim lepo, ne zavajati ljudi, ne zavajati javnosti - na eni strani
               večji prihodki, na drugi strani večji odhodki. Ne biti, spoštovani kolegi in kolegice
               iz poslanskega kluba Liberalne demokracije, samo takrat zraven, samo takrat govoriti,
               ko so pozitivne stvar na dlani. Tudi takrat, ko govorimo o obveznostih, za katere smo
               se vsi skupaj odločili, moramo govoriti realno. Nihče, tudi konkretno gospod Rop, pa
               ni omenil, da imamo v letošnjem letu oziroma v letu 2007 in 2008 v državnem proračunu
               najmanjši primanjkljaj glede BDP glede na pretekla leta. Za mene je to tisto najbolj
               bistveno.</p>
               <p>In spet, da nadaljujem, gospod Rop, ali se vlada ni mogla spomniti ustreznejše
               rešitve glede progresivnosti davčne lestvice. Ne vem, ali nekateri nočete primerjavo
               med obstoječo lestvico in sedanjo lestvico si izračunati primerjave ali ne znate.
               Kolega Starman je kar iz rokava stresel primer, kaj pomeni nova obremenitev oziroma
               nova dohodnina od vrednosti 10 do 20 milijonov bruto plače. To je od tistih 200 do
               300 oziroma 400.000 tolarjev. Jaz ne vem, če je mogoče spoštovani kolega imel v
               mislih plačo bivšega direktorja Mercatorja, gospoda Jankovića, to je potem druga
               stvar. Ampak ne vem, najbrž pa gospod Janković, ve koliko je plača župana Mestne
               občine Ljubljana, ne vem, zakaj se je potem odločil za kandidaturo na teh lokalnih
               volitvah.</p>
               <p>Jaz sam predlagane reforme podpiram. Podpiram predlagano davčno zakonodajo in tudi
               zakon o dohodnini. Hvala.</p>
            </sp>
            <sp xml:id="SDZ4-Izredna-21-2006-10-03.sp78">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda poslanca Bajca.</p>
            </sp>
            <sp xml:id="SDZ4-Izredna-21-2006-10-03.sp79">

               <speaker>JOSIP BAJC:</speaker>

               <p>Hvala, gospod podpredsednik. Spoštovani predstavniki vlade, kolegici in kolegi!
               Mogoče samo besedico, dve na tisto, kar sem že ob predstavitvi stališč poslanske
               skupine Slovenske ljudske stranke povedal. Osebno ocenjujem, da je zakon o dohodnini
               bistveno boljši od tistega, ki smo ga imeli do sedaj in ki smo ga tudi, mislim, da že
               štirikrat popravljali v tem danes dveletnem mandatu.</p>
               <p>Drugo kar bi rad rekel, tudi prvotni predlogi, ki so bili v delovnih gradivih, so
               vsebovali tudi neko drugo lestvico in neko drugo progresijo in verjetno v času
               nastajanja zakona, tega, ki je prišel v državni zbor, je prišlo do takšne lestvice,
               kot je. Glede na to, da ste nekateri kolegi vpletali v zakon o dohodnini tudi
               nekatera druga področja, bi jaz samo z besedico omenil, skoraj ne eden, pa tudi sam,
               ko sem predstavljal stališče poslanske skupine, nisem opredeljeval, kje pa jemati za
               tisto, kar bi drugim dajali, in mislim, da smo vsi povprek govorili, kaj bi
               izboljšali, ampak ne, kje bi to vzeli.</p>
               <p>Naslednje, kar bi rad rekel, nekateri ste preračunavali kar počez, kako se kupujejo
               - jaz bi rad kupil enega takega BMW-ja za to razliko, ampak mislim, da bom moral 40
               let biti poslanec, da bom na račun razlike v davčnih stopnjah prihranil, da bom lahko
               enega takega BMW-ja kupil, kot pa eden od kolegov že ima. Primerjati marginalno
               stopnjo davčno, ki je do sedaj, ki ima neko nominalno vrednost, pa potem 50%, pa
               primerjati novo 41% - mislim, da za slab procent razlike je med to marginalno sedanjo
               davčno stopnjo in to, ki je v tem zakonu o dohodnini, 41%.</p>
               <p>In naslednje, kar bi rad rekel v tudi svojem imenu. Mi v poslanski skupini, sam se
               bom poskušal zavzeti oziroma priti tudi do tiste rešitve, naj bo načelo, to, kar je
               tudi v sami obrazložitvi zakona, da nihče v tej davčni reformi, tukaj mislim
               konkretno na zakon o dohodnini, ne bo prizadet. Še enkrat ponavljam, po izračunih, ki
               smo jih dobili od strokovnih služb, so v temu trenutku so prizadete številčne družine
               in kmetje. Pričakujemo, da bomo poskušali najti rešitev. Naš predlog bo, dvigniti
               davčno stopnjo oziroma dvigniti lestvico in tukaj dobiti nekaj denarja, da bi ta
               neposredna plačila, namenjena kmetijskim proizvajalcem oziroma pridelovalcem kot tudi
               za vzdrževane družinske člane. Pri čemer mislimo ali pri tem ali eventualno tudi pri
               oprostitvah za stanovanjsko gradnjo - glede na to, da če pri bi temu enemu ali
               drugemu pomagaš, dejansko pomagaš tistemu, čemur se pravi: da imaš kje živeti in od
               česa živeti.</p>
               <p>In tretje, pa za konec naj bo to. Tudi nekateri kolegi ste govorili, o spreminjanju
               tako imenovanega pavšala s 3,9 na 6 milijonov, v predlogu sprememb zakona o dohodnini
               je na 10 milijonov, jaz sem v predstavitvi rekel, da poskušajmo poiskati rešitev, da
               bi ta pavšal bila meja normalnega dohodka dveh zaposlenih na kmetiji, ker to so
               kmetije in še enkrat ponavljam, ne govoriti, da smo tudi kmetom izboljšali položaj s
               tem, da smo rekli, da katastrski dohodek do 200 evrov ni obdavčen. To niso kmetje, to
               so vrtičkarji in to nas je verjetno večina tukaj, ki smo v temu državnemu zboru.</p>
               <p>Glede na povedano bomo v poslanski skupini, sam se bom poskušal potruditi, da bomo
               pripravili take predloge amandmajev k temu zakonu, ki bodo na eni strani sledili
               tistemu, kot smo rekli, nihče naj ne bo prizadet s to reformo, da bomo pa znotraj te
               reforme ne povečevali tako imenovani primanjkljaj iz tega naslova, ampak z notranjimi
               prerazporeditvami - v mislih imam konkretno dvig prispevne oziroma te lestvice in
               mislim, da bi tukaj lahko dobili denar, da še to, kar je po naši oceni slabo ali pa
               malo manj slabo, v tem zakonu tudi popravimo. Hvala.</p>
            </sp>
            <sp xml:id="SDZ4-Izredna-21-2006-10-03.sp80">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda poslanca Mogeta.</p>
            </sp>
            <sp xml:id="SDZ4-Izredna-21-2006-10-03.sp81">

               <speaker>RUDOLF MOGE:</speaker>

               <p>Hvala lepa za besedo. Spoštovane kolegice in kolegi. V koaliciji mora iti zelo hudo,
               da daje v proceduro zakone, ki jih že sedaj, ko so v prvi obravnavi, hoče sama
               popravljati. Drugače pa, ker imam zelo malo časa; na Kitajskem bi rekli, da je ta
               davčna reforma papirnati tiger, naši sosedje bi pa rekli glede na napovedno, kaj nas
               bo čakalo v tej reformi: "Tresla se gora, rodila se miš". Mislim, da sprejemamo
               zakon, ki nima jasnih odgovorov na posledice sprejema. Brez dvoma pa zagotovo bo ta
               zakon primogel k socialnem razslojevanju državljank in državljanov Republike
               Slovenije. Poglejte, samo en primer. Gospod direktor Petrola, gospod Kryžanovski, ki
               ima bruto mesečne plače 3.930.000, bo po tem zakonu dobil na leto zraven 2.426.328.
               800 tisoč davčnih zavezancev iz prvega dohodninskega razreda, kar jih je 62, pa bodo
               dobili 10 tisoč 668, ali ti bi morali delati 227 let za to, da bi dobili s tem
               dodatkom toliko, kot dobi eden direktor enega dobrega podjetja.</p>
               <p>Mislim, da... .../Vmesno govorjenje./... Saj se ne da delati, pa časa nimam, ampak
               sem navajen teh nesramnosti kolega Bajca. Mislim, da s tem, ko smo dobili v roke
               orodja, računalnike, ki delajo namesto ljudi, je neznosno, da v tem času živimo tako,
               da ali res živimo v času, da bi bilo treba iz delavcev iztisniti več, kot so faraoni
               iz ljudi, ki so gradili piramide, pri čemer so slednji po zgodovinskih virih delali z
               veseljem, da so dosegli cilj nesmrtnosti ali pa svobode.</p>
            </sp>
            <sp xml:id="SDZ4-Izredna-21-2006-10-03.sp82">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima še gospod poslanec Sok. Besedo ima samo gospod poslanec Sok.
               Prosim lepo, gospod Moge.</p>
            </sp>
            <sp xml:id="SDZ4-Izredna-21-2006-10-03.sp83">

               <speaker>ALOJZ SOK:</speaker>

               <p>Hvala lepa. Čisto na kratko. Ker je prej kolega Lahovnik povedal, da te davčne
               reforme nihče ne podpira razen finančnega ministra, vam bom prebral, kar je napisal
               njegov profesor, dr. Marijan Senjur. Nimam veliko časa, samo en odstavek: "Sedanji
               finančni minister utegne postati eden od najboljših dosedanjih slovenskih finančnih
               ministrov. Morda mu "je sekira padla v med", ponudila se mu je priložnost na davčne
               področju in jo je izkoristil. Za to mu gre priznanje. Sedaj je na vrsti še predsednik
               vlade, da omogoči, da se relativno znižajo javni izdatki. Če jima to uspe, utegne
               biti ta vlada ena od ekonomsko bolj uspešnih slovenskih vlad. To bi bilo
               presenečenje, res pa je, da ne gre hvaliti dneva pred večerom." Torej, napisal je
               čisto vse, kar je potrebno. V tem kontekstu povedati o tej davčni zakonodaji, ki jo
               je seveda treba potem v celoti realizirati.</p>
               <p>Še eno, kolega Bajc. Za področje kmetijstva s tem zakonom ni nič slabše določeno,
               kot je sedaj. Če pa bodo še investicije izvzete obdavčitve, potem pa bo za kmete
               veliko boljše, kot je v tem trenutku. Nimam časa, da bi vam to na široko obrazložil,
               ampak za to izjavo stojim. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp84">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Poglejte. V nekaterih parlamentih seveda je popularno, da razpravo
               popestrite z medklici. Pri nas naj to ne bi bila praksa. Hvala za razumevanje.</p>
               <p>Drugače ima še besedo minister, če želi. Prosim.</p>
            </sp>
            <sp xml:id="SDZ4-Izredna-21-2006-10-03.sp85">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Spoštovane poslanke in poslanci! Vsem bi se
               zahvalil za konstruktivne pobude. Razprava o takšnem zakonu, kot je davčni zakon, in
               po normalnem rednem postopku predvideva ravno to, kar se je danes zgodilo: da vsakdo
               lahko v imenu, bodisi svoje poslanske skupine ali v svojem lastnem imenu pove svoje
               gledanje, svoji vizijo in, ali je to zadostna podlaga za nadaljnje delo ali ne.
               Prepričan sem, potem, ko smo vse to poslušali in slišali, da je bilo marsikaj zelo
               pomembnega in konstruktivnega povedanega, za kar se tudi zahvaljujem. Rad bi samo
               omenil nekaj stvari in potem bom tudi prosil gospoda državnega sekretarja, da bo šel
               še v kakšne druge detajle.</p>
               <p>Veliko je bilo govora o morebitnem izpadu in pa o tem, kaj bi se zgodilo, če bomo to
               dejansko izpeljali tako, kot je načrtovano. Najprej bi rad rekel, kar se tiče javne
               porabe, bi rad povabil vse tiste, ki jih to dejansko zanima, da pogledajo zadnje
               podatke, ki so na podlagi izračunov statističnega urada Republike Slovenije sedaj že
               na razpolago. Ko govorimo o javni porabi, je treba gledati celoto, treba je gledati
               ne samo proračun, ampak tudi dodatne tri blagajne. Če vzamemo vse štiri blagajne,
               proračun Republike Slovenije, zavod za pokojnine, zavod za zdravstvo in vse občine,
               potem je javna poraba, tako kot je načrtovana trenutno, in če jo primerjamo s
               povprečjem štirih let prejšnje vlade, se je sukala okoli 43,8%, pač, dve leti je bila
               44, dve leti pa 43,6, načrtujemo s predlogom proračuna za leto 2007 in 2008, da bomo
               to prinesli do 41,9%, torej znižanje za 1,9% v celoti. Pri tem bi tudi rad opozoril,
               da ko smo prevzeli odgovornosti vlade smo morali tudi prevzeti določene stvari, o
               katerih smo že razpravljali v tem državnem zboru, in je bilo tudi jasno izpostavljeno
               in to je, da smo pri rebalansu za leto 2005 morali prevzeti 70 milijard dodatnih
               stroškov, med njimi tudi plače na ministrstvu za šolstvo - v višini 18 milijard samo
               tam. O tem bomo imeli priložnost, da bomo na široko razpravljali, ko bomo govorili o
               proračunu samem. Dejstvo je, da je to treba spraviti v pravi okvir in da se
               pogovarjamo na podlagi realnih podatkov, ne pa samo nekaterih želja ali pa starih
               podatkov, ki niso pravi.</p>
               <p>Rad bi tudi povedal nekaj stari, kar se tiče tako imenovanih zavezancev, ki naj bi
               izgubljali. Ko govorimo o dohodnini, mislim, da je ključnega pomena, da gremo še
               enkrat pogledat, kakšna je struktura te naše dohodnine. Mi imamo v do sedaj v
               veljavnem zakonu pet razredov. Najnižji razred, v katerem je skoraj 63% vseh
               zavezancev, plačuje 16% na podlagi svoje osnove, in to na podlagi zakona, ki je bil
               sprejet leta 2004, ker prej je bilo 17%. Ta prvi razred se bo povečav v svojem obsegu
               v predlogu, ki ga je vlada, o katerem ste danes razpravljali, je prvi, razred za 8%
               večji, to se pravi več ljudi je na tistem nivoju 16%, kot pa jih je bilo prej, tako
               kot jih je bilo do sedaj, to je 8% več. Gremo nad 70% vseh zavezancev v prvem
               razredu. Ta prvi razred bo dejansko v celoti plačeval manj, kot pa je plačeval do
               sedaj, zaradi tega, ker se dviguje splošna olajšava za 11%, kar je pa zelo veliko za
               takšne nizke prihodke. Po tem sedaj veljavnem zakonu imamo potem še štiri dodatne
               razrede. Ti dodatni razredi gredo na 32, 38, 41 pa 50%. Vse to bo tudi močno
               vplivalo, da ta blaga progresija, kot se je danes tukaj govorilo, se dotika ne samo
               najvišjega razreda, ampak tudi tistih, ki so na sredi. Da se je o tej zadevi
               razpravljalo v naši družbi, je očitno. Eno leto smo govorili samo o enotni davčni
               stopnji. Jaz sem bil prepričan in še danes verjamem, da ni nikakršnega strokovnega
               argumenta, da bi takšno progresijo, kot jo ima slovenska zakonodaja sedaj, dejansko
               obdržali. In resnici na ljubo sem slišal nekaj gorečih govorov danes o tej zadevi,
               vendar pa nikakršnega argumenta, zakaj naj bi to bilo dobro za razvoj Republike
               Slovenije, za naš dolgoročen razvoj, da bi obdržali. Takšno progresijo, kot jo imamo
               sedaj, je ne poznajo nikjer na svetu. Tako visoke je ne poznajo na svetu. To ni samo
               moje mnenje, to je tudi mnenje, ki so ga izrazili tudi vodje sindikalnih organizacij,
               ko smo imeli z njimi pogovore in jim to predstavljali. Besede, da je naša progresija
               izjemno visoka, niso moje, to je prišlo iz ust tudi sindikalistov samih.</p>
               <p>Torej, ne vem pa, tudi nisem slišal še nikakršnega predloga, kako bi progresijo
               znižali, ne da bi progresijo znižali. To še nisem slišal in upam, da bomo v
               nadaljnjih razpravah lahko tudi do tega prišli, da bomo lahko kaj konkretnega in
               konstruktivnega tudi slišali. Slišal sem, kako nujno bi bilo in to s strani tistih
               političnih logov, kjer se je davek na izplačane plače dejansko tudi uvedel. Ta vlada
               ga odpravlja in sedaj pa tisti, ki so ga uvedli, so pa hudi, zato ker gre prepočasi
               stran. Torej to so čudne stvari, ki jih je težko razumeti, ampak gotovo v političnem
               prostoru se marsikaj, tudi takšna nelogičnost prenese. Potem pa se je govorilo o
               tistih, ki bodo izgubili; češ, mladina izgublja. To je pa malo ... o mladini, ki naj
               bi izgubljala. Gre za - enkrat sem jaz rekel, da je manj kot 5%, zdaj sem dal
               dokončno preveriti, za 1,76% tistih, ki živijo na podlagi sredstev preko študentskega
               servisa, bo ta sistem nekoliko drugačen. Jaz pa se vprašam in vprašam ta spoštovani
               državni zbor, zakaj bi ena delavka v Muri morala plačevati drugačen davek kot pa
               takšni ljudje, ki imajo tako visoka sredstva preko študentskega servisa in so morda
               že tako široki kot jaz sam ali pa že tako plešasti pa se še vedno ozirajo po
               študentih. Gre za vodstvo organizacij, ki imajo takšna visoka sredstva.</p>
               <p>Potem se je govorilo o obrestih. No, pa se vprašajmo, res je, ta zakon, sedaj
               veljavni zakon, predvideva, da z letom 2007 bomo znižali to olajšavo za obresti na
               668 evrov, od 2008 naprej pa predlagam, da bi tudi do 500 evrov. No, 500 evrov je
               manj, kot je pa v Avstriji. Seveda, marsikaj je tudi manj v Sloveniji kot pa v
               sosednjih državah, med drugim tudi prihodki. Ampak, če gremo pogledat, kakšne
               investicije so možne s takšnimi sredstvi. Nekdo bi moral imeti povprečno 16 milijonov
               tolarjev naloženih v banki, da bi imel več kot 500 evrov obresti na leto, če jih ima
               pa več, potem bo pa plačeval davek. Seveda na tej podlagi je spet mogoče napraviti
               zelo goreč govor, ampak poleg govorov mislim, da je potrebno, da imamo pred seboj
               podatke, da o tem razmislimo in rečemo, ali je ali ni tako.</p>
               <p>Kar se tiče kmetijstva. Mislim, da morate res svoje cifre pregledati. Na podlagi
               podatkov, s katerim jaz razpolagam, te vaše ocene ne držijo, seveda bo tudi čas, da
               bomo te stvari še razčistili, v kolikor bo potrebno.</p>
               <p>Kar se pa tiče olajšave za stanovanjsko gradnjo. Ja, res je, mi smo zastavili ta
               predlog s ciljem poenostavitve. Nemogoče je dejansko doseči takšno poenostavitev, kot
               bi mi radi - in mislim, da si jo vsi želimo -, če še obdržimo raznorazne olajšave,
               tiste, ki so nujno potrebne, ko govorimo o družinskih olajšavah, olajšavah za
               invalide; to se vse obdrži. In kot sem že tudi javno povedal, ta mi je najbolj pri
               srcu pa ne zato, ker hišo kupujem, jo že imam kupljeno in plačano, da ne bom še
               enkrat slišal kakšnih osebnih neprimernih napadov. Ne gre za to. Ker se zavedam, da
               mlada generacija nima nič od Jazbinškovega zakona, mlada generacija si mora
               ustvarjati sama in ravno zato, ker smo imeli pred očmi potrebe mlade generacije, je
               ta vlada predlagala in ta državni zbor z veliko večino, tudi mislim, da s podporo
               opozicije, sprejel zakon o hipotekarnih in komunalnih obveznicah, ki daje prvič
               podlago, da bo naš bančni sistem dejansko razpolagal z dolgoročnimi sredstvi in lahko
               nudil takšno financiranje, ki bo to omogočilo.</p>
               <p>Spoštovani, preko davčnih olajšav ne bomo tega mogli doseči, pomagajo prav gotovo
               pomagajo, dejstvo pa je, da je ključnega pomena - vem, imamo tudi dolgoročne
               sistemske rešitve. Tudi mislim, da je delo te vlade na področju stanovanjskega sklada
               in pa stanovanjske politike nekoliko bolj uspešna kot pa raznorazni Zbiljski gaji.</p>
               <p>No, za konec bi rekel še to. Slišali smo tudi, da bo taka zakonodaja otežila
               socialni dialog. Ta argument težko razumem, ker si ne morem predstavljati, kako bi
               bilo drugače mogoče priti do razprav med socialnimi partnerji, če ne na podlagi
               jasnega okvira pravnega značaja, kot je davčna zakonodaja, preden je bila ta davčna
               zakonodaja sploh predlagana. Medtem ko je Slovenija še vedno razpravljala o
               raznoraznih enotnih ali ne enotnih davčnih stopnjah, bi bilo povsem nesmiselno, da bi
               nekdo pričakoval, da bo socialni dialog ustvaril kaj drugega kot nadaljnjo razpravo o
               teh temah. Če se ta tema zapira, če je zdaj že jasno, da je vlada Republike
               Slovenije, na podlagi ničesar drugega kot na podlagi zelo strokovnih analiz,
               predlagala takšno rešitev, kot je danes na mizi, in smo se odpovedali tistemu
               izhodišču, kot je pravilno označil gospod poslanec, izhodišču za razpravo o enotni
               davčni stopnji, zato ker smo prepričani, da so takšne spremembe potrebne in da moramo
               v tej smeri tudi iti.</p>
               <p>Samo še nekaj bi rekel, in s tem bom tudi končal. Mislim, da je okvir za nadaljnje
               pogajanje v skladu z znanim ustoličenim sistemom socialnega dialoga, ki prevladuje v
               naši državi, da je na podlagi tega, da smo nekatere neznanke zdaj že odpravili, da
               vemo, o kakšni zakonodaji se sploh pogovarjamo, mislim, da to ne bo oteževalo
               socialnega dialoga, pač pa ga bo dejansko tudi odprlo in omogočilo, da bo do tega
               prišlo. Bi pa prosil kolega, državnega sekretarja, da bi še kakšne stvari dodal.
               Sicer pa končam s tem, hvala za vse konstruktivne predloge, bomo delali naprej.
               Hvala.</p>
            </sp>
            <sp xml:id="SDZ4-Izredna-21-2006-10-03.sp86">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod državni sekretar mag. Šircelj, izvolite.</p>
            </sp>
            <sp xml:id="SDZ4-Izredna-21-2006-10-03.sp87">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsedujoči, spoštovane poslanke in poslanci! Rad bi
               odgovoril še na nekatera vprašanja, ki so bila postavljena v teku razprave, ter
               razjasnil nekatere nejasnosti, ki so bile izpostavljene.</p>
               <p>Kot prvo bi želel poudariti to, da je ta davčna zakonodaja dejansko opredeljena v
               okviru gospodarskih reform. Sedem ukrepov je v okviru gospodarskih reform in na tej
               podlagi je celotna davčna zakonodaja narejena. Res je, tam je dejansko napisano, da
               se bo proučila enotna davčna stopnja. Ta enotna davčna stopnja se je proučila in
               ugotovilo se je, da ni najbolj optimalna oziroma da ne prinaša takšnih učinkov, kot
               je bilo v začetku mišljeno, da jih bo, in zaradi teh razlogov tudi ni predlagana.
               Seveda je sedaj vprašanje, ali reforma je ali reforma ni oziroma ali bi lahko bila
               reforma celo samo, če bi imeli enotno davčno stopnjo, vse ostalo pa ne. Ne glede na
               to mislim, če govorimo o davkih, vsekakor govorimo o precejšnjih spremembah in tudi
               precejšnjih spremembah na področju dohodnine oziroma obdavčitve fizičnih oseb. V tej
               povezavi bi rad povedal tudi naslednje, in sicer, da ta dohodnina oziroma izpad
               finančnih sredstev iz naslova dohodnine se povezuje z nekaterimi drugimi viri. Med
               drugim se je to povezalo tudi s trošarinami. Tu bi rad natančno opredelil, za kaj gre
               in zakaj je vlada včeraj sprejela spremembe in dopolnitve zakona o trošarinah, s
               katerimi je, prvič, naredila samo to, kar je bilo narejeno že leta 2004: prilagodila
               je znesek tako imenovane tobačne trošarine na minimalno raven, ki jo mora
               izpolnjevati v okviru predpisov Evropske unije, kar pomeni, to je bilo že napovedano,
               že prejšnja vlada je dejansko napovedala ta dvig trošarin in tukaj ni dejansko
               nobenih, bom rekel, novosti.</p>
               <p>Naslednja zadeva, ki je bila že napovedana z zakon o trošarinah iz leta 2004, je
               sprememba obdavčitve električne energije. En evro na en megavat oziroma 0,5 evra na
               en megavat, če govorimo o poslovni in neposlovni rabi. Ja, to je obveza Slovenije v
               okviru Evropske unije in to je bilo določeno že v zakonu iz tega 2004. Tukaj se
               zadeva samo operacionalizira, s tem, da želim tukaj povedati, da nikakor ne bo
               takšnega dviga cen, kot v javnosti že krožijo informacije, na primer pri računu za 10
               tisoč tolarjev za elektriko bo znesek višji za 152 tolarjev na račun trošarine in ne
               kakršenkoli večji znesek. Iz tega naslova bodo večji prihodki in seveda iz tega
               naslova se bo kril del izpada iz naslova dohodnine.</p>
               <p>Omenjen je bil seveda predlog, kaj narediti in eden izmed predlog je, znižati
               oziroma ukiniti davek na izplačane plače, to tukaj dela vlada oziroma je sprejeto v
               okviru zakona, postopoma v naslednjih treh letih naj bi se to zgodilo. Kot drugi
               ukrep je limitiranje prispevkov navzgor. To je eden izmed ukrepov tudi v okviru
               gospodarskih in socialnih reform. Samo, če govorimo o tem ukrepu, potem ne moremo
               govoriti o tem, da bodo višje plače manj obdavčene oziroma manj "oprispevčene", ker
               se bo zaradi tega ukrepa neto plače, predvsem višjih plač, še povečal. Dejansko to
               pomeni, da se bo na neki ravni bruto plače nehal plačevati prispevek. Kateri je ta
               raven, si lahko vzamemo katerekoli raven; lahko je to tri povprečne plače, in vsi
               tisti, ki imajo več kot tri povprečne plače ne bodo več obremenjeni s prispevki za
               socialno zavarovanje. To je eden izmed ukrepov, vlada ga v tem trenutku ni sprejela
               oziroma operacionalizirala, ampak dejansko v tem primeru ne gre skupaj z, bom rekel,
               povečevanjem neto plač tistih, ki že imajo višje neto plače. Tako s tega zornega kota
               tukaj treba narediti določen razmik.</p>
               <p>V zvezi z upokojenci bi rad seveda povedal, da tukaj, če govorimo o obdavčitvi, o
               večji obdavčitvi, govorimo o 2350 upokojencev, ki imajo večjo pokojnino od 435 tisoč
               tolarjev neto. Tako s tega zornega kota govorimo o teh 0,7% upokojencev. Seveda si
               tukaj ne bi želel spustiti v razglabljanje, ali je to veliko ali malo.</p>
               <p>Naslednja zadeva, ki bi jo rad tukaj omenil, je tako imenovana davčna prevara. Ne
               gre za davčno prevaro. Kot sem že omenil, vir trošarine, na drugi strani vir se tudi
               pričakuje, da bo gospodarska rast višja in, kot je gospod minister že omenil, nižja
               javna poraba. Tukaj ne moremo in odločno zavračam kakršnokoli insinuacije za to, da
               bi šlo za davčne prevare ali karkoli v tem smislu.</p>
               <p>S tega zornega kota bomo mi upoštevali oziroma bomo proučili dodatne predloge. To so
               tisti predlogi, ki se nanašajo, bom rekel, na obdavčitev kmetijstva. Tudi glede
               dodatne olajšave za vzdrževane družinske člane. Tukaj mislim predvsem za četrtega,
               petega in šestega otroka. Vsekakor se zahvaljujem za te predloge in tudi za ta
               opozorila. Menim, da ta reforma in del te reforme je zakon o dohodnini, je seveda
               tisto, kar je danes realno možno, in tisto, kar je realno možno tudi v okviru tega,
               da bomo imeli urejene javne finance in da bomo seveda imeli tudi makroekonomske
               pokazatelje takšne, da bodo zadovoljevali te kriterije v okviru maastrichtskih
               sporazumov. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp88">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vsi prijavljeni razpravljavci, ki so to želeli, so dobili besedo, vendar
               nam še ostaja dobrih 36 minut. Zato sprašujem na podlagi poslovnika, ali želi še kdo
               razpravljati. Kot veste, se poslanke in poslanci prijavljate s pritiskom na
               katerokoli tipko, predstavniki vlade pa še vedno na klasičnen način, torej z dvigom
               roke. Začeli bomo s prijavo. Imamo samo en krog. Hvala lepa. Prijavljenih je 9
               poslank in poslancev, predstavnik vlade se ni javil. Samo trenutek, da izračunamo
               natančno število sekund, se opravičujem. Imamo 10 ... Vseeno smo rajši preverili tudi
               na računalniku, da ne bi vzeli komu kakšne dragocene sekunde. Prvi ima besedo gospod
               Sok. Vsak ima tri minute.</p>
            </sp>
            <sp xml:id="SDZ4-Izredna-21-2006-10-03.sp89">

               <speaker>ALOJZ SOK:</speaker>

               <p>Hvala lepa za besedo. Prej sem želel nekoliko širše tudi sam obrazložiti, zakaj
               trdim, da se v tem trenutku na področju obdavčitev kmetijstva nič ne spreminja, ampak
               mi je zmanjkalo časa, zato bom to poskušal v treh minutah. Poglejte, v tem državnem
               zboru smo, kar se tiče področja kmetijstva, zakon enkrat že temeljito popravili, in
               sicer smo popravili tisto področje, ki govori o dopolnilni dejavnosti, ko gre za
               obračunavanje davka prek normiranih odhodkov. Veste, da pred popravkom bi bil ta
               procent v višini 25%, mi smo pa takrat popravili ta znesek na 70% do višine 6-ih
               milijonov. V tem trenutku to v tem zakonu ostaja enako, kot je bilo, s tem da se teh
               6 milijonov dviguje na 10 milijonov, kar je v tem trenutku seveda bistveno boljše.
               Kar se tiče obdavčitve vinogradnikov, ki proizvajajo iz grozdja vino, se nič ne
               spreminja. Se pravi, ostaja predelava oljčnega olja, ostaja kot osnovna kmetijska
               dejavnost, s tem da se katastrski dohodek pri vinogradnikih, vinarjih pomnoži z dva,
               katastrski dohodek za predelavo oljčnega olja pa z 1,5. Strinjam se, da je katastrski
               dohodek za oljčnike še vedno previsok, ampak to ne moremo popraviti v tem zakonu,
               ampak v zakonu o katastrskem dohodku. Kar se tiče neobdavčitve čebelarjev, do 40
               čebeljih panjev ostaja enako. Se pravi, obdavčitev je nič, se nič ne spreminja v tem
               zakonu. Glede obdavčitve za okoljske programe, se pravi, zaradi zmanjšanja predelave,
               vi veste, da je to prej bilo rešeno v pravilniku, sedaj bo to urejeno v samem zakonu.
               Bistveni popravek je za vse tiste, sicer kot ste nekateri rekli, to res niso kmetje,
               ki imajo manj kot 200 evrov katastrskega dohodka, ampak 450 tisoč takšnih zavezancev
               bo sedaj iz te obdavčitve izvzetih. 200 evrov ni veliko, predstavlja pa veliko
               dodatnega bremena in pa stroškov za samo državo in ta ukrep je zelo dober in v
               pozitivni smeri. O tem, ali bodo izvzete investicije - vsi se o tem pogovarjamo,
               minister je to povedal, da o tem razmišljajo na ministrstvu, in jaz mislim, da bo na
               koncu to tudi, in pametno je, da to naredimo, kajti obdavčitev investicij je prinesla
               prejšnja vlada v prejšnjem zakonu. Na nas pa je, da se daje nova priložnost, da to
               zadevo popravimo. Gre za to, da pri obdavčitvi sredstev za investicijo ostajajo
               investicije nezaključene. V tem je problem. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp90">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod Moge.</p>
            </sp>
            <sp xml:id="SDZ4-Izredna-21-2006-10-03.sp91">

               <speaker>RUDOLF MOGE:</speaker>

               <p>Hvala predsednik. Spoštovane kolegice in kolegi! Ker prej nisem mogel, bom nizal to
               socialno razslojevanje, ki se zgodi s sprejemom tega zakona. Poglejte, v prvem
               dohodninskem razredu je 62,43% vseh davčnih zavezancev oziroma 797 tisoč 114 davčnih
               zavezancev, ki imajo neto plačo do največ 143 tisoč 271 SIT. Tem davčnim zavezancem
               se bo neto plača povečala za 889 SIT na mesec oziroma za en golaž in eno malo pivo na
               mesec. Dejansko pa tega povečanja ne bodo ti davčni zavezanci izkusili, saj se jim je
               že sedaj elektrika povečala za 2%, naslednjo leto pa se bo verjetno še bolj, državni
               Telekom je sedaj povečal naročnino in impulze za 10%. Prav toliko se je povečal javni
               prevoz. Ali bo res večini davčnih zavezancev boljše in za koliko? Mislim, da je
               odgovor več kot na dlani. In mislim, da se v času, kot sem že prej omenil, ko stroji
               opravljajo delo namesto ljudi na njivi, v tovarni. Ko stroji vodijo letala, torej
               računalniki, vodijo ladje, mi poskušamo na ljudi stiskati in iz njih stisniti
               največji profit, kar se da. Ali je to tisti cilj, h katerem strimo? Pa poglejmo, kaj
               počnemo. Veste kaj je z zakonodajo tistih, ki so na zavodu za zaposlovanje? Kakšno je
               bilo mnenje vlado o nekaterih tem na zaposlovanje? Kaj je bilo s tistimi, ki
               prejemajo socialno pomoč, kakšno je bilo mnenje za te ljudi, kaj je treba z njimi
               narediti? Treba je stremeti, ... za tak fleksibilen trg dela, kar pomeni, da je treba
               sprejeti takšno zakonodajo, ki še bolj kot kdajkoli onemogoča neko fiksno delovno
               mesto in so ljudje na tem delovnem mestu popolnoma nesigurni. Dodatek na delovno dobo
               je treba ukiniti, treba je ljudem, ki so celo življenje delali, jih postaviti v vrsto
               s tistimi, ki bo prišel prvi dan v službo. Koga moti malica oziroma čas za malico na
               delu? Ja, to vlado! Koga moti spoštovani kolegi to, da se prevoz tudi obdavči in da
               se od tega pobirajo davki? Ali je res to tisto, kar smo ljudem leta 1991 obljubljali,
               da imamo varnejšo prihodnost pa lepšo prihodnost, kjer se ne bosta sicer cedila med
               in mleko, ampak bo prijetno živeti? Ali je to res taka zakonodaja, za katero so se
               nekatere stranke pulile tudi za volivce. S tem, kar prihaja sedaj v parlament,
               mislim, da več kot dobro vem, zakaj je SDS prešel v SDS. SDS, prej je bil
               Socialdemokratska stranka, sedaj pa je Slovenska demokratska stranka in zakaj se
               sramujejo tistega "social". S takšnimi zakoni...</p>
            </sp>
            <sp xml:id="SDZ4-Izredna-21-2006-10-03.sp92">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Mikolič.</p>
            </sp>
            <sp xml:id="SDZ4-Izredna-21-2006-10-03.sp93">

               <speaker>MARTIN MIKOLIČ:</speaker>

               <p>Hvala za besedo. Spoštovani! Kolega poslanec Moge, ta vlada ni odpravila nobenih
               socialnih pravic, kvečjemu jih poskuša spraviti na isti imenovalec oziroma da bomo
               vedeli, koliko kdo dobi, pa da bo kontrola zadaj. Gospod Šircelj je omenil glede
               olajšav. Veste, dva dni nazaj, upokojenci, se pogovarjam z njimi - ja kaj pa bo
               sedaj, seniorska olajšava, to je ena izmed teh, ki se odpravljajo, pravzaprav je
               prišla sedaj šele v poštev nad 400 tisoč oziroma 470 tisoč tolarjev. Ampak to dragi
               moji upokojenci morajo vedeti, da jih ne bomo zavajali. Izgleda, tisti, ki so se z
               menoj pogovarjali, so bili zavedeni. Imam pa resne pomisleke, kako doseči dogovor med
               socialnimi partnerji glede na to, kar sedaj vlada predlaga, pa katere imajo sindikati
               svoje predstavnike. Če se spomnim nekaj dni nazaj, ko sem gledal Trenja in ko sta
               predstavnika dveh sindikatov, Pergama pa svobodnih sindikatov, takšen sem pač imel
               občutek in bom tudi tukaj povedal, kot neka papagaja ponavljala iste zadeve, ker
               dobesedno ne vidita več kot nekaj metrov pred seboj. Oziroma sta pravzaprav o tistem
               razpravljala, o čemer je gospod pred menoj, spoštovani Moge, razpravljal, ampak
               mislim, da je potrebno konstruktivno dogovarjanje o teh zadevah, in sem tudi
               prepričan, da bo do teh dogovorov prišlo, kar se tiče delovnopravne zakonodaje.
               Ampak, še enkrat, obžalujem - pri tem, kar sem zadnjič spremljal pri tej oddaji, sem
               pa bil precej razočaran.</p>
            </sp>
            <sp xml:id="SDZ4-Izredna-21-2006-10-03.sp94">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Cvikl.</p>
            </sp>
            <sp xml:id="SDZ4-Izredna-21-2006-10-03.sp95">

               <speaker>MAG. MILAN M. CVIKL:</speaker>

               <p>Rad bi polemiziral s tezo, da ta zakon oziroma ta davčna reforma ni davčna prevara.
               Je davčna prevara, gospod z vlade. Zakaj je davčna prevara? Davčna prevara je zato,
               ker pravite sami: učinki navedenih olajšav ali drugače, ker se sistem davčnih olajšav
               po predlogu zakona v glavnem ne spreminja, ukinjajo se samo olajšave za rezidente po
               izpolnjenem 65. letu in olajšave za različne namene ter za plačane zneske za rešitev
               stanovanjskega problema rezidenta. In potem pravite, učinki navedenih olajšav na
               razpoložljivi dohodek po obdavčitvi so po načelu pokriti s povečano splošno olajšavo
               in ugodnejšo progresijo. To je res samo, dokler ne pogledate posameznega izračuna. Za
               ljudi z minimalno plačo se bo neto plača dvignila samo zaradi splošne olajšave za, če
               sem pravilno izračunal, 889 tolarjev na mesec ali za dve kavi. Za tiste na povprečni
               plači se bo zaradi dviga neto plače oziroma zaradi vseh učinkov plača dvignila za
               7.500 tolarjev na mesec. Hkrati se bo pa tem z dvigom davka na dodano vrednost, z
               dvigom trošarin, s povečano inflacijo neto dohodkovni položaj zmanjšal. Če k tem
               prištejem še učinke, ki bodo izhajali iz povečanja cen trajnih dobrin, ker neki
               majhni skupini dajete na voljo nekaj 10 milijard, potem je seveda jasno, da v
               povprečju res ne bo hudo, vendar povprečje je, saj poznamo, nekateri jedo zelje,
               drugi jedo meso, v povprečju vsi jedo davčni segedin. Konec koncev ste to izračunali
               sami. Tistim z dohodki v višini povprečne plače se bo v povprečju davčna obremenitev
               znižala za dobre 4%, zavezancem z dohodki, ki so višji od povprečne plače, pa v
               povprečju za okrog 10 odstotnih točk. In če dodamo tiste, ki imajo 7-kratnik,
               8-kratnik in 9-kratnik plače, ko pridemo do raznih predsednikov uprav, potem pač
               pridemo do tistega davčnega darila v vrednosti enega BMW za čas mandata ene vlade. In
               zato pravimo, da je to davčna prevara. Če bi vi res ustvarili prihranke v državnem
               proračunu in te prihranke namenili za to, da razbremenite, potem to ne bi bila davčna
               prevara. Tako ste pa nekomu dali davčno darilo, to davčno darilo pa boste preko
               višjega DDV, preko višje obdavčitve gospodarstva zaračunali vsem. In davčna prevara
               je ne nazadnje zato, ker ste govorili, da boste s tem razbremenili gospodarstvo. S
               tem, z davkom od dohodnine, se stroški v gospodarstvu ne zmanjšajo niti za en tolar.
               Hvala lepa.</p>
            </sp>
            <sp xml:id="SDZ4-Izredna-21-2006-10-03.sp96">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima kolega Bevk.</p>
            </sp>
            <sp xml:id="SDZ4-Izredna-21-2006-10-03.sp97">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor. Ne vem, če ima vlada sploh možnost
               odgovarjati, ampak jaz bom ponovno izpostavil vprašanje 42. člena zakona o dohodnini,
               kjer se določa posebna davčna osnova od dohodka iz delovnega razmerja za javnega
               uslužbenca in funkcionarja, ki je napoten na delo v tujino. Tukaj se ureja tudi za
               tistega, ki je zaposlen na trgovski ladji dolge plovbe, če pluje na odprtem morju in
               je odsoten iz Slovenije več kot 6 mesecev. Namreč, za te navedene uslužbence in
               delavce so v davčno osnovo od dohodka iz delovnega razmerja vštevajo samo tisti
               dohodki oziroma deli dohodki iz delovnega razmerja, ki po vsebini in obsegu ustrezajo
               dohodkom iz delovnega razmerja, kot bi za enako delo prejemal v Sloveniji. Zato so
               zaposleni v tujini iz naših hčerinskih podjetij, bi rekel, prikrajšani. Predlog
               slovenskega gospodarstva oziroma nekaterih družb je, da bi se pač status teh
               zaposlenih v podjetjih v tujini izenačil z javnimi uslužbenci in funkcionarji ter
               tistimi, ki so zaposleni na trgovskih ladjah dolge plovbe, ki so odsotni iz Slovenije
               6 mesecev. Namreč, dejstvo je, da recimo tisti, ki se zaposlijo v hčerinskih
               podjetjih v tujini, so tam vsaj nekaj let, to so zelo veliki stroški, posebej ker je
               potrebno plačevati visoke stroške za stanovanja in za druge stroške, ki so povezani z
               bivanjem stran od družine. Tako mislim, da bi tudi iz načela enakosti pred zakonom in
               določili ustave morali vključiti še to kategorijo rezidentov. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp98">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Samo za pojasnilo naj povem, da se je tudi minister prijavil k besedi in
               bo imel na koncu 3 minute tako kot vi, poslanke in poslanci. Besedo ima gospod
               Horvat.</p>
            </sp>
            <sp xml:id="SDZ4-Izredna-21-2006-10-03.sp99">

               <speaker>JOŽEF HORVAT:</speaker>

               <p>Hvala lepa, gospod podpredsednik. Še enkrat vsi prav lepo pozdravljeni. Povsem
               logična je intenziteta razprave ali pa polemičnost razprave predvsem takrat, ko
               govorimo o progresivnosti davčne stopnje pri dohodninski zakonodaji oziroma ko
               govorimo o zmanjševanju progresivnosti, ki ju prinaša ta novela zakona.</p>
               <p>Res je, tukaj je ta vlada dejansko v primerjavi s prejšnjo vlado naredila načelni
               obrat in tu je, se mi zdi, kar zadeva dohodninsko zakonodajo, bistvena razlika med
               zakonodajo, ki jo je pripravila še prejšnja vlada in ta vlada. Še enkrat, iz tega
               izhaja povsem logična polemična razprava. Jaz se ne bojim dobro plačanih menedžerjev,
               ali pa če sem bolj točen, po uveljavitvi te zakonodaje bolje neto plačanih
               menedžerjev; predvsem ne, če uspešno vodijo podjetja. Bojim se pa dobro plačanih
               menedžerjev, ki ne delajo dobro, ki znajo tudi podjetje zavoziti.</p>
               <p>Seveda dohodninska zakonodaja oziroma ta parlament pa, jasno, ne more vplivati na
               odločanja ali obnašanje nadzornih svetov. Nadzorni sveti predstavljajo lastnike. Če
               so pravi lastniki, potem na skupščinah gospodarskih družb oziroma delniških družb
               izberejo svoje prave predstavnike v nadzorne svete, ki so tudi materialno odgovorni
               za svoje odločitve. In ti podpisujejo individualne pogodbe, se pravi, tudi plače
               članom uprav. In se bodo nadzorni sveti odločali, ali bodo individualne pogodbe
               oziroma, če sem bolj točen, plače zmanjšale ali pa bodo poslovne načrte naredili
               oziroma zahtevali od uprav ambicioznejše poslovne načrte. Sprašujem se, če zahtevamo
               ambicioznejši poslovni načrt, ali ni to potem neka stimulacija, neka zahteva po rasti
               podjetja k večji uspešnosti podjetja. Še enkrat želim povedati, da odločno stojim za
               tem, da podpiram spremembe dohodninske zakonodaje, seveda, posebej ko gre za
               zmanjšanje progresivne lestvice. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp100">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima kolega Testen.</p>
            </sp>
            <sp xml:id="SDZ4-Izredna-21-2006-10-03.sp101">

               <speaker>CIRIL TESTEN:</speaker>

               <p>Hvala za besedo. Država bo iz naslova dohodnine v letu 2007 imela za približno 37,
               skoraj 38 milijard manj prihodkov. Gospod Cvikl trdi, da to ne pomeni razbremenitve
               gospodarstva oziroma podjetij. Jaz se z njim ne morem strinjati. Tisti, ki se
               spomnijo, ko smo govorili o davku na izplačane plače, smo takrat govorili, da je
               treba delo razbremeniti z vseh vidikov zaradi tega, ker nam strokovnjaki uhajajo v
               privatne firme, ker nam strokovnjaki uhajajo v tujino in da je treba plače
               strokovnjakov na nek način razbremeniti in povečati, da se to ne bo dogajalo.</p>
               <p>Druga stvar, ki je, mislim, da bo s tem povečanjem plač posledično vsaj določen čas
               manjši pritisk vsaj na te plače. Mislim, da bo pritisk na nižje plače, na te pa
               vsekakor ne. Je pa tudi to, da se s tem odpira neka možnost, da se socialni partnerji
               in tisti, ki sklepajo pogodbe, individualne dogovorijo, da se ta del ostanka oziroma
               manjše obdavčitve razdeli med prejemnike in med podjetnike.</p>
               <p>Druga stvar, ki bi jo želel povedati. Všeč mi je tista 0,5% donirane dohodnine, ker
               se bo vsak posameznik kot na referendumu lahko odločil, kam bo delček svoje dohodnine
               dal. Mislim, da se je to prvič zgodilo pri nas in jaz to zelo pozdravljam, tako da
               mislim, da je to zelo dobra poteza za davkoplačevalce. Kar se pa tiče tega, da bo
               tukaj Cerkev ali kdorkoli pridobil in da bo to najbogatejša inštitucija, jaz bi
               predlagal gospodu Zagorcu, ki je o tem govoril, da je še relativno mlad in da se
               lahko vključi v duhovniški poklic in bo postal bogat. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp102">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vendarle je na mestu opozorilo, da v tej fazi replik ni več možno
               izvajati, tako da bi prosil, da morebitne replike ne motivirate, da ne rečem
               provocirate. Besedo pa ima kolega Rezman. Prosim.</p>
            </sp>
            <sp xml:id="SDZ4-Izredna-21-2006-10-03.sp103">

               <speaker>VILI REZMAN:</speaker>

               <p>Hvala lepa. No, če nekateri imamo kakšen pomislek pri kakšni posamični zadevi in ne
               sprejmemo vsega za suho zlato, potem to še ne pomeni, da "a front" zavračamo zakon,
               ampak sodim, da je treba o nekaterih stvareh vendarle razmisliti in argumentirati in
               to racionalno.</p>
               <p>Zdaj, na moj pomislek v zvezi z mladimi, v zvezi s študenti je bil dan odgovor, da
               jih vendarle ni 5%, ampak nekaj manj kot 2%, kar je, če vzamemo v absolutnem znesku,
               najbrž še zmeraj veliko. Bistveno več zagotovo, kot pa je omenjenih študentskih
               funkcionarjev z visokimi plačami. Naj odgovorim na vprašanje, zakaj ne bi ljudje, ki
               študirajo, plačevali davkov tako kot tisti, ki so zaposleni, potem je moj odgovor
               tudi preprost: zato ker so študentje in ker za študente še nismo uredili vseh
               bonitet, ki bi jih morali imeti od štipendij do domov, do regresirane prehrane in
               tako naprej.</p>
               <p>Drugič. Če sem omenjal zavzemanje za to, da se ne bi zmanjšala olajšava za
               starostnike nad 65 let, potem se nisem zavzemal za strašno visoke pokojnine, ampak
               sem imel v mislih neko pomembno razliko. Prvič gre za to, da tisti, ki imajo visoke
               pokojnine, so najbrž dolga leta morali visoko plačevati tudi v pokojninsko blagajno
               in da je to upravičeno pričakovanje, da bodo imeli več kot povprečne pokojnine.
               Drugič pa mi ni jasno, zakaj bi tistim, ki imajo visoke pokojnine, morebiti nekdanjim
               direktorjem, zdaj jemali, sedanjim direktorjem, ki imajo 5, 6-, 7-, 8-krat večje
               bruto dohodke, bi pa dajali zraven. Tukaj ni pravnega racionalnega, vsaj zame ne,
               doslej bilo odgovora.</p>
               <p>In tretjič. Z obrestmi kako je - ne vem, upam, da nisem napak slišal, minister je
               omenil, da je treba za tisto olajšavo 500 evrov imeti približno 15 milijonov tolarjev
               na knjižnici privarčevanih. Zdaj, prvič, 15 milijonov tolarjev niti ni tako zelo
               velik denar, če hoče nekdo hišo zgraditi, je ne more, lahko eno manjše stanovanje
               kupi in mora dolgo in temeljito varčevati. In drugič, če bi bila, recimo, obrestna
               mera 2%, bi to bilo 300.000 ali pa kaj več, kaj dosti manjše pa verjetno niso, če je
               vezana vloga, je obresti še bistveno več. Od teh obresti pa tako večino pobere
               inflacija, ostalo, kar je ostalo, pa davek na obresti. In tako res ne stimuliramo ne
               gradnje stanovanj in ne varčevanja, ki bi bilo tudi v naši družbi dobrodošel.</p>
            </sp>
            <sp xml:id="SDZ4-Izredna-21-2006-10-03.sp104">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima še gospod Miran Potrč. Prosim.</p>
            </sp>
            <sp xml:id="SDZ4-Izredna-21-2006-10-03.sp105">

               <speaker>MIRAN POTRČ:</speaker>

               <p>Hvala lepa. Hvala lepa gospodu ministru za nekaj pojasnil, iz katerih sem razumel,
               da ne želi že danes reči, kaj je realno in kaj ne, kaj bo upoštevano, česa ne, ker je
               rekel, da bodo vse proučili. Obratno sem, naj mi ne zameri, razumel gospoda Širclja,
               ki je nekaj predlogov, ki so jih dali koalicijski poslanci, izrecno omenjal, da jih
               bodo proučili, ostalih ne. To vlada ima pravico. Jaz pač samo povem, da tisto, kar
               smo govorili, mislimo resno. Če bodo tudi naši predlogi proučeni in morda upoštevani,
               bomo lahko imeli pozitiven odnos do zakona, v nasprotnem primeru ne in ga boste sami
               sprejemali, tako kot ste si morda zamislili. Tudi jaz bi nekaj o podatkih povedal.
               Jaz nisem dobro razumel problema števila za seniorske olajšave. Imam namreč podatke,
               ki jih je objavilo ministrstvo za finance. Naslov je Zavezanci, ki so v letu 2005
               uveljavljali posamezne olajšave, in med drugim je v predzadnji alineji olajšava za
               seniorje, 16,2% zavezancev, kar pri milijon 200 tisoč zavezancev, je recimo 180 ali
               190 tisoč. Kaj to pomeni? Cel podatek je točen, ker tega, da nam na pamet ponujate
               podatke, ki nič ne pomenijo, bom sedaj grdo rekel, imam dovolj, ker pravite, vsak
               podatek, ki ga kdorkoli da, je napačen, vi pa stresete z rokava enega, ki je tudi
               napačen. Jaz bi rekel še to, poglejte, govoriti o tem, da gredo privarčevana sredstva
               iz zmanjšanih davkov v podjetja. Morda, samo podjetniki, direktorji trdijo drugače.
               Enega, drugega nisem slišal, gospod Testen, kot da je rekel, oprostite, to ne gre
               podjetju, ampak gre menedžerju kot osebi. Ali bo dobronameren in bo kaj tega podjetju
               dal - morda, samo sedaj iti v slabo rešitev, pričakovati pa, da se bodo sindikati in
               delodajalci med seboj dogovorili tisto, kar se vlada ni mogla dogovoriti ali ni
               upoštevala v rešitvah, je po mojem nekorektno, je preveč, ni točno.</p>
               <p>In še nekaj bi rekel. Rečeno je bilo, država se odpoveduje in daje. Veste, ne
               odpoveduje se, če pa že, bi morali vprašati, komu gre odpoved in komu se kaj daje. In
               problem je v tem. Odpoveduje se dohodnina tistih, ki bi jo lahko dajali, in tistim
               dajo, tistim, ki je ne morejo dajati, tistemu pa prihrani oziroma zahteva približno
               enako dohodnino. In v tem delu dajte še enkrat razmisliti, ali je res mogoče reči, da
               je 100 ali pa 1500 ljudi .../Izključen mikrofon./...</p>
            </sp>
            <sp xml:id="SDZ4-Izredna-21-2006-10-03.sp106">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končno ima še besedo predstavnik vlade. Prosim. Gospod minister
               Bajuk.</p>
            </sp>
            <sp xml:id="SDZ4-Izredna-21-2006-10-03.sp107">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Spoštovane poslanke in poslanci! Da vam odgovorim.
               Res mislim, da imate prav, da je neka zmeda nastala, kar se teh podatkov tiče. Ena
               stvar je, kdo lahko uveljavi neko določeno olajšavo, kdo jo pa lahko koristi.
               Uveljavilo jih je 160 tisoč 117 posameznikov. Koristilo jo je pa lahko, ker imajo
               premajhno osnovo, 15 400 ali 9% tega. Od teh bodo pa dejansko na slabšem, ko se ukine
               ta seniorska olajšava, 2356 ljudi, in to so tisti, ki imajo nad 422 tisoč pokojnine.
               To je podatek.</p>
               <p>Rad bi pa še enkrat ponovil, ker "baje" besede nič ne veljajo. Ni prvikrat, da smo
               povedali in smo ponovno slišali, zato pa moram ponoviti, da spremembe v trošarinah,
               ki jih bomo uvedli, jih uvajamo zato, ker tako zahtevajo evropske direktive, in bomo
               uvedli na najnižji možni stopnji, kar se tiče elektrike, to je že gospod državni
               sekretar povedal, gre za en evro na megavat, za gospodinjstva in 0,5, 50 centimov
               evra, pa za gospodarstvo. Tako so evropska pravila in to moramo uvesti.</p>
               <p>Kar se tiče cigaret. Cigarete so, tudi mi smo si izpogajali takrat, ko je Slovenija
               prihajala v Evropsko unijo, tako imenovano derogacijo do 1.1.2008. Edino, kar bomo
               napravili, je, da tisto minimalno, kar moramo napraviti, ne bomo naredili 1.1.2008,
               ampak 6 mesecev prej, s 1.1.2007. To je ta velika razlika. Sicer pa, bi tudi še
               enkrat moral pojasniti, da še vztrajanje pri podatkih od nekega dodatnega
               primanjkljaja za 110 milijard, mislim pa, da je, ne samo skregano z neko -
               intelektualno je nerazumljivo, ker podatki so že na mizi, so objavljeni, o tem se je
               že razpravljalo. Naknadno še govorjenje o teh stvareh je pa res skregano že, bi
               rekel, tudi z dobrim okusom. Dejstvo je, da je proračun za leto 2007, ki ga je
               državni zbor sprejel, predvideval primanjkljaj 93 milijard in še nekaj tolarjev, da
               bomo to znižali na 77 in da o teh 110, o katerih so nekateri strokovnjaki napačno
               ocenjevali in dobili zelo dober odmev v medijskem prostoru, ni ne duha ne sluha. To
               enostavno ne drži in jaz upam, da v tem spoštovanem državnem zboru, mi ne bo treba še
               enkrat ponavljati, da 77 milijard je prav gotovo manj kot pa nekih dodatnih 110.
               Hvala lepa.</p>
            </sp>
            <sp xml:id="SDZ4-Izredna-21-2006-10-03.sp108">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. S tem smo zaključili razpravo. O predlogu sklepa, da je predlog zakona
               primeren za nadaljnjo obravnavo, bomo v skladu s časovnim potekom seje zbora odločali
               jutri v okviru glasovanj, pol ure po prekinjeni 8. točki dnevnega reda oziroma
               najkasneje ob 20.20. S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA O
                  DAVKU OD DOHODKOV PRAVNIH OSEB.</title> Predlog zakona je v obravnavo zboru
               predložila vlada Republike Slovenije. V zvezi s tem zakonom je skupina 10-ih poslank
               in poslancev s prvopodpisanim Jožetom Tankom zahtevala, da državni zbor opravi
               splošno razpravo. Besedo dajem predstavniku vlade za dodatno obrazložitev predloga
               zakona. Prosim. Gospod minister, Bajuk.</p>
            </sp>
            <sp xml:id="SDZ4-Izredna-21-2006-10-03.sp109">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Spoštovane poslanke in poslanci. Predlog zakona o
               davku od dohodku pravnih oseb je v svežnju teh zakonov, ki zadeva davčno reformo in
               ureja obdavčevanje oziroma davčna obravnava dohodkov podjetij, pravnih oseb.</p>
               <p>Predlog zakona o davku od dohodkov pravnih oseb ureja tri temelja področja
               obdavčevanje dohodkov pravnih oseb, in sicer: kdo je davčni zavezanec, kaj je davčna
               osnova in kako se ta ugotavlja, vključno z davčnimi olajšavami, ter določa davčno
               stopnjo. V predlog zakona se implementiranje tudi določbe treh direktiv Evropske
               unije s področja podjetniškega obdavčevanja. Predlog zakona je razvojno in
               konkurenčno naravnan, to so lepe besede, a vendar o tem bo prav gotovo veliko
               razprave. V njem so določbe oblikovane jasno, določno in na način, ki prinaša
               določene administrativne poenostavitve, kar bo omogočilo lažje izvajanje za zavezance
               in davčno upravo. Zaradi navedenega predlog zakona pomeni tudi nek doprinos
               prijaznejšem "davčnem" okolju. Predlog zakona predvideva postopno zniževanje splošne
               davčne stopnje do 20%, ki bo dosežena leta 2010, v vmestnem času pa bo stopnja
               znašala: leta 2007 23%, 2008 22%, 2009 21%. Stopnja za davčni odtegljaj se znižuje s
               25% na 15%.</p>
               <p>Glede davčne osnove se odpravlja dvojna obdavčitev in manj kot enkratna obdavčitev.
               To pomeni, da se prihodki zavezanca, ki so v davčno osnovo vključeni v tekočem
               davčnem obdobju ali so bili vključeni v davčno osnovno v preteklih davčnih obdobjih,
               ne morejo biti ponovno vključeni v davčno osnovo v tem ali v prihodnjih davčnih
               obdobjih. To je odprava dvojne obdavčitve. Prav tako se odpravlja dvojna ekonomska
               obdavčitev pri prejemniku dividend, in sicer z izvzemanjem dividend iz davčne osnove
               prejemnika. Iz davčne osnove se bo pod predpisanimi pogoji izvzemal tudi del
               dobičkov, doseženih z ustvaritvijo lastniških deležev. Predlog zakona opredeljuje
               davčno osnovo pri prevrednotenjih tako, da se nerealizirane izgube priznavajo, če se
               nerealizirani dobički vključujejo v davčno osnovo. Predvideno je, da se polovico
               oblikovanih rezervacij prizna kot davčni odhodek že pri oblikovanju le-teh. Davčno
               nepriznani odhodki so v predlogu zakona opredeljeni jasno in določno. Glede davčne
               izgube pa predlog zakona predvideva možnost neomejenega pokrivanja v naslednjih
               davčnih obdobjih in to je zelo pomembna tudi značilnost tega zakona.</p>
               <p>Glede davčnih olajšav. Predlog zakona ohranja olajšavo za vlaganje v raziskave in
               razvoj v višini 20%, in sicer za notranje raziskovalne dejavnosti zavezanca in nakup
               raziskovalno-razvojnih storitev, ki jih izvajajo druge javne ali zasebne raziskovalne
               organizacije. Izrecno se navaja, da pri notranji raziskovalno-razvojni dejavnosti
               zavezanca le-ta vključuje tudi nakup raziskovalno-razvojne opreme, ki se izključno in
               stalno uporablja pri izvajanju raziskovalno-razvojne dejavnosti zavezanca. S tem bo
               ustvarjena ustrezna razvojna klima, ki bo, upamo, spodbujala gospodarske subjekte za
               doseganje tako imenovanih lizbonskih ciljev, ti pa so vlaganje v raziskave in razvoj,
               inovacije, zaposlovanje visoko izobražene delovne sile ter prestrukturiranje
               gospodarstva v smeri bolj tehnološko intenzivne proizvodnje z višjo dodano
               vrednostjo.</p>
               <p>Poleg te olajšave predlog zakona predvideva še olajšavo za prostovoljno dodatno
               pokojninsko zavarovanje in olajšavo za zaposlovanje invalidov. Predlog zakona dodaja
               olajšavo za donacije za kulturne namene in za namene varstva pred naravnimi in
               drugimi nesrečami v višini 0,2% poleg že obstoječe olajšave za donacije za
               nepridobitne namene v višini 0,3% obdavčljivih prihodkov. Predvidena je tudi olajšava
               za izvajanje praktičnega dela v strokovnem izobraževanju.</p>
               <p>Predlog zakona o davku od dohodkov pravnih oseb odpravlja splošno olajšavo za
               investicije v opremo. Upoštevajoč znižanje splošne stopnje na 20% v letu 2009, ob
               koncu tega leta, in v povezavi z že omenjenimi rešitvami, ki znižujejo davčno osnovo,
               bo odprava investicijske olajšave v veliki meri finančno kompenzirana. Z empiričnimi
               raziskavami, kot na primer raziskava, ki jo je opravil ekonomski inštitut pravne
               fakultete v Ljubljani, je bilo za Slovenijo kot tudi za primerljive države
               ugotovljeno, da investicijske olajšave nimajo odločilnega vpliva na večji oziroma
               dodatni obseg investicij. Tako analize v tujini kot analize za Slovenijo so pokazale,
               da davčne spodbude povečajo investicije za manj, kot se zaradi olajšav zniža davčni
               donos, hkrati pa povzročajo tudi, nenevtralnost tega davka. Ocenjujemo, da se z
               odpravo investicijske olajšave sistem obdavčitve dohodkov pravnih oseb poenostavlja,
               hkrati pa se bo odpravljena davčna olajšava, ki so jo bili deležni le zavezanci s
               pozitivno davčno osnovo, nadomestila z drugimi predlaganimi rešitvami pri
               ugotavljanju davčne osnove.</p>
               <p>Predlog zakona predvideva tudi več administrativnih poenostavitev, kot so krajšanje
               obdobja, v katerem zavezanec ne sme spreminjati davčnega obdobja tri leta (do sedaj
               je bilo pet let), možnost časovno neomejenega prenašanja izgube v naslednja davčna
               obdobja in uvedba instituta priglasitve namesto dovoljenja glede statusnih
               preoblikovanj. Glede transfernih cen v zakonu predlagamo, da povezane osebe, bodisi
               rezident ali nerezident, tuja oseba, zagotavljajo davčnemu organu manjši nabor
               podatkov, medtem ko so povezane osebe znotraj Republike Slovenije, vsaj tako
               predlagamo, da dokumentacijo davčnemu organu predložijo le na zahtevo davčnega organa
               v postopku davčnega nadzora. Predlagane so tudi poenostavitve v zvezi z izvzemom
               dividend, in sicer sta odpravljena pogoja udeležbe v kapitalu oziroma pri upravljanju
               izplačevalca dividende v višini najmanj 20% in pogoj časa trajanja udeležbe najmanj
               24 mesecev.</p>
               <p>Spoštovane poslanke in poslanci! Upoštevaje značilnost novega predloga zakona o
               davku od dohodkov pravnih oseb lahko sklenemo, da je predlog zakona pravilno
               naravnan, prinaša pomembne poenostavitve sistema in pomembno davčno razbremenjuje
               gospodarske subjekte. V skladu s tem v imenu vlade predlagamo, da državni zbor podpre
               predlagani zakon kot primernega za nadaljnjo obravnavo. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp110">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Srečko
               Hvauc v imenu poslanske skupine SDS.</p>
            </sp>
            <sp xml:id="SDZ4-Izredna-21-2006-10-03.sp111">

               <speaker>SREČKO HVAUC:</speaker>

               <p>Hvala lepa, gospod podpredsednik. Zakon, ki ga obravnavamo, prav gotovo sledi
               osnovnim usmeritvam vlade Republike Slovenije, da bi z razbremenitvijo gospodarstva
               dosegli njegovo večjo konkurenčnost, dosegli višji razvoj in tudi učinkovitost našega
               gospodarstva. S tem bi se izpolnili pogoji za to, da bi lahko dosegli tudi večjo
               blaginjo Slovenk in Slovencev oziroma državljanov in državljank Republike Slovenije.
               Zakon prinaša nekatere poenostavitve, novosti, recimo, predlaga se znižanje obdobja,
               ko zavezanec ne sme spreminjati izbranega obdobja obdavčevanja, če se razlikuje od
               lanskega leta, in sicer se to znižuje s 5 na 3 leta.</p>
               <p>Pomembno se nam zdi to, da se predlaga priznavanje dolgoročnih rezervacij v višini
               50% kot davčne priznane odhodke že pri njihovem oblikovanju, s čimer bo država
               prevzela del tveganj teh davčnih zavezancev. Važno je to, kar je tudi že minister
               povedal, odpravlja se dvojna obdavčitev, odpravlja se dvojna ekonomska obdavčitev in
               tako naprej. Za gospodarski subjekt je pomembno tudi to, da se v primeru, če se
               obračunana amortizacija, če preseže ta amortizacija, znesek amortizacije, ki se
               obračuna z metodo enakomernega časovnega amortiziranja ter amortizacijskih stopenj,
               določenih v predlogu zakona, da se v tem primeru lahko ta presežni znesek kot odhodek
               prizna v naslednjih davčnih obdobjih.</p>
               <p>V predlogu zakona se črtajo omejitve glede obdobja, v katerem se davčna osnova lahko
               zmanjšuje na račun izgub iz preteklih obdobjih, kar je tudi zelo pomembna novost, saj
               v veljavnem zakonu se mora ta izguba poračunati v petih davčnih obdobjih. Predlog
               zakona sicer ne vsebuje več olajšave za investicije v opremo, razen za nakup
               raziskovalno-razvojne opreme, vendar pa ostale olajšave ostanejo nespremenjene. In
               končno, kar je zelo pomembno, je to, da se splošna davčna stopnja postopno znižuje s
               sedanjih 25% do 20%, postopno do leta 2010, kar po mnenju Slovenske demokratske
               stranke bo to pomembno razbremenilo gospodarstvo in dejansko gre v smeri teh naših
               ciljev, ki smo jih zastavili.</p>
               <p>V Slovenski demokratski stranki menimo, da je zakon pomemben korak v ustvarjanju
               bolj ugodnih pogojev za slovensko gospodarstvo, uspešno gospodarstvo pa je vsekakor
               pogoj, da bomo doseli blaginjo za vse državljane, da bomo izboljšali ekonomski
               položaj naših državljanov in da bomo čim prej dohiteli, in upam tudi prehiteli, te
               najbolj razvite države v Evropski uniji.</p>
               <p>Zaradi tega, zaradi vseh teh razbremenitev, poenostavitev, zaradi bolj prijaznega
               okolja, ki ga prinaša ta zakon, zaradi bolj življenjskega pristopa menimo, da je ta
               zakon primeren za nadaljnjo obravnavo. Hvala.</p>
            </sp>
            <sp xml:id="SDZ4-Izredna-21-2006-10-03.sp112">

               <speaker>PODPREDSEDNIK MAG. VASJA KLAVORA:</speaker>

               <p>Hvala lopa. Besedo ima gospod dr. Matej Lahovnik v imenu LDS. Prosim.</p>
            </sp>
            <sp xml:id="SDZ4-Izredna-21-2006-10-03.sp113">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci! V poslanski skupini Liberalne demokracije
               Slovenije omenjenega zakona, ki ureja dohodek od pravnih oseb, ne moremo podpreti.
               Obdavčitev je previsoka, se povišuje in to je daleč od tistih reformnih ukrepov, ki
               jih je vlada napovedovala. Davek vsebuje dejansko dva pozitivna učinka, ki sta
               naslednja. Prvič ukinja se res da postopoma davek na izplačane plače, kar podpiramo,
               celo več, mi smo se zavzeli, da se ta ukinitev izvede hitreje. To imamo zapisano v
               programu vse parlamentarne stranke in javnofinančna gibanja to tudi omogočajo.</p>
               <p>Drugi takšen učinek, na katerega je potrebno opozoriti, je dejansko dejstvo, da se
               nekatere dividende in pa finančne naložbe pri prodaji ne upoštevajo in s tega vidika
               prihaja do razbremenitve nekaterih pravnih oseb, ki prodajajo oziroma odtujujejo te
               finančne naložbe. Po drugi strani je treba poudariti, da seveda je pozitivno tudi to,
               da se nominalno obdavčitev znižuje, ampak tudi to je postopoma, tja do leta 2009
               oziroma 2010. Tako je prva ugotovitev, da tisto, kar je ugodno v tem zakonu, ugodno
               za gospodarstvo, se uvaja postopoma, do leta 2010. Tisti izrazito neugodni dejavniki
               pa nastopijo takoj in ti izrazito neugodni dejavniki za podjetja so naslednji: prvič,
               investicijska olajšava se ukinja. Investicijska olajšava, ki jo je do sedaj
               izkoriščalo gospodarstvo v veliki meri, se ukinja in se ohranja samo na zelo zoženem
               področju.</p>
               <p>Drugič. Znižujejo se amortizacijske stopnje, s čemer se povečuje efektivna davčna
               stopnja. Amortizacijska stopnja za opremo se znižuje s 25 na 15%, v primeru gradbenih
               objektov s 5% na 3%. Na ta način se efektivna davčna stopnja v Sloveniji zvišuje. Eno
               je seveda, kakšna je nominalna davčna stopnja. To imamo lahko različno zapisano,
               ampak do sedaj je bilo v zakonu o davku od dohodka pravnih oseb veliko investicijskih
               olajšav. Amortizacijske stopnje so bile tudi višje od teh, ki so sedaj predlagane, in
               temu primerno je bila tudi efektivna davčna stopnja, to je tista dejanska davčna
               stopnja, po kateri so podjetja plačevala davek, sorazmerno nizka, v višini 16 in pol
               odstotkov. Sedaj se povečuje zaradi teh neugodnih ukrepov na 18 in pol odstotka. To
               je dejstvo in to se da zelo hitro izračunati.</p>
               <p>Prav tako se ukinjajo nekatere spodbude za zaposlovanje. Zakaj to vlada počne, ni
               popolnoma jasno, čeprav je deklarirala, da je ustvarjanje novih delovnih mest,
               povečevanje zaposlenosti eden izmed temeljnih ciljev. Tudi v strategiji razvoja
               Slovenije lahko najdemo zapisano, da je cilj, da se delež zaposlenih poveča na 70%
               aktivnega prebivalstva. Skratka, takšen zakon, kakršen je, je v izrazitem nasprotju s
               samo strategijo razvoja Slovenije. Namesto da bi zniževal davčno breme podjetjem, ga
               dejansko povečuje. Efektivna davčna stopnja se povečuje. In sedaj govoriti tukaj o
               tem, da se nominalne davčne stopnje pa znižujejo, veste, to je pa smešno in žaljivo
               do tega državnega zbora.</p>
               <p>Ne nazadnje je tudi prejšnji minister za razvoj, ki ga je sedanji predsednik vlade v
               tem državnem zboru njegove reference, zelo hvalil, tudi sam povedal, da ima vlada
               možnost, da recimo nominalno davčno stopnjo, če želi, znižati na denimo 15 ali 16% in
               v celoti ukine vse investicijske olajšave. In potem je davčna stopnja za vsa podjetja
               takšna 15 ali 16%. Druga možnost je bila, da se ohranja ali za malenkost zniža
               nominalna davčna stopnja in se ohrani investicijske olajšave, takšne kot so in v tem
               primeru bi tudi efektivna davčna stopnja ostala sorazmerno nizka v višini 16 in pol
               odstotkov. To, kar je pa sedaj storil minister za finance, pa je, da postopoma za
               malenkost za eno odstotno točko znižuje nominalne davčne stopnje, hkrati ukinja
               investicijske olajšave in znižuje amortizacijske stopnje, s čimer pa dejansko davčno
               stopnjo podjetjem dviguje in gospodarstveniki, gospe in gospodje, seveda niso naivni
               in še dejstvo je, da znajo brati. In zato tudi te davčne reforme ne podpirajo. Veste,
               od velikih besed glede Bajukove davčne reforme je ostala samo še forma. Forma v nič
               kaj prijetni obliki. To imamo danes pred seboj.</p>
               <p>Na kakšen način se znižuje javna poraba, seveda, ni jasno, ker se ne znižuje. In
               zaradi tega minister tudi ne uspe razbremeniti gospodarstvo in ne uspe razbremeniti
               podjetij, posebej tistih, ki tekmujejo v globalni konkurenčni tekmi. Imel je celo
               vrsto možnih ukrepov, imel je na razpolago, da takoj ukine davek na izplačane plače
               in na ta način dejansko zniža progresijo v podjetjih, imel je na razpolago, da omeji
               najvišjo stopnjo prispevkov na določen znesek, kar bi gospodarstveniki, pa tudi
               sindikati se s tem strinjajo, pozdravili, ampak odločil se je za neko svojo pot, ki
               jo nihče ne podpira. Sprašujem vas v tem državnem zboru, zakaj niti gospodarstvo niti
               sindikati ne podpirajo Bajukove davčne reforme. Kdo pa jo podpira, kdo pa jo sploh še
               podpira? To je tisto pravo vprašanje, ki si ga moramo postaviti. Dejstvo je, da ga ne
               podpirajo tudi tisti člani strateškega sveta, ki se, mimogrede, že leto dni in pol ni
               sestal, ki jih je v ta strateški svet imenoval samo gospod predsednik vlade Janez
               Janša. Tudi njega nisem slišal, da bi javno podprl to davčno forma, od katere je
               ostala samo še ta reforma, kakršna je danes pred nami. Mislim, da to ni dobro. In, če
               že ne poslušate v vladi opozicijskih opozoril, poslušajte vsja opozorila, ki
               prihajajo iz gospodarstva, in z lahkoto vam bi tukaj našel 5 ali 10 vidnih
               predstavnikov gospodarstva, ki so izjemno kritični do teh predlaganih ukrepov; ki
               opozarjajo, da se efektivna davčna stopnja povečuje in ne znižuje. Res, ne vem, v čem
               je tukaj razbremenitev gospodarstva.</p>
               <p>Zato, spoštovane poslanke in poslanci, v poslanski skupini Liberalne demokracije
               Slovenije te tako imenovane davčne reforme seveda ne moremo podpreti, ker ni v skladu
               niti z reformnimi prizadevanji, niti s strategijo razvoja Slovenije, niti s tistim,
               kar je pripravljal odbor za reforme, zato tega pravzaprav nihče tudi ne podpira: niti
               sindikati niti gospodarstvo. Pravzaprav to podpira očitno samo še minister za finance
               in pač tisti, ki boste danes to podprli in pritisnili na tipko, da je zakon primeren
               za nadaljnjo obravnavo, čeprav kot sem dejal, v ničemer ne znižuje davčnega bremena
               podjetij. Zato se lahko vprašamo, čemu smo potrebovali 2 leti, da smo v tem državnem
               zboru oziroma da bomo v tem državnem zboru s to davčno reformo obremenitev podjetij
               dejansko na koncu povišali in ne znižali. To je pač izplen po dveh letih, zato seveda
               takšnega zakona, kot je, v poslanski skupini Liberalne demokracije Slovenije nikakor
               ne moremo podpreti. Hvala.</p>
            </sp>
            <sp xml:id="SDZ4-Izredna-21-2006-10-03.sp114">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Stališče poslanske skupine Socialnih demokratov bo predstavil gospod Feri
               Horvat. Prosim.</p>
            </sp>
            <sp xml:id="SDZ4-Izredna-21-2006-10-03.sp115">

               <speaker>FRANC (FERI) HORVAT:</speaker>

               <p>Hvala, za besedo. Spoštovani predstavnici in predstavniki vlade, kolegice in kolegi.</p>
               <p>Pri obravnavi paketa davčnih zakonov ne smemo spregledati dejstva, da davčni sistem
               in davčna politika nista le sredstvo za polnjenja državne blagajne in prerazporeditev
               ustvarjenega, ampak sta izjemno pomembna instrumenta gospodarske in socialne
               politike. Sta pomembno sredstvo za uresničevanje strategije razvoja Slovenije in
               ciljev revidirane lizbonske strategije. To še posebej velja za zakon o davku od
               dohodkov pravnih oseb. Vloga davčnega sistema kot instrumenta ekonomske in socialne
               politike je še posebej pomembna ob dejstvu, ko se državi kot članici Evropske unije
               vse bolj zožuje nabor instrumentov spodbujanja in usmerjanja razvoja. V prihodnje je
               v Evropski uniji realno pričakovati tudi vse večje poenotenje davčnega sistema. To je
               objektivna nujnost, če hoče Evropska unija uresničiti svoje ekonomske, razvojne in
               socialne cilje. Vlada je delno upoštevala predlog tudi naše poslanske skupine oziroma
               stranke Socialnih demokratov za zmanjšanje davčne stopnje na 20%, vendar, kot vidimo
               iz predloga, to šele postopoma do leta 2010. Glede na istočasno odpravo olajšave za
               naložbe v opremo in v delovna mesta za prve zaposlitve s predlogom ne moremo biti in
               nismo zadovoljni. Naše temeljne pripombe, da vlada s tem zakonom ne sledi lastnim
               zavezam o ključnih prioritetah, opredeljenih v memorandumu za leti 2007 in 2008, in
               reformnim napovedim, potrjujejo tudi številne pripombe ekonomske stroke in
               gospodarstva.</p>
               <p>Očitno je, da predlog zakona ne prinaša razbremenitve gospodarstva, kar je eden
               glavnih ciljev reform in še posebej davčne reforme za hitrejšo gospodarsko rast, za
               povečanje konkurenčnosti in za zagotovitev novih kakovostnih delovnih mest. Dokaj
               realne so po našem mnenju ocene, da s postopnim znižanjem davčne stopnje ob sočasni
               takojšnji ukinitvi olajšav za zelo pomembne naložbe v opremo, v delovna mesta za prve
               zaposlitve, gospod Senjur kot eden vodilnih razvojnih ekonomistov dodaja k temu še
               olajšavo za vlaganja na manj razvita območja oziroma za skladnejši regionalni razvoj,
               gospodarstvo s tem zakonom ne bo pridobilo, če ne bo celo izgubilo. Efektivna davčna
               stopnja se povečuje, zaostritev olajšav pri amortizaciji še dodatno poslabšuje
               možnosti za nujno tehnološko modernizacijo gospodarstva, ki je pomemben pogoj za dvig
               konkurenčnosti. To je v nasprotju z evropskim trendom, ko je tehnološko in ekonomsko
               zastaranje vse hitrejše. V naših razmerah je to še posebej aktualno, ko po
               najnovejšem predlogu proračunov za naslednji dve leti ne zagotavlja vlada potrebnega
               povečanja sredstev za raziskave in zlasti za tehnološki razvoj.</p>
               <p>Socialnim demokratom se zdi napačna ukinitev olajšav za vlaganje v opremo in druge
               za razvoj pomembne naložbe. Smotrne olajšave neposredno spodbujajo najbolj
               produktivne naložbe. Splošno znižanje davka omogoča usmerjanje znatnega deleža
               dohodka v potrošnjo. Zato predlagamo vladi, da ponovno preveri in upošteva naše
               pripombe in pripombe iz te razprave in tudi številne druge pripombe in predloge.
               Možnosti je več, da ne bo kdo rekel, da samo kritiziramo in nič ne predlagamo. Med
               drugim takojšnje zmanjšanje stopnje davka od dohodkov pravnih oseb od 25 na 20% ter
               ohranitev olajšave za naložbe v opremo in nekatere druge z razvojem zaposlovanja
               pomembne naložbe. Pri tem velja prisluhniti tudi predlogom za ohranitev višje stopnje
               amortizacije za opremo in za pospešeno amortizacijo, saj je to v neposredni zvezi s
               hitrejšim tehnološkim razvojem glede na ekonomsko zastaranje in tudi eden osnovnih
               predpogojev za večjo konkurenčnost. Vlada bi morala pri predlagani davčni zakonodaji,
               povezano s predlogom proračunov za leto 2007 in 2008, bolje izkoristiti relativno
               ugodno mednarodno ekonomsko okolje, zlasti pri naših glavnih gospodarskih partnerjih
               in večjo gospodarsko rast, kot je predvidena po zadnji oceni, ter večje predvidene
               prilive v proračunu. Hvala za pozornost.</p>
            </sp>
            <sp xml:id="SDZ4-Izredna-21-2006-10-03.sp116">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Josip Bajc v imenu poslanske skupine SLS. Prosim.
               Oprostite, na listu mi je tako pisalo. Po vrsti. Se opravičujem. Gospod Mikolič, v
               imenu Nove Slovenije.</p>
            </sp>
            <sp xml:id="SDZ4-Izredna-21-2006-10-03.sp117">

               <speaker>MARTIN MIKOLIČ:</speaker>

               <p>Hvala za besedo in še enkrat prisrčno pozdravljeni! Predlog zakona o davku od
               dohodkov pravnih oseb je gotovo eden temeljnih zakonov davčne reforme. Zastavljen je
               v smeri doseganja ciljev, ki izhajajo iz strateških razvojnih dokumentov. Zagotavljal
               bo preglednejše in stabilnejše davčno okolje, odpravo dvojnih obdavčitev in pravno
               varnost davčnih zavezancev. Tako bodo vzpostavljeni temeljni pogoji za vlaganje
               novega kapitala, investicije in zmanjšana bo potreba po odlivu domačih investicijskih
               sredstev v tujino. V poslanski skupini Nove Slovenije ocenjujemo, da takšen predlog
               sledi cilju zmanjšanja obremenitve gospodarstva oziroma zagotavljanju povečanje
               konkurenčnosti domačega gospodarstva na svetovnih trgih.</p>
               <p>Pri spremembah na področju obdavčenja pravnih oseb glede na veljavno zakonodajo, v
               poslanski skupini Nove Slovenije poleg postopnega zniževanja davčne stopnje še
               posebej izpostavljamo obdavčitev rezervacij, ki bodo kot davčni odhodek priznane v
               polovici vrednosti. Predlog rešuje tudi zagato z bonitetami in drugimi dvojnimi
               obdavčitvami, ki bodo priznane kot davčni odhodek in ne bodo več dvakratno obdavčene.</p>
               <p>Obdavčitev dividend med povezanimi osebami je ob izpolnjevanju pogojev iz zakona in
               direktiv 100% izvzeta. Prenosi izgub pa ne bo več omejen na 5 oziroma 7 prihodnjih
               let. Podjetje bo lahko nakazalo donacijo za tri leta naprej.</p>
               <p>Predlog zakona vsebuje tudi poenostavitev v smislu vodenja poslovnih knjig, saj
               usklajuje knjigovodstvo, spremljanje poslovanja podjetij s tistim za potrebe davčnih
               izkazov, torej se davčna osnova približuje poslovnemu dobičku ugotovljenem po
               računovodskih standardih. Zlasti slednjo rešitev v predlogu zakona je pozdravilo tudi
               društvo davčnih svetovalcev, ko predsednica pravi: "Opažam, da predlog že sledi
               računovodskim usmeritvam, kar je zelo pomembno. Med davčno priznane uvršča tudi
               odhodke, ki v letih 2005 in 2006 to niso bili, predvsem rezervacije." Ta izjava je še
               posebej pomembna, saj je zakon o obdavčitvi dohodka pravnih oseb že po naravi bolj
               zapleten, kot dohodninski, pa ne zaradi davčnih, ampak zaradi računovodskih in drugih
               predpisov. Pomembne so torej podrobnosti in prav te prinašajo konkurenčne prednosti.
               Treba pa jih je videti in seveda tudi izkoristiti. Zakon o davku od dohodkov pravnih
               oseb v poslanski skupini Nove Slovenije razumemo tudi kot orodje za izvajanje skladne
               razvojne regionalne politike.</p>
               <p>V poslanski skupini Nove Slovenije se zavzemamo za skladen regionalni razvoj. Z
               davčnimi spodbudami in ustrezno razvojno politiko želimo izenačiti razmere za
               življenje in delo v vsej državi. Zaradi tega si bomo prizadevali za dopolnitev
               predloga zakona o davku od dohodkov pravnih oseb v smeri uvajanja regionalne
               olajšave. Prav tako na področju zakona o dohodnini. Ta je lahko vezana na
               investicije, na vlaganje v raziskave in razvoj ali pa oboje hkrati. Namreč, samo
               vlaganje v raziskave in razvoj najrevnejšim območjem ne bodo pomagala. Poudariti tudi
               želimo, da je potrebno definirati kriterije, po katerih bodo določena območja, ki
               bodo lahko deležna regionalne olajšave.</p>
               <p>Podpore poslanske skupine Nove Slovenije je deležna tudi olajšava za zaposlovanje
               invalidov, vajencev in dijakov ter študentov po učni pogodbi za izvajanje praktičnega
               izobraževanja. V poslanski skupini Nove Slovenije menimo, da je predlog zakona
               primeren za nadaljnjo obravnavo.</p>
            </sp>
            <sp xml:id="SDZ4-Izredna-21-2006-10-03.sp118">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Josip Bajc v imenu Slovenske ljudske stranke. Prosim.
           </p>
            </sp>
            <sp xml:id="SDZ4-Izredna-21-2006-10-03.sp119">

               <speaker>JOSIP BAJC:</speaker>

               <p>Hvala, gospod podpredsednik. Spoštovani predstavniki vlade, kolegice in kolegi!
               Predlog zakona o davku od dohodka pravnih oseb je konceptualno dobro zasnovan zakon,
               ki transparentno in sistematično obravnava obdavčitve dohodka pravnih oseb v
               Republiki Sloveniji. V Slovenski ljudski stranki ocenjujemo, da so bili v postopku
               priprave zakona s stani delovnih skupin v okviru ekspertne davčne skupine upoštevani
               številni predlogi, pripombe zainteresirane javnosti tako zavezancev strokovnih in
               poklicnih združenj in posameznih strokovnjakov ter političnih strank. Kot pozitivno
               ocenjujemo tudi, da je bila v postopku priprave predloga zakona opravljena tudi
               mednarodna primerjava. Posebej pomembno za poenostavljanje in bolj transparenten
               davčni sistem v Sloveniji so zlasti naslednji elementi novega zakona, vsaj po mnenju
               Slovenske ljudske stranke, in sicer: prvič, podlaga za obdavčitev pravnih oseb so
               izkazi poslovnega izida, kar v praksi pomeni, da se obdavčujejo prihodki, zmanjšani
               za odhodke in ne postavke premoženja.</p>
               <p>Drugič. Za davčne namene se praviloma upoštevajo poslovni prihodki in odhodki,
               oblikovani v skladu z noveliranimi slovenskimi oziroma mednarodnimi računovodskimi
               standardi. Poenostavitev, zlasti olajšava poslovanja majhnih davčnih zavezancev, saj
               sta poslovna in davčna bilanca praktično poenoteni, kar omogoča bolj enostavno ter
               transparentno pa tudi cenejše vodenje poslovnih knjig davčnih zavezancev.</p>
               <p>Tretjič. Odpravlja se del dosedanjega obsežnega dokumentiranja transfernih cen med
               domačimi povezanimi osebami zaradi preprečevanja prelivanja dobička v tujino ter te
               poenostaviteve ni mogoče uveljaviti za ostale zavezance.</p>
               <p>Četrtič. Sistematična odprava 2-kratne in manj kot 1-kratne obdavčitve, primer
               bonitete.</p>
               <p>Petič. Odprava dvojne ekonomske obdavčitve prejemnikov dividend in dobička iz
               odsvojitve lastninskih deležev.</p>
               <p>Šestič. Znižanje davčne stopnje, kar je nevtralen in atraktiven ukrep za spodbujanje
               vlaganj kapitala. Investicijske olajšave so v preteklosti povzročile številne
               špekulativne nakupe opreme in nagrajevale kapitalske intenzivne panoge, obenem pa je
               davčno nepriznavanje stroškov bonitet in davek na izplačane plače kazen za delovno
               intenzivne panoge. Nižja davčna stopnja bolj enakomerno od večine drugih ukrepov
               porazdeli davčno obremenitev med zavezance.</p>
               <p>Sedmič. Obdavčitev rezidentov po načelu svetovnega dohodka in nerezidentov po načelu
               vira dohodka v Sloveniji.</p>
               <p>Osmič. Dosledna davčna priznavanja vseh stroškov iz naslova zaposlitve, vključno z
               drugimi izplačili v zvezi z zaposlitvijo, tudi bonitete in od nje plačanimi
               dajatvami.</p>
               <p>Devetič. Ureditev davčne obravnave, združitve in delitve pravnih oseb brez
               nepotrebnega dodatnega obdavčevanja.</p>
               <p>Desetič. Z davčnimi olajšavami se smiselno spodbuja zlasti zaposlovanje težko
               zaposljivih oseb, invalidov, vlaganja v raziskave in razvoj ter neprofitne donacije
               in kolektivno pokojninsko zavarovanje.</p>
               <p>Kljub mnogim uspešnim, prej naštetim ukrepom, ki jih vsebuje predlog zakona, pa smo
               v Slovenski ljudski stranki mnenja, da bi bilo z določenimi spremembami in
               dopolnitvami obravnavanega zakona le-ta lahko bil še kvalitetnejši ob predpostavki
               zasledovanja ciljev celovite davčne reforme. Naša ocena je, da je sicer znižana
               stopnja na višino 20% še vedno previsoka in premalo konkurenčna. Prepričani smo, da
               bi bilo mogoče ob ustreznem znižanju proračunske porabe še znižati stopnjo davka od
               dohodkov pravnih oseb za dodatno eno ali dve odstotni točki, kar bi nedvomno še
               prispevalo k spodbujanju kapitalskih naložb. Obenem pa smo v poslanski skupini
               Slovenske ljudske stranke prepričani, da je brez dvoma treba takoj oziroma najpozneje
               z uveljavitvijo tega zakona v letu 2007 v celoti odpraviti davek na izplačane plače.
               Naše mnenje je, da obdavčitev plač že od uvedbe dalje v neenakopraven položaj
               postavlja delovno intenzivne panoge in panoge z bolj izobraženo delovno silo.</p>
               <p>Skupna zaveza te davčne reforme je izenačitev in poenostavitev pogojev poslovanja za
               vse davčne zavezance. Z odpravo investicijskih olajšav se temu cilju približujemo,
               vendar moramo za čimprejšnje doseganje tega cilja odpraviti tudi davek na izplačane
               plače. Stališče poslanske skupine Slovenske ljudske stranke je, da je odprava davka
               na izplačane plače najpotrebnejši ukrep v okviru reforme obdavčitve pravnih oseb in
               ga zato postavljamo kot prvega med prvimi. Zaradi zmanjšanja fiskalnih prihodkov iz
               tega naslova posledično morda ne bi bilo mogoče že v prvem letu znižati stopnje davka
               od dohodka pravnih oseb, vendar smo mnenja, da je v smislu izenačitve pogojev
               poslovanja zavezancev mnogo bolj pomembno, da se najprej odpravi davek na izplačane
               plače in šele potem prouči možnost znižanja stopnje davka na dohodek pravnih oseb.
               Nadalje, izhodišče, postavljeno v 12. členu zakona, ki se pri davčnem opredeljevanju
               odhodkov skorajda dosledno upošteva skozi zakonske člene, je v 20. členu žal
               opuščeno. Ne glede na določbe računovodskih standardov, ki strokovno opredeljujejo
               pojem in vsebino rezervacij, se slednje po nepotrebnem ponovno definira v 20. členu
               omenjenega zakona. Obenem menimo, da bi rezervacije, med katerimi so po noveliranju
               ostale med pomembnejšimi le še prodajne rezervacije, morale biti v celoti davčno
               priznane v letu oblikovanja le-teh. Gre za poenostavitev dela zavezancem, saj delno,
               50% priznavanje tega stroška zahteva dodatne evidence tako pri oblikovanju kot tudi
               pri črpanju samih rezervacij. Proračunski prihodki s tem ne bi bili v ničemer
               prikrajšani, saj gre le za časovni odlog prihodkov, za katerega višino se zavezanec
               odloči na podlagi izkazov in izračunov. Davčni zavezanci namreč tudi za poslovne
               namene ne morejo oblikovati rezervacij po lastni izbiri. Neporabljene rezervacije
               postanejo poslovni in davčni prihodek v letu, ko se rezervacije odpravijo, torej
               takoj, ko preneha razlog za njihovo oblikovanje. V izogib špekulativnemu oblikovanju
               rezervacij pa bi bila po našem predlogu oziroma mnenju odprava neupravičenih
               rezervacij sankcionirana s 50% povečano osnovo za te rezervacije. Ob odpravi
               rezervacij bi namreč zavezanec moral povečati davčno osnovo za vrednost odprave plus
               50%, kar bi preprečilo morebitno zlorabo le-teh.</p>
               <p>Prav tako ocenjujemo, da je zakon preveč restriktiven pri davčnem priznavanju
               oziroma nepriznavanju prevrednotenja poslovnih terjatev zaradi oslabitve. Omejitev
               davčnega priznanja oslabitve v višini 1% obdavčljivih terjatev davčnega obdobja ob
               pogojih izkušenj iz preteklih let bi bila dovolj kvalitetna omejitev, prav tako pa
               skoraj da ne bi vplivala na končne fiskalne prihodke, saj mora zavezanec ob poplačilu
               terjatev, slednje vključiti v davčno osnovo v letu, ko pride do poplačila. Stališče
               poslanske skupine Slovenske ljudske stranke je, da je pojem aritmetična sredina za
               davčni predpis neprimerna. Aritmetična sredina v preteklih treh davčnih obdobjih
               dejansko odpisanih terjatev pa je dikcija, ki temelji na neupravičeni predpostavki,
               da ima posamezni zavezanec več let zapored enak obseg poslovanja in da ves ta čas
               posluje s kupci z enakim tveganjem neplačil. Predpostavka morda še vzdrži pri
               zavezancih, ki imajo številne kupce z majhnimi terjatvami. V neenakopraven položaj pa
               spravi zlasti manjše in srednje velike zavezance z manjšim številom kupcev. Pri
               slednjih namreč ni mogoče primerno opredeliti s povprečjem preteklih treh let.
               Predlagamo tudi enotno davčno obravnavo investicijskih in pokojninskih skladov ne
               glede na njihovo pravno organizacijsko obliko, ki je sicer v praksi različna. Po
               našem mnenju je potrebno kot zavezanca v zakonu opredeliti vse investicijske in
               pokojninske sklade in s tem omogočiti dostop do sporazumov o izogibanju dvojnega
               obdavčevanja konvencij, ki jih je sklenila Republika Slovenija in na tak način
               zagotoviti večje proračunske prihodke tudi iz tega vira.</p>
               <p>Posebno obravnavo v zakonu zahteva vloga pravne osebe, ki je v Sloveniji
               ustanovljena za zagotavljanje obveznih rezerv naftnih in njenih derivatov. V skladu z
               določili računovodskih standardov navedenemu zavodu ob obnavljanju rezerv nafte
               zaradi dviga cen nafte nastaja davčna osnova, ki ni pogojena s poslovanjem zavoda v
               smislu prodaje in nabave naftnih derivatov. Predlagamo, da se v izogib zapletom s
               financiranjem tega zavoda in eventualnemu plačevanju davka od dohodka za navedeni
               zavod že za leto 2006 predpiše stopnja davka 0, v kolikor je to možno. Enako rešitev
               lahko zasledimo v vrsti držav članic Evropske unije, kot na primer Nemčiji, Španiji,
               Madžarski, Franciji in podobno.</p>
               <p>Glede predlaganih amortizacijskih stopenj smo v Slovenski ljudski stranki mnenja, da
               bi bilo smiselno zvišati predlagano amortizacijsko stopnjo za opremo, vozila in
               mehanizacijo na 20% letno, čeprav marsikatera oprema tehnološko zastara bistveno prej
               kot v petih letih. Alternativno rešitev, ki jo predlagamo, razdeliti skupine na dva
               dela, in sicer za vozila in mehanizacijo bi obdržali predvideno 15% stopnjo, za
               opremo pa se predpiše stopnja 25%. Naše stališče je, da je ob ukinitvi davčne
               olajšave za investicije smiselno in potrebno zavezancem priznati ustrezne stroške
               amortizacije.</p>
               <p>V poslanski skupini Slovenske ljudske stranke predlagamo, da se naše pripombe
               proučijo in da je zakon o davku od dohodka pravnih oseb primerna podlaga za nadaljnjo
               obravnavo in ga bomo poslanci poslanske skupine Slovenske ljudske stranke tudi
               podprli.</p>
            </sp>
            <sp xml:id="SDZ4-Izredna-21-2006-10-03.sp120">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče v imenu poslanske skupine SNS. Prosim.</p>
            </sp>
            <sp xml:id="SDZ4-Izredna-21-2006-10-03.sp121">

               <speaker>SAŠO PEČE:</speaker>

               <p>Spoštovani prisotni. Zakon, ki je danes pred nami, torej predlog zakona o davku od
               dohodkov pravnih oseb, ima po eni strani pozitivne posledice, vse te pozitivne
               posledice ste navajali vladni poslanci. Dejstvo pa je, da ima tudi mnogo negativnih
               posledic in te so do sedaj navajali dve ostali opozicijski stranki. Mislim pa, da
               bomo, roko na srce, zadeli bistveno, v kolikor si bomo vsi skupaj prebrali oceno
               stanja finančnih posledic in druge finančne posledice.</p>
               <p>In sicer: "Predlog zakona nima posledic za druga javna finančna sredstva," prvi
               stavek. In drugi: "Ocenjen izpad prihodkov iz naslova davka od dohodkov pravnih oseb
               se bo pokril, prvič, z določenim znižanjem javnofinančnih izdatkov," kar seveda v
               okviri poslanske skupine Slovenske nacionalne stranke pozdravljamo. Torej pomeni, da
               bo tudi proračun v odhodkovni strani bil zmanjšal. Žal pa predlagatelj zakonov torej
               vlada Republike Slovenije, stavek nadaljuje: "...ter v breme drugih javnofinančnih
               prihodkov," kar pa seveda pomeni, da se bodo ostali prihodki proračuna, in sicer
               davčne narave povečale. Torej dejansko, kar se tiče vpliva tega zakona na javne
               finance ga ni, zaradi tega, ker bo manjek iz tega naslova moral priti do izraza v
               povečanju drugega vira davčnih prihodkov. Torej, razmerje med davčnimi in nedavčnimi
               prihodki bo v strukturi proračuna Republike Slovenije ostalo nespremenjeno; torej
               gledano makroekonomsko omenjeni zakon nima vseh tovrstnih pozitivnih lastnosti,
               katere ste nam v predstavitvi stališč poudarjali vladni predstavniki, po eni strani,
               po drugi strani nima vseh tovrstnih negativnih stališč, kot ste jih poudarjali ostali
               dve opozicijski stranki. Dovolite, da izpostavim, predvsem tudi z mojega stališča,
               tiste negativne strani omenjenega zakona. Zakaj negativne, zakaj ne pozitivne, zaradi
               tega ker sem opozicijski poslanec in je v moji naravi prej opozarjati in predlagati
               boljše rešitve kot hvaliti in zanemarjati negativne strani, ki jih ima zakon za
               seboj.</p>
               <p>Osebno in pa v okviru poslanske skupine Slovenske nacionalne stranke verjamemo v
               investicije in verjamemo v pozitiven investicijski tok in verjamemo, da investicije
               od same osnove do njihove učinkovitosti potrebujejo določen rok, določen čas, naj se
               šteje v letih, v nekaterih, marsikaterih dejavnostih tudi v desetletjihZ omenjenim
               predlogom zakona vlada Republike Slovenije olajšave za investicije ukinja;z drugimi
               besedami, akor vlada Republike Slovenije sama trdi,na področju davčnih olajšav
               predlog zakona v primerjavi z veljavnim sistemom,torej v primerjavi z obstoječim
               sistemom danes in tu,odpravljajo olajšavo za investicijo v opreme. Po naši oceni
               seveda to ni dobro. Investicije bi morale biti spodbujene z vseh strani tako v opremo
               kot v ostalo materijo, ki sodeluje najsibo v proizvodnem faktorju ali kateremkoli
               drugem tržnem mehanizmu, zato pristajati in dajati zavestno soglasje k zmanjševanju
               investicijskih olajšav, se nam ne zdi primerno.</p>
               <p>V nadaljevanju se znižujejo amortizacijske stopnje in kar je po naši oceni prav tako
               vredno omembe na tej plenarni seji, predvsem v tem smislu, da bo - upamo, da bo -
               vlada Republike Slovenije to spremenila v nadaljevanju, v zmanjševanju spodbud za
               zaposlene. Po naši oceni v dani situaciji, v kakršni je Republika Slovenija danes, si
               tega ne bi smeli privoščiti. Gledano skozi prizmo nekaterih večjih slovenskih
               podjetij, in smiselno je pogledati tudi skozi prizmo teh slovenskih podjetij, pa se
               bo seveda efektivno obdavčenje povečalo. Torej, pozitivni učinki, ki nastopajo iz
               omenjenega zakona, bodo manjši kot negativni, tri sem zdaj naštel, iz tega zakona.
               Torej, kakšna bo vsebina omenjenega zakona, je žal zelo odvisno od posameznega
               uporabnika tega zakona. In iz tega naslova bomo seveda odločitev poslanske skupine
               Slovenske nacionalne stranke, še enkrat poudarjam, zato ker so bile do sedaj
               izpostavljene izključno ali pozitivne stvari in zanemarjene negativne s strani
               vladnih strank ali pa ravno obratno, izključno negativne in zanemarjene pozitivne s
               strani ostalih opozicijskih strank, odločitev o podpori omenjenemu zakonu sprejeli
               šele po govoru predstavnika vlade. Upamo, da se bo oglasil tokom svoje razprave v
               okviru razpoložljivega časa, predvsem, kar se tiče dileme olajšav za investicije in
               pa seveda spodbud za zaposlovanje. Hvala.</p>
            </sp>
            <sp xml:id="SDZ4-Izredna-21-2006-10-03.sp122">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še gospod Vili Rezman, v imenu poslanske skupine DeSUS.
               Prosim.</p>
            </sp>
            <sp xml:id="SDZ4-Izredna-21-2006-10-03.sp123">

               <speaker>VILI REZMAN:</speaker>

               <p>Hvala lepa, gospod predsedujoči. V naši poslanski skupini DeSUS tudi menimo, da bi
               bilo včasih dobro, ko bi se svojih načel, obljub in zavez držali bolj togo, kot se pa
               včasih zgodi. V mislih imam namreč to , o čemer smo se pogajali, preden je bila
               podpisana koalicijska pogodba, in kar v koalicijski pogodbi danes s področja davka od
               dohodkov pravnih oseb tudi piše. Mi smo takrat vsi proklamirali, da bomo stimulirali
               takšno davčno politiko, ki bo čim bolj naklonjena ali pa čim bolj stimulativna, kar
               zadeva obdavčevanja kapitala, dohodka od kapitala firm, ki se pač z gospodarsko
               dejavnostjo ukvarjajo, pa tako se nam vsaj zdi - nam zdaj to najbolje ne uspeva.
               Zavezovali smo se tudi, da bomo čim več sredstev namenjali temu, da bomo spodbujali
               davčne olajšave, zlasti na področju investicij, na področju zaposlovanja, na področju
               razvoja, raziskav in danes je bilo že tudi omenjeno, da bomo namenjali sredstva
               oziroma da bomo imeli takšno davčno politiko, ki bo čim bolj stimulirala
               investicijska vlaganja tudi v tistih delih Slovenije, ki jih običajno imenujemo, da
               so zaostala v razvoju. Torej, tudi tukaj imamo občutek, da nam delo ne gre najbolje
               od rok. Seveda je pa res, da je glavna namera te davčne zakonodaje, vsaj na
               deklarativni ravni, razbremenitev gospodarstva, danes pa vidimo, da imamo o tem tako
               zelo različne ocene, da zagotovo ne moremo imeti brez priziva eni in drugi prav in da
               bo torej potreben dodaten premislek in najbrž tudi kakšna sprememba še.</p>
               <p>Razlogi, da se je ta zakon uvrstil na dnevni red, seveda niso zgolj politični, kot
               danes diskusija zveni. Razlogi so najbrž čisto drugačni. Razlogi so v tem, da je
               treba uskladiti zakonodajo tudi v tem, da je treba prisluhniti bodisi gospodarskim
               združenjem ali posamičnim gospodarskim subjektom in skušati ob premisleku tudi
               implementirati njihove predloge. Treba je odpraviti tisto, kar je empirično
               dokazljivo slabo, kar ne funkcionira v redu, in tudi tega je kar nekaj. Gre namreč za
               to, da se zavezujemo v tako v rekoč vseh dokumentih, v vseh diskusijah k hitrejšemu
               razvoju, pravzaprav k boljšemu življenju za vse. Osnovna ambicija je bila torej
               razbremenitev gospodarstva, več vlaganj v opremo, v siceršnje investicije, v razvoj,
               v rast, v to, da bi bila naša delovna sila, da bi bili zaposleni čim bolj izobraženi
               in da bi imeli čim več dodane vrednosti na enoto proizvoda, da bi bilo tudi čim več
               takšnih delovnih mest in da bi se na ta način socialna blaginja stopnjevala. Nekateri
               koraki, ki so predlagani v tem predlogu zakona, zagotovo k temu tudi kaj prispevajo.
               Predlagatelj pač pravi, da je prvo, kar je potrebno, jasna davčna norma. Doslej je že
               bilo prispevano nekaj k temu in bo še v letih, ki sledijo, na področju obdavčevanja
               dela. In ta razbremenitev je morebiti pomembnejša tudi od katerih drugih. To ni
               razbremenitev - v mislih imam davek na izplačane plače -, ki bi se razvodenila, ki bi
               se izgubila kot voda v pesku, ko je zlijemo nanj, ampak je to dejansko lahko neka
               kumulirana vrednost, namenjena nadaljnjemu razvoju. Tisto, kar nekateri imenujejo kot
               zgolj imensko zniževanje davčne stopnje, mi tudi podpiramo. Sodimo, da je ta stopnja
               razbremenitve, ki je v prvem letu približno 10% in v štirih letih 20%, sicer
               pomembna, da pa držijo očitki, da jo razvrednotimo z nekaterimi drugimi ukrepi
               oziroma omejitvami oziroma ukinitvami posamičnih davčnih olajšav.</p>
               <p>Tudi to, da se ukinjajo dvojne obdavčitve, to, da se nekateri drugi ukrepi
               upoštevajo kot davčne olajšave, na primer dodatno pokojninsko zavarovanje, mi
               podpiramo. Ne podpiramo pa - naj tudi sam omenim vsaj dve ambiciji -, prvič,
               ambicijo, ki je kar naprej omenjana, da se opustijo davčne olajšave za investicije,
               čeprav predlagatelj sodi, da če tega ne bi storili, ne bi imeli nič več investicij,
               tako v razlagi piše, da torej to ne vpliva na povečanje investicij. V to nekoliko
               dvomimo. Tudi kakšnih tovrstnih analiz nam niso posredovali, da bi se lahko morebiti
               celo tudi sami prepričali. Ne podpiramo tudi tega, kar se dogaja zdaj v zvezi z
               veliko naklonjenostjo političnim strankam. Najprej smo danes govorili o tem že pri
               zakonu o dohodnini, ko se predlaga, da je možno odstopati del dohodnine za
               financiranje političnih strank, sedaj pa ponavljamo to še enkrat, da bodo lahko firme
               plačevale račune za politične stranke, da bodo lahko donirale celo za nekaj let v
               naprej. To ni ravno, vsaj po naši sodbi ne, način izstopanja politike iz
               gospodarstva. Prej se bojim, da bi to lahko pomenilo veliko navdušenje posamičnih
               politikov, zlasti za imenovanje direktorjev, ki bodo v tem drugem ali v naslednjih
               letih zelo naklonjeni eni, drugi, tretji ali katerikoli že politični opciji. Temu bi
               se verjetno morali upreti in mi tega določila v zakonu ne moremo podpreti. Zdi se,
               kot da bi se hotela razlesti, ker smo pač danes imeli tovrsten zbor zjutraj, naj
               omenim še tako metaforično, kot bi se hotela razlesti politika kot metastaze po
               gospodarskem telesu. In naj se za konec še malce pošalim. Kolega je prej vprašal,
               kako to, da nihče ne predlaga povečanja davkov. In jaz sem mu tako, kot se je on
               šalil, v šali odgovoril, da je prejšnja vlada davke tako visoko nastavila, da se bomo
               še vrsto let trudili za njihovo zniževanje, tako da tukaj imamo pravzaprav določeno
               srečo. Mi bomo pa kljub temu, da imamo številne pomisleke, o poizkusu, da bomo kakšen
               pomislek tudi uveljavili, sicer zakon podprli kot primeren za nadaljnjo obravnavo.
           </p>
            </sp>
            <sp xml:id="SDZ4-Izredna-21-2006-10-03.sp124">

               <speaker>PODPREDSEDNIK MAG. VASJA KLAVORA:</speaker>

               <p>Sledi splošna razprava poslank in poslancev! Besedo ima gospa Breda Pečan.</p>
            </sp>
            <sp xml:id="SDZ4-Izredna-21-2006-10-03.sp125">

               <speaker>BREDA PEČAN:</speaker>

               <p>Hvala za besedo, gospod predsedujoči. Tako kot celotna poslanska skupina, tudi sama
               menim, da je ne samo v tem zakonu, ampak tudi v drugi davčni zakonodaji cela vrsta
               nelogičnosti in nesmislov. Najbolj prav v zakonu o davku od prihodkov pravnih oseb je
               zelo značilno to, da ministrstvo za finance oziroma vlada v svojem predlogu zakona z
               eno roko daje z drugo roko jemlje in pri tem dela škodo ne samo gospodarstvu, ampak
               tudi celotni državi. Dejstvo je namreč, da preusmerja olajšave, splošno olajšavo
               povečuje, medtem ko stopnjo splošnega davka znižuje, medtem ko davek oziroma olajšavo
               za investicije ukinja, pomeni da pravzaprav preusmerja porabo lastnikov kapitala v
               potrošnjo. Znižanje davka od dobička bo pravzaprav prineslo to, da bo lahko lastnik
               kapitala oziroma tisti, ki je deležen dobička, usmerjal ta sredstva v nenamensko,
               namesto da bi usmerjal v gospodarstvo in v razvoj gospodarstva. In kaj se še poleg
               tega pri tem zgodi? Da se bo dogajalo, da bo dobiček po obdavčitvi odhajal iz države
               brez kakršnihkoli omejitev, medtem ko bi sredstva, vložena v investicije, če bi
               davčna olajšava ostala, ostajala v Sloveniji. Se pravi, da bi lastnik kapitala vlagal
               sredstva v gospodarstvo, v razvoj gospodarstva tu pri nas, ne pa ga prelival v
               tujino. De facto to pomeni, da tako kot pri celi vrsti drugih sprememb na davčni
               zakonodaji vlada dejansko priliva sredstva, in to zelo velika sredstva, v roke
               bogatih ali bogatejših ljudi, se pravi, v tiste sloje, ki tako ali tako ne rabijo
               posebne pomoči države, tako kot recimo pri zakonu o dohodnini, kjer dejansko preliva
               dohodnino oziroma s tem, da znižuje davčno stopnjo pri najvišjih dohodkih pravzaprav
               preliva državna sredstva iz enega sloja prebivalstva, tistega, ki ima nižje dohodke,
               k drugemu. Predvsem zaradi tega, ker znižuje oziroma ukinja olajšave, ki so
               bistvenega pomena. Če recimo pogledamo samo ukinitev olajšave pri dohodnini za
               vlaganja v nakup ali gradnjo stanovanja za naše državljane, pomeni to, da pravzaprav
               posredno s tem tudi znižuje možnost investicij v gradbeništvu, v gospodarstvu, ker se
               bo dejstvo, ne glede na to, da bo to morda na videz, zlasti pri državnem proračunu se
               ne bo kaj dosti poznalo, se bo pa poznalo pri kalkulacijah, ki jih bo vsaka fizična
               oseba, ki bo hotela vložiti svoj denar v nakup stanovanja ali gradnjo hiše,
               razmislila, ali bo ta nakup ali gradnjo sploh izvedla, ali pa ga bo izvedla šele čez
               nekaj let. Se pravi, da se bo dejansko intenzivnost gradnje stanovanjskih objektov na
               ta način zmanjšala. Ob povečanju olajšave za nakup stanovanja ali gradnjo hiše je
               zagotovo cela vrsta, zlasti mladih družin, vzela v roke svinčnik in začela
               razmišljati in računati, kaj to pravzaprav pomeni. Dejstvo je, da pri dveh plačah, ki
               recimo znašata vsaka po 5 milijonov tolarjev kot davčna osnova, 4% pomeni 400.000
               tolarjev na leto. In v 15 letih to pomeni že kar velik denar, to pomeni 6 milijonov
               tolarjev. 6 milijonov tolarjev je znesek, zaradi katerega se splača odločiti, ali boš
               kupil stanovanje ali gradil hišo danes ali šele čez pet let. Tako menim, da je vlada
               pri svoji odločitvi, da nekatere olajšave, zlasti tiste, ki pravzaprav spodbujajo
               naložbe, ki spodbujajo gospodarski razvoj, ukinila, namesto da bi ravnala ravno
               obratno, da bi jih povečala, in da bi splošne olajšave oziroma splošne davčne stopnje
               poviševala. Na tak način bi zagotovo bil učinek in bi bila sredstva torej dobiček in
               tudi sredstva fizičnih oseb usmerjena v razvoj in ne v potrošnjo. Tako menim, da je
               tako pri tem zakonu kot pri zakonu o dohodnini zgrešen cilj. Jaz moram povedati, da
               sem zelo žalostna, da ravno tiste spremembe, ki so bile pravzaprav začete prav v tej
               vladi, se je vlada odločila, da bo od njih odstopila in da bo raje preusmerila
               zmanjšanje davkov ne v razvoj gospodarstva pač pa v zasebno potrošnjo. Hvala.</p>
            </sp>
            <sp xml:id="SDZ4-Izredna-21-2006-10-03.sp126">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Kristijan Janc. Prosim.</p>
            </sp>
            <sp xml:id="SDZ4-Izredna-21-2006-10-03.sp127">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovani, še zbrani vsi. Jaz sem s tem zakonom samo delno
               zadovoljen, če sem čisto iskren. Res je, da ta zakon želeli neke prispevke dati
               hitrejšemu razvoju gospodarskih subjektov itd. Res je, da želi zagotoviti obdavčitev,
               ki bi davčnim zavezancem omogočila primerno davčno okolje za vlaganje kapitala v
               neposredne investicije pa odpravo dvojne obdavčitve, večjo pravno varnost, itd. To so
               res eni koraki, ki gredo v pozitivno smer, vendar jaz osebno se bojim, da slovensko
               gospodarstvo s tem ukrepom, s tem zakonom ne bo zadovoljno. Gre za nekatere stvari,
               ki davčno stopnjo, ki je še vedno previsoka, nekonkurenčno slovensko gospodarstvo, še
               posebej imam v mislih delovno intenzivne panoge, ki jih je še vedno veliko v
               Sloveniji. Ta zgodba je še vedno preobremenjena, in to niti slučajno ne more biti
               konkurenčno, zato bodo Azijci še bolj delali kot doslej delajo za Slovenijo.</p>
               <p>Druga zadeva je odprava davka na izplačane plače. To bi moral biti hitrejši
               postopek, prej zaključena zgodba. O tem veliko govorimo, ampak dejanja pa počasi temu
               sledijo. To mislim, da ni v redu.</p>
               <p>Kar se pa tiče glavnega problema, ki ga jaz vidim, pa je ukinitev davčne olajšave za
               investicije. To so podjetniki zelo dobro koristili, zelo dobro koristili. Mislim, da
               ta ukinitev bo prizadeva razvoj naložbe-tehnološke in na splošno. Bojim se, da ta
               analiza, ki jo je prej razlagal minister, bojim se, da ne vzdržijo popolnoma, jaz se
               pač pogovarjam tudi z gospodarstveniki in mi povedo precej drugačno zgodbo, kot sem
               danes slišal od ministra. Bojim se, da ta učinek ne bo tisti, ki si ga želimo vsi
               skupaj, tako vlada kot poslanci še najbolj pa naši gospodarstveniki. Jaz bi rekel, da
               je potreben en resen premislek predlagatelju do druge razprave, ko pride v državni
               zbor. Mislim, da je treba tukaj res pregledati stvari, kaj je, kaj ni, kaj pije vodo,
               kaj ne pije, da bomo vendarle prišli z neko spremembo, ki si jo vsi skupaj želimo v
               tej Sloveniji. Vem, na drugi strani, so omejene možnosti. Tudi to razumem. Vendar
               poskušajmo v tej zgodbi gospodarstva, kjer se vsaka zgodba začne - gospodarstvu
               prijazno okolje, spodbude, zaposlovanje, nova tehnologija in tako naprej -, to je pač
               davek, davek, ki bo spodbujal ali pa ne bo spodbujal. Tega se zagotovo vsi zavedamo.
               Še posebej pa velja to za določene regije, ki so manj zanimive, kot je Posavje, Bela
               krajina, da ne naštevam. Tu očitno pač ne moremo imeti take davčne politike, ki bi
               bila spodbudna za investitorje v te prostore. Tega žal ni. Včasih smo to imeli in je
               bilo po moje zelo učinkovito. Danes to ni več možno, očitno, in se ne da, da bi imel
               tisti, ki vlaga v manj razvito regijo, določene olajšave, take in drugačne, in
               spodbude pri teh zadevah. Tu apeliram na vlado, ministrstvo, kako bi lahko na tak
               način morda prišli do bolj skladnega regionalnega razvoja. To bi pa bil konkreten
               učinek, da ima podjetnik, ki investira v Posavje, Belo krajino, recimo, ki je manj
               razvito območje, določene olajšave pri investicijah. Žal pa zdaj še to ukinjamo in se
               bojim, da bo teh investicij še manj. Hvala.</p>
            </sp>
            <sp xml:id="SDZ4-Izredna-21-2006-10-03.sp128">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Potrč. Prosim.</p>
            </sp>
            <sp xml:id="SDZ4-Izredna-21-2006-10-03.sp129">

               <speaker>MIRAN POTRČ:</speaker>

               <p>Hvala lepa. Naše temeljne pripombe in stališča je povedal kolega Feri Horvat.
               Pripombe gredo predvsem v smeri, da predlagane rešitve, kljub temu da pomenijo
               nekoliko nižjo davčno osnovo, posebej v naslednjih letih, ne pomenijo dejanske
               razbremenitve in efektivne nižje davčne stopnje. Od vlade sem dobil določene podatke,
               ki kažejo na to, da najbrž ob predvidenem postopnem znižanju nominalne obdavčitve
               efektivna obdavčitev v naslednjih letih ne bo v zadostni meri znižana. Ne vem, od kod
               podatki, da naj bi se na račun znižanja oziroma zakona o davku na dohodek pravnih
               oseb razbremenila podjetja za - koliko? - skoraj 20 milijard. Če gledam tukaj tudi
               podatke, ki ste jih v vladi pripravili v zvezi s prihodki proračuna za leto 2007 in
               2008, realizacija po zadnjih podatkih za leto 2006 bi bila še davek od dobička
               pravnih oseb 228 milijard, predlog za leto 2007 po septembrskih podatkih 246
               milijard, se pravi, odnos 7:6, 1,08% - za 8% bi se povečal davek od dohodka pravnih
               oseb v letu 2007. Kje, gospodje, je tu razbremenitev? Jaz je ne vidim. In če ni
               razbremenitve, potem temeljni cilj, ki smo ga imeli z davčno reformo, ni dosežen.
               Lahko postavljate vprašanje, kaj pravzaprav želimo in kje se da to vzeti. Feri je
               rekel, ali s hitrejšim znižanjem nominalnih in s tem tudi efektivne davčne stopnje z
               ohranjanjem, kar vsi opozarjajo, oprostitev in olajšav za investicije in za
               ustanavljanje novih delovnih mest, in to bi bile te rešitve. Boste lahko rekli, vem
               gospodje, predlagate rešitve, ki bodo še bolj obremenile proračun. Jaz bom zelo
               direktno rekel, mi smo to pripravljeni sprejeti na ta način, da boste tudi
               razmislili, ali s predlogi, kakršne danes imate, greste s spremembami dohodnine, ali
               pa zakon o dohodnini bistveno spremenite in s tem ne računate, da bi razbremenili
               proračun na račun dohodnine za 30 in več milijard, ampak morda samo pri najvišjih
               stopnjah, če so te za vas res tako velik problem. Za nas niso. Ker tistih 1000 ljudi,
               ki je v najvišjih dohodkovnih razredih, ki jih vi prikazujete nad sedemkratno
               povprečje, kar znese milijon dvesto pa nekaj na mesec in bo imelo prihranka preko
               140.000 mesečno po vašem predlogu. Mi osebno smo mnenja, da ti ne bodo rešili naše
               države. Če pa je to temeljni problem, se dogovorimo. Ampak to se da rešiti na
               drugačen način, vi ste pa za to, da bi dosegli ta efekt pri nekaj najvišjih, šli v
               kompletno spremembo dohodnine in na ta račun dosegli oziroma predvideli 30 in več
               milijard, ki jih boste zdaj nadoknadili. Vi pravite, kako. Verjetno z DDV-jem za leto
               2008, gospod minister, ne mi kimati, meni je žal, jaz bi rajši videl, če bi vi
               kategorično rekli ne, gotovo ne. Ampak ne upate reči, ker vam stroka dopoveduje, da
               ni sigurno, da bo preko višje gospodarske rasti in uspešnosti poslovanja mogoče vse
               nadoknaditi in je rezervo v DDV-ju treba predvideti. Meni je vaš odnos do tega všeč,
               ker je pošten, ker nam ne govorite, da to morda ne bo res, ampak pravite, da bo morda
               tudi res. Samo to je, da jaz zdaj uporabim ta izraz, kolateralna škoda celega
               davčnega paketa, ki jo mi v Socialni demokraciji ne sprejmemo, tako kot še kaj
               drugega ne, in predlagamo, da se o tem razmisli. Te bistvene pripombe, o katerih je
               govora, bolj razbremeniti gospodarstvo, to doseči takoj ali preko nižjih stopenj ali
               preko ohranjanja oprostitev ali na ta način, da se, če se tu ne da, tudi pospeši
               uresničevanje zakona o plačilni listi, čeprav vem jaz osebno, da je to težje, ker
               tega zakona še nimamo v postopku, pa bi se potem tudi pogovarjali, kdaj ga bomo
               vložili, kdaj bo prišel na vrsto. Ampak v tej smeri je treba delati.</p>
               <p>In zdaj samo eno konkretno vprašanje. Olajšave za donacije po tem zakonu o dohodku
               pravnih oseb in usmeritev dela dohodnine po 142. členu zakona o dohodnini. Ali so
               zavestno razlike ali so razlike slučajne? Razlike pa so za namene, za katere se lahko
               uporabi. Ali je to zato, kar ste pisali na različen način in je pisal eden en zakon,
               drugi pa drugega, in niste te namene med seboj primerjali, ali pa gre za zavestne
               razlike? Potem prosim, da nam jih razložite, sicer pa po mojem bi morale stvari biti
               v čim večji meri podobne. Jaz pa ne bi sedaj rad obremenjeval vas in javnosti s tem,
               da bi bral en člen, pa drugi, pa kazal, kje je znanost vključena, kje je kultura ja,
               kje je ni, in podobno. Razlike vam pa povem, da so. Hvala.</p>
            </sp>
            <sp xml:id="SDZ4-Izredna-21-2006-10-03.sp130">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite. Prosim.</p>
            </sp>
            <sp xml:id="SDZ4-Izredna-21-2006-10-03.sp131">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Spoštovani gospod poslanec! Hvaležen sem vam za to
               vprašanje, ker mi odpira možnost, da marsikaj lahko tudi pojasnim, kar se tiče ravno
               tega vprašanja prihodkov, ki jih pričakujemo s strani uveljavitve sedaj veljavnega
               zakona o davku na dobiček pravnih oseb. Ta davek ima sicer svojo zgodovino. Ko se je
               spremenil zakon v letu 2004, so strokovne službe, takšne in drugačne, so predstavile,
               kakšen naj bi bil efekt tega. In takrat se je pričakovalo, da bo v letu 2006, to se
               pravi letos, da bo izplen tega davka 146 pa še nekaj milijard. Potem ko smo mi delali
               pa pripravljali proračun za leto 2006 in 2007, to se pravi, smo morali gledati, kaj
               pričakujemo od tega davka. In v tem državnem zboru je bila zelo vroča razprava in sem
               slišal tudi takšne govore kot sem jih že danes, kako bo vse razpadlo in da dejansko
               je to velika prevara, kar smo predvidevali, da bo resnično izplen uveljavitve tega
               zakona nekoliko večji, kot je bilo predvideno takrat. In smo predvideli 165 milijard,
               če se ne motim, za letos. Takrat je to v tem državnem zboru bil predmet zelo gorečih
               razprav, sem si še magnetogram prebral in bomo o tej stvari morda še kaj govorili,
               češ, kako je to nespametno in to je velika prevara. Dejansko se je pa zgodilo, da je
               veliko več, kot to. Letos, če so sedaj dokončni podatki, jih še ni, ampak ocena je,
               da izplen ali pa prihodki v državni proračun na podlagi tega zakona bo približno 226,
               228 milijard. Kaj se dogaja? Dogaja se, da je zelo težko dejansko in v temu branju
               tudi strokovne službe, da je zelo težko predvidevati, kakšni so dejanski učinki, ko
               se osnova spreminja. Dejansko se je zelo močno spremenila ta osnova. Osnova se je
               spremenila v letu 2004, in normalno je, da te službe, predvsem pa službe ministra za
               finance so silno konzervativne, kar se tiče ocene, kaj naj bi bilo, ker je treba
               zagotoviti, da bo stvar resnično iztekla in da se bo izvajala v skladu z nekimi
               minimalnimi previdnostmi, kar se tiče opravljanja z javnimi financami. To, kar je
               predvideno za leto 2007, kar ste vi sedaj citirali, morate pa razumeti, da je to še
               vedno na podlagi sedaj veljavnega zakona. Podjetja delujejo na podlagi zakona iz leta
               2004. In to je bil ta velik predmet tega nesporazumaali napačne ocene s strani
               določenih strokovnjakov, ki se sedaj še vedno pojavljajo, da je dejansko efekt
               spremembe, o kateri sedaj razpravljamo, jo bomo videli v proračunu leta 2008, šele
               konec leta 2007, ko bodo podjetja zaključila svoje bilance, bodo tam po 31. marcu
               začele ta davek dokončno obračunavati in bo prišlo do dokončnih obračunov. Efekt na
               državni proračun, spremembe tega zakona, takšnega, kakršen pač je in o katerem danes
               razpravljamo v prvi obravnavi, se bo poznal leta 2008. V 2007 pa je še vedno veljaven
               prejšnji zakon, kakršen je. In na podlagi tega vam pa lahko zagotavljam, da se še
               vedno delajo zelo konzervativne ocene, kaj lahko pričakujemo. In 226 ali 228 milijard
               v letu 2007 kot prihodek proračuna s strani davka na dobiček pravnih oseb je
               popolnoma pravilna stvar. Jaz upam, da sem to obrazložil. Tukaj je zamik, ker gremo
               po denarnih tokovih, naš proračun se dela na podlagi denarnih tokovih, ne pa na
               podlagi poslovnih dogodkov. Mi bomo ta sredstva, ta izpad, ki ga bomo dejansko
               dosegli, bo šele v letu 2008. Zato ste takšne številke našli. Upam, da vam je bila ta
               obrazložitev zadostna. Hvala.</p>
            </sp>
            <sp xml:id="SDZ4-Izredna-21-2006-10-03.sp132">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Drago Koren.</p>
            </sp>
            <sp xml:id="SDZ4-Izredna-21-2006-10-03.sp133">

               <speaker>DRAGO KOREN:</speaker>

               <p>Hvala, predsedujoči, za besedo. Še enkrat lep pozdrav ministru s sodelavci,
               poslankam in poslancem! S tem paketom davčne reforme, ki jo sestavlja sedem
               predlaganih zakonov, ustvarjamo konkurenčno davčno okolje in odpiramo vrata tujim
               vlagateljem. To je zlasti pomembno za naše domače gospodarstvo, na katerega še zlasti
               vpliva predlog zakona o davku od dohodkov pravnih oseb. Prej je bilo govora, da nad
               tem zakonom ni nihče navdušen, ampak kolikor sem se jaz pogovarjal z gospodarstveniki
               v našem okolju, moram povedati, da so s tem zakonom zadovoljni in da ga podpirajo.</p>
               <p>Pri pripravi davčnih zakonov so bile opravljene številne primerjave, analize in
               izračuni o učinkih reforme. Na osnovi teh je ugotovljeno, da nekatere spremembe
               zakona o davku od dohodkov pravnih oseb pomenijo v primerjavi z drugimi davčnimi
               sistemi v EU konkurenčno prednost in odpravo nekaterih anomalij v naši dosedanji
               praksi. Zlasti na področju dvojnih obdavčitev, ki jih predlog zakona odpravlja. Poleg
               tega zakon uvaja ugodnejšo obdavčitev dividend, zlasti v primeru holdingov. Pri njih
               bodo dividende in kapitalski dobički ob določenih pogojih izvzeti iz obdavčitve.
               Šibko povezavo med gospodarstvom in znanostjo bo predlog zakona s spodbudami oziroma
               razvojno-raziskovalnimi olajšavami okrepil in tako zagotovil temelj za hitrejši in
               kakovostnejši razvoj gospodarstva. Še zlasti v primerih, ko bo vzpostavljeno
               sodelovanje med znanstvenimi institucijami in pa med podjetji direktno. Hvala lepa.
           </p>
            </sp>
            <sp xml:id="SDZ4-Izredna-21-2006-10-03.sp134">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Horvat. Prosim.</p>
            </sp>
            <sp xml:id="SDZ4-Izredna-21-2006-10-03.sp135">

               <speaker>JOŽEF HORVAT:</speaker>

               <p>Hvala lepa. Spoštovani gospod minister s sodelavci, spoštovani kolegica in kolegi.</p>
               <p>Bom čisto kratek. Jaz pozdravljam spremembe, ki jih prinaša novela tega zakona o
               davku od dohodka pravnih oseb. Gre definitivno za razbremenitev proizvodnih
               faktorjev, se pravi dela in kapitala. Pozdravljam zmanjšanje davčne stopnje davka od
               dohodka pravnih oseb oziroma če hočete davka na dobiček iz 25 na 23 oziroma na 20%,
               do leta 2010. Slovenija že do sedaj ni imela visoke obdavčitve dobička, zato je
               znižanje davčne stopnje pozitiven signal slovenskemu gospodarstvu. Če bi šli nižje,
               bi po mojem obstajala nevarnost, da bi bila država Slovenija, država nekega davčnega
               "dumpinga" v Evropski uniji. Jaz se bom dotaknil olajšav, in sicer enega dejstva,
               vlada pri tej noveli zakona predlaga odpravo olajšave za investicije. To je seveda
               stvar razprave, strokovne razprave in seveda stvar eksaktnih izračunov. Tudi
               ekonomisti imajo tukaj različna mnenja. Jaz osebno bi to olajšavo za investicije
               obdržal, če izračuni to dovoljujejo, vendar bi morda nekoliko drugače postavil,
               uporabil bi jo kot instrument skladnejšega regionalnega razvoja. Predlagam, da se
               ohrani olajšava za investicije, vendar samo za tiste, ki so na območju najmanj
               razvitih regij, poudarek je na najmanj razvitih regij. Najmanj razvite regije bi
               lahko opredelili tiste, ki so za več kot na primer 20% točk manj razvite od povprečja
               Republike Slovenije. Po vladnih izračunih bi to bili pomurska in morda
               notranjsko-kraška regija. Pomembno je, da se regionalna investicijska olajšava
               uporabi res za najmanj razvite regije in na zoženem območju. Na primer, za največ dve
               do tri najmanj razvite razvojne regije. S tem bi po mojem pridobili močan instrument
               regionalne razvojne politike. Pozdravljam ostale novosti, ki jih ta novela zakona
               prinaša. Prepričan sem, da bo morda ob kakšnih minimalnih adaptacijah to dobra
               rešitev za slovensko gospodarstvo. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp136">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Hvauc. Prosim.</p>
            </sp>
            <sp xml:id="SDZ4-Izredna-21-2006-10-03.sp137">

               <speaker>SREČKO HVAUC:</speaker>

               <p>Hvala lepa za besedo. Če bi poskušal strniti glavne pripombe, ki sledijo temu zakonu
               s strani opozicije, je to, da ne prinaša nobenih razbremenitev gospodarstva, in
               pripombe glede olajšav za investicije v opremo.</p>
               <p>Znižanje davčne stopnje na 20% do leta 2010 bo imelo nek pozitiven učinek na
               gospodarstvo. Ta učinek, tako kot je minister prej že povedal, bo začel delovati šele
               leta 2008, tako pač funkcionirajo ti davčni sistemi in drugače nikakor ne gre. Ampak
               od leta 2008 do leta 2010 bodo po predvidevanjih ti javnofinančni prihodki nižji za
               približno 40 milijard slovenskih tolarjev. To pomeni razbremenitev za gospodarstvo -
               40 milijard iz tega naslova.</p>
               <p>Drugič. Ko smo naštevali novosti, spremembe, ugodnosti za gospodarstvo, kjer je ena
               teh tudi predlagano priznavanje dolgoročnih rezervacij v višini 50% kot davčno
               priznane odhodke že pri njihovem oblikovanju, s čimer država prevzame tudi del
               tveganja teh zavezancev. Če bi pogledali znane podatke za leto 2005, je bila iz
               naslova davčno nepriznanih odhodkov za oblikovanje rezervacij na račun dolgoročnih
               vnaprej obračunanih stroškov davčna osnova višja za 34,7 milijarde tolarjev. Če bi
               sedaj upoštevali teh 50%, vidimo, da se potencialno tveganje ali pa tudi obremenitev
               gospodarstva tudi iz tega naslova kaže. Neke konkretne številke, kar se tiče
               razbremenitve gospodarstva ali pa bolj ugodne davčne obravnave, se da tudi iz tega
               zakona zaznati.</p>
               <p>Pozdravljam tudi olajšave za vlaganje v razvoj na tistih manj razvitih območjih. Res
               je, da bi si verjetno vsak, tudi sam osebno, želel, da bi te olajšave bile širše,
               večje, s poudarkom seveda na tistih območjih, kjer dejansko zaostajamo za razvojem in
               bi bilo treba z nekimi spodbudami ta razvoj pognati in izenačiti ali pa zmanjšati
               razlike med posameznimi območji v Sloveniji. Vendar pa pri tistih, ki so na splošno
               kritizirali te olajšave v opremo, ki jih pa sedaj ta predlog zakona ne predvideva, pa
               nisem slišal nič konkretnega, kaj to dejansko pomeni. Recimo, koliko so te olajšave
               dejansko vplivale na investiranje in na povečanje investicij, itd., kaj pomeni
               znižanje te davčne osnove v višini investiranega zneska iz 20% v leto 2004 na 10% v
               letu 2005, ali so res davčne olajšave edini inštrument, ki spodbuja take investicije?
               Nenazadnje moramo upoštevati tudi, da zakon predvideva kopico drugih ukrepov, na
               primer celotno priznavanje stroškov v zvezi z zaposlitvijo, določeno priznavanje že
               omenjenih teh oblikovanj rezervacij, itd. Tudi to je potrebno upoštevati, ko
               ocenjujemo učinke tega zakona. V splošnem gledanju jaz mislim, sem prepričan, da
               kljub temu, da zakon ni idealen, da ga je možno še izboljšati, da pa je ena dobra
               podlaga za to, da v nadaljnjem postopku poiščemo še bolj ugodne možnosti in dejansko
               naredimo en korak pri razbremenitvi gospodarstva in poenostavitvi nekih postopkov,
               kar se tiče davčnih postopkov oziroma samega poslovanja.</p>
               <p>Ko govorimo o stopnji, o davčni osnovi na podlagi tega davka, pa je tudi mislim po
               moje primerno, da se ozremo malo tudi po drugih državah v Evropi, saj mi bi si
               želeli, ne vem, čim nižjo stopnjo davka, se strinjamo, že prej pri prejšnji razpravi
               sem povedal, da verjetno bi bili vsi srečni, če bi bila stopnja davka nič, ampak to
               enostavno ne gre. Mi živimo v nekem okolju, v neki situaciji in mi moramo na eni
               strani s prihodki skrbeti za to, da bomo pokrivali proračunske odhodke. Če primerjamo
               stopnjo davka in davčno osnovno z drugimi državami v Evropi, vidimo, da s tem davkom
               nikakor ne odstopamo, je pa to postopno zniževanje jasen signal, kaže jasen trend, da
               ta vlada dejansko misli na dolgi rok razbremeniti gospodarstvo in ustvariti neko bolj
               prijazno okolje.</p>
               <p>Zato ta predlog zakona kot neko podlago, neko osnovo za nadaljnjo obravnava tudi
               podpiram.</p>
            </sp>
            <sp xml:id="SDZ4-Izredna-21-2006-10-03.sp138">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Martin Mikolič. Prosim.</p>
            </sp>
            <sp xml:id="SDZ4-Izredna-21-2006-10-03.sp139">

               <speaker>MARTIN MIKOLIČ:</speaker>

               <p>Hvala, še enkrat, za besedo. Jaz bi se navezal na razpravo, ki jo je imel že moj
               poslanski kolega Jože Horvat glede regijskih olajšav.</p>
               <p>Mislim, da so nekateri prej tudi tukaj razpravljali glede ukinitve davka na
               izplačane plače, ki se postopoma tudi ukinja. Moram povedati, da davek na izplačane
               plače bo veliko pozitivnega prinesel v tako imenovane razvite regije, to je najbrž
               nam vsem jasno tukaj. Na nerazvitih območjih Republike Slovenije zraven tega, hvala
               bogu, da še je kje kaj od tako imenovanih delovnointenzivnih panog oziroma od
               proizvodnje, vemo, bruto osebni dohodek kolikšen je, do 165, mislim, da nekaj takega,
               pravzaprav davka na izplačane plače sploh ni, potem pa nastopi ta dokaj progresivna
               lestvica. Mislim, da je v tem zakonu možnost v ta zakon vključiti ta del oziroma neko
               povabilo za potencialne investitorje tudi na ta območja. Kako pravzaprav najti nek
               substitut za stanje na teh nerazvitih območjih, predvsem na prvem mestu jih izkazuje
               neprimerna komunalna ali pa logistična infrastruktura. In to sem sam, glede na to, da
               prihajam iz regije, ne iz regije, veste, celjska regija je dokaj razvita, dokaj je
               napredovala glede stopnje nerazvitosti po lestvici v zadnjem obdobju, ampak v sami
               regiji so območja, tako kot tudi v drugih, mi jih imenujemo neka subregijska območja,
               ki pa zelo odstopajo v smislu stopnje nerazvitosti. In tukaj bi bilo morda prav, da
               bi se vnesle neke oblike davčnih olajšav za potencialne investitorje, pa bodisi sedaj
               morda na področje investicijskih vlaganj. Kot sem prej v predstavitvi stališča
               omenil, v poslanski skupini Nove Slovenije smo se, se in se bomo tudi v prihodnje
               zavzemali za enakomeren razvoj na celotnem območju Slovenije. Zato smo tudi podpirali
               nastanek majhnih občin ravno s tega območja, ker menimo, da to daje en nov zagon za
               ljudi, ki tam živijo. Vsekakor pa brez gospodarskega razvoja razvoja v pravem pomenu
               besede, ne bomo mogli doseči. In sam bom podprl kakršnokoli rešitev, ki bo dajala
               večje možnosti ali pa, bi rekel, ki bo privabljala tudi potencialne investitorje za
               ta območja v Sloveniji. Menim pa, da zakon takšen kot smo ga dobili danes na mizo
               oziroma o katerem teče razprava, je dobra osnova, prinaša dobre rešitve. Še enkrat
               poudarjam, kot sem že prej omenil, vsako rešitev, ki bo prispevala k enakomernem
               razvoju, bom z veseljem podprl.</p>
            </sp>
            <sp xml:id="SDZ4-Izredna-21-2006-10-03.sp140">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Pavel Gantar. Prosim.</p>
            </sp>
            <sp xml:id="SDZ4-Izredna-21-2006-10-03.sp141">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Če dovolite, bi mogoče, preden grem konkretno k
               določenim rešitvam v zakonu, rekel dve, tri besede o davčni reformi kot celotnem
               sklopu, predvsem zato, ker ste nekateri to storili pri prejšnjem zakonu, sam se pa
               tam nisem oglašal. Zato bi rekel predvsem to, da sem z veliko pozornostjo, ne samo
               politično, mogoče tudi akademsko, če hočete, spremljal razprave o davčni reformi, ki
               so bile v kontekstu razprav o družbenih in gospodarskih reformah, potem ko je ta
               vlada nastopila mandat, ko je pač obljubila, da bo z vsemi temi ukrepi, programom
               gospodarskih reform, katerega zelo pomemben del je davčna reforma, povečala
               konkurenčnost, blaginjo in tako naprej. Spremljal sem tudi delovanje in neslaven
               razpad strateškega sveta, odstop ministra, odstop nekaterih vidnih ideologov reform
               in konceptualistov. In dejansko, čeprav seveda nimam pravega dokaza, sem takrat bil
               pripravljen stavit, da se bo zadeva končala tako, kot se je - namreč, v čisto
               običajnem gradualizmu ali kot bi sociologi rekli, inkrementalističnem spreminjanju
               sistema državnega internacionizma na tem področju in tako naprej. In če smo odkriti,
               drugega tudi ni bilo pričakovati. In več kot to, če bi dobili kaj drugega, bi bilo
               mogoče še bolj strašno in še bolj nevarno, kot je sedaj. Zgodba prišla tja, kjer smo
               jo vsi nekako čakali.</p>
               <p>Sicer je značilno to, da ta program gospodarskih reform in ukrepov, ki sem ga
               temeljito preštudiral, v kar spada tudi davčna zakonodaja, kot sem omenil, je
               pomemben ali pa značilen po tem, da je med temi 67 ukrepi, če se ne motim, velika
               večina teh ukrepov popolnoma običajnih ukrepov, ki jih sicer delajo vse vlade na
               svetu, in zato te vlade so, da jih dnevno delajo, da jih opravljajo in da
               funkcionirajo. Tako da je pravzaprav značilno za večino teh ukrepov pač preprosto to,
               da predstavljajo navadno dejavnost vlade, kakršnakoli že je, kjerkoli že je, in je
               sploh vprašljivo potem, zakaj to veliko govorjenje o reformah. Gre za preprosto
               vprašanje, zakaj ne more vlada delati običajno - priti z zakonom, povedati, zakaj ga
               spreminja, ga spremeniti in delati naprej. Zakaj rabi ta okvir, zakaj rabi to
               ideologijo reform, zakaj ne more delati brez vse te ideologije, brez vse te navlake,
               ki se nekako pelje vseskozi in ji tudi povzroča težave. In moram reči, da me po tej
               logiki, bi rekel, te ideologije reform v veliki meri spominja na vladavino v
               socializmu, kjer ni bilo mogoče pravzaprav ničesar spremeniti brez velike reforme.
               Spomnili se boste, da je bil socializem ena sama velika reforma. Preden se je ena
               reforma končala, se je začela že druga in reforme so druga drugo vlekle za rep, vedno
               nižje, vedno globlje in v vedno bolj brezizhoden položaj. Sam se spomnim kolegov na
               fakulteti, ki so poskušali doktorirati iz političnega sistema v tedanji Jugoslaviji
               in Sloveniji in so bili zelo frustrirani, ker preden so napisali dispozicijo, se je
               že spremenil sistem, da ne govorimo, ko so napisali dizertacijo, že sistem ni bil več
               isti in tako naprej. Vsa ta logika tega hlastanja po reformah nekako skriva bojazen
               pred tem, da je pravzaprav življenje sestavljeno iz številnih majhnih sprememb, ki
               jih je treba nekako usmerjati, in to po možnosti brez prevelikega nalaganja vse te
               ideologije gor, dol, sem in tja. In zakon o davku na dohodku je seveda podobna
               zgodba. Nič pretresljivo velikega. Če grem iz te velike politične zgodbe ven,
               ponovno, bi rekel, to je zgodba, o kateri bomo govorili, bomo skušali ljudem
               pojasniti, kaj pomenijo nehotene posledice: ko zmanjšaš nominalno stopnjo, da bi
               zmanjšal davčno obremenitev gospodarstva, dejansko z efektivno večjo davčno stopnjo
               povečaš davek. To je tipična lastnost tega zakona, o kateri so drugi govorili in je
               slaba, zato zakona v tem segmentu ne bom mogel podpreti.</p>
               <p>Druga zadeva, o kateri sem hotel res dodatno povedati, pa je to, da so po mojem
               donacije v raziskovalno dejavnost, kar bi lahko bila nova, bi rekel, reformna
               lastnost tega zakona, zapostavljene. Zakaj? Včasih se lahko vprašamo, zakaj nek
               multimilijonar ali milijarder v bogatih državah nameni kar nekaj milijonov, celo
               milijard v raziskovalne namene, donacije, ne nakup opreme, to, kar je sicer
               razumljivo in tako naprej. Zakaj to počne? Zato, ker se altruizem splača. In to
               dejstvo, da se altruizem splača, tukaj notri ni upoštevano. In prav tu, bomo mi
               predlagali amandma, s katerim bomo povečali možnosti za doniranje v raziskovalno
               sfero pod pogojem, da gre za programske skupine ali skupine, ki izpolnjujejo
               kriterije programskih skupin po zakonu o znanstveno-tehnološki dejavnosti in ki
               potrebujejo ta denar za zelo specifične zadeve. Zakaj? Minister za visoko šolstvo,
               znanost in tehnologijo je zadnjič na Inštitutu Jožef Štefan zabrusil raziskovalcem,
               naj za božjo voljo mu ne pišejo samo tekstov in objavljajo v revijah, temveč naj mu
               tudi dajo ideje in razvijajo ideje. In tu je problem dobršnega dela slovenske
               tehniške in naravoslovne znanosti, da so naši znanstveniki izjemno sposobni pri
               proizvajanju novih spoznanj na diskurzivni ravni, da pa nimajo možnost in sredstev za
               preverbo. Ta preverba pa je v sodobni znanosti zelo draga. In te preverbe včasih tudi
               ne morejo in ne smejo financirati javna sredstva preprosto zato ne, ker so javna
               sredstva predložena tudi evalvacijam in te evalvacije so v veliki meri včasih tudi
               špijonstvo. In zato je potrebno poriniti privatni denar v to sfero in ga tudi
               kontrolirati glede na to, kdo ga dobi. In takšen amandma bomo pripravili in upamo, da
               ga boste tudi sprejeli. Javnofinančno ne pomeni dosti, pomeni pa izjemno veliko za
               slovensko raziskovalno sfero. S tem bi tudi končal. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp142">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod minister. Izvolite.</p>
            </sp>
            <sp xml:id="SDZ4-Izredna-21-2006-10-03.sp143">

               <speaker>DR. ANDREJ BAJUK:</speaker>

               <p>Hvala lepa. Jaz sem zelo hvaležen gospodu poslancu, da je odprl to vprašanje. Menim
               predvsem, kar se tiče raziskave in razvoja, ker to je pereče vprašanje naše družbe,
               kot ste mogoče že opazili, to je edina olajšava, za katero se je ministrstvo za
               finance zavzelo in tudi vladi predlagalo in vlada je končno tudi to odobrila. To je
               edina, ki dejansko tudi obstaja. In ne glede na to, da ne morem drugače kot
               ponavljati to, kar stroka po celem svetu govori, da olajšave same po sebi so dejansko
               v svoji naravi nepravične in neučinkovite, ker ustvarjajo razlike v efektivnih
               stopnjah znotraj in med sektorji in znotraj sektorjev, torej imajo negativne
               posledice kar se tiče alokacije resursov. Olajšave znižujejo sedanje in tudi bodoče
               prihodke, ker če obstajajo določeni cilji, kar se tiče pričakovanih prihodkov, je
               potrebno povišati davke na kakšne druge aktivnosti. To je tragedija teh olajšav. Po
               drugi strani so olajšave tudi, čeprav so, vsi vemo, da davki so pomembni pri
               odločitvah o investicijah, dejansko pa to je mnenje stroke po celem svetu, bi rekel,
               to je neka priznana kategorija, da je ekonomska stabilnost, dobra infrastruktura,
               dostop do naravnih resursov, dobra in usposobljena delovna sila, poštena pravila
               igre, države so veliko bolj pomembna kot pa obdavčitev sama, kar se tiče odločitev za
               investiranje. To je znano v strokovnih krogih. A vendar se zavzemamo za to in se
               zavzemamo na en zelo poseben način. Dejstvo je in v naši družbi imamo ta velik
               problem, imamo po eni strani zelo uspešne in pametne ljudi v sferi raziskav v
               akademskem svetu, na univerzah in inštitutih, dejansko ni pa nikakršne povezave z
               našim gospodarstvom. Kaj se tukaj dogaja? Težko je to vedeti. Lahko bi povečali
               sredstva v proračunu, da bo ministrstvo za visoko šolstvo, znanost in tehnologijo
               imelo več denarja in da bo lahko še naprej financiralo, ampak ravno to ima to
               značilnost, ki ste jo vi označili v vaši predstavitvi, da potem pa to se dogaja na
               nek odprt način, ki praktično dejansko pomaga tudi nelojalni konkurenci, ker vse
               pride na dan in mora to ostati prikrito. Zato smo se mi zavzeli, da takšna olajšava
               naj bi obstala. Zdaj smo jo že uvedli. Moram vam priznati, da učinki v teh prvih
               mesecih tega leta niso zelo močni, jaz sem v nekem smislu razočaran, sem pričakoval,
               da bo več, ker končno je le neka denarna pomoč, ampak je pa brez neposredne vpeljave,
               da bi državna uprava o tem odločala. Noben birokrat ne odloča, kdo naj sklene pogodbo
               s kom. Naj jo pač sklenejo podjetniki s tisto ustanovo ali pa bodisi
               profesor-raziskovalec, ki mu zaupajo, ker končno so tudi njihova sredstva. Država bo
               pač nekaj priznala tega, bo odpustila en del davka, da se bo to skušalo pomagati pa
               uresničiti, ampak dejansko je pa opcija, ki jo ima država, mi vemo, da če hočemo
               lizbonsko strategijo uveljaviti, moramo več sredstev temu nameniti. Kako pa to
               naredimo? Ali naredimo preko proračuna ali pa se zavestno odpovemo delu teh sredstev,
               ki naj bi bili, prišli v proračun, da bi pomagali, da bo do tega prišlo? Mislim, da
               ta značilnost te olajšave ravno je odgovor na to, kar ste vi odprli, da preko
               proračuna je izredno nevarno in zasebni sektor ni ravno zelo naklonjen temu, ker med
               drugim mora potem razno raznim komisijam in še tudi konkurenci razlagati, kakšno
               idejo imajo. S tem, s takšnim načinom, kot je to zastavljeno in tako kot je
               podzakonski akt bil napisan med ministrstvom za finance in ministrstvom za
               visokošolstvo, se pa ravno spoštuje ta del. Ne vem, če bo ta olajšava dejansko imela
               takšen pričakovan učinek, sicer pa, bi pa rad vedel, če ima kdo neko boljšo idejo,
               prav gotovo bomo to, kar vi napovedujete, tudi preučili, in to z veseljem preučili.
               Morda je to nek dodatek ali pa bolj pozitiven pristop. Za enkrat je pa obrazložitev
               tega, je pa tako, kot sem vam povedal. Sicer ne verjamemo v olajšave, a vendar je pa
               takšen razkorak med tem, se pravi, s čimer naša država razpolaga na področju znanosti
               in kaj pa dejansko potrebuje naše gospodarstvo, da moramo nekaj ukreniti, da bi to
               povezali, in sicer na takšen način, da bo v skladu ne z neko planirano ekonomijo, kot
               je včasih bila, ampak bolj odprtost tržnega gospodarstva, naj podjetniki sami
               odločajo, sami izberejo, brez intervencije, ne ministra za finance, najmanj pa
               ministra za visoko šolstvo in znanost. Hvala. In s tem se on globoko strinja.
               Minister za znanost namreč.</p>
            </sp>
            <sp xml:id="SDZ4-Izredna-21-2006-10-03.sp144">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Milan Cvikl.</p>
            </sp>
            <sp xml:id="SDZ4-Izredna-21-2006-10-03.sp145">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Poslanke in poslanci, gospod minister! S tem
               zakonom o davku od dohodka pravnih oseb pravzaprav danes popoldne razpravljamo o tem
               drugem delu tako imenovane davčne prevare. Namerno bom o tem govoril, ker je ta zakon
               tisti, s katerim pokrivate izpad 77 milijard dohodnine glede na sprejeti proračun za
               leto 2007. Seveda gospod minister se smeje. Smeje se pa predvsem zato, ker ima veliko
               srečo, ker Slovenija dosega visoko gospodarsko rast zaradi preteklih rezultatov in
               tudi zaradi preteklih olajšav v opremo. Gospod minister, če boste pogledali bilance
               slovenskih podjetij, slovenskih podjetij, ki so na borzi, Telekoma, če hočete, je
               njegova ključna vrednost bila ustvarjena zaradi olajšav v opremo. Eno od velikih
               vprašanj, ki bo v naslednjih letih, bo vprašanje, kaj bo, ko se bo ukinila olajšava
               za opreme. Vendar problem te vlade, in zato se toliko minister lažje smeje, je, da
               kot drugih ministrov v tej vladi ni. Minister za delo, je dovolil, da se ukine
               olajšava za prve zaposlitve. Dovolil je, da se ukine olajšava za težko zaposljive.
               Minister za znanost je pa dovolil, seveda je ukinjena olajšava za prve zaposlitve v
               tem zakonu, je pa dovolil, da se ukine olajšava za 30% pokrivanje plač doktorjev
               znanosti. Vse to so olajšave, ki se s tem zakonom ukinjajo. Ker smo hkrati, gospodje,
               dvignili oziroma spremenili amortizacijske stopnje, tako da smo seveda razširili
               davčno osnovo, je temeljna davčna prevara reforme, ki jo imamo pred seboj v tem, da
               se veliko davčno darilo mali skupini, mali skupini davčnih zavezancev financira z
               veliko večjo obdavčitvijo gospodarstva. Poglejmo si številke, 124 milijard, zadnje
               leto tako imenovanega obdobja prejšnje vlade. Leto 2007 - 246 milijard izplena iz
               davka od dohodka pravnih oseb. Skoraj 100% povečanje, leta 2008 - 230 milijard,
               nekoliko zmanjšanje zaradi spremenjene stopnje. Če bi katerikoli minister imel to
               srečo, kot jo imate vi, potem bi ta dodatni enkratni izplen iz večih učinkov, bom še
               o njih spregovoril, uporabil za to, da bi razbremenil tisto, kar najbolj obremenjuje
               gospodarstvo, to so pa stroški davka na izplačane plače. Gospodje na davčni upravi
               bodo verjetno še nekaj let ugotavljali, kako se je v letu 2006, 2007 in 2008 davčna
               osnova povečevala tudi za to. Ker v teh letih prihaja v davčno osnovo, po 15-ih letih
               varčevanja skozi revaloriziranje kapitala ali skozi oblikovanje splošnih in drugih
               rezervacijah v bankah, 15-letna rezerva, ki smo jo oblikovali v Sloveniji vse od leta
               1991, sedaj pa zaradi uveljavitve mednarodnih računovodskih standardov to postane del
               davčnih izkazov, računovodskih izkazov in potem davčnih izkazov. Res je, da gre to v
               treh letih notri, vendar, gospod minister, če se boste podrobno posvetovali z
               mednarodnim denarnim skladom, vam bodo povedali, da so to enkratni učinki, da so to
               "windfull gains" in da bi to morali izločiti iz davčne osnove. Mimogrede, v sosednji
               Madžarski imajo resen problem s prihodkovno stranjo tudi zaradi tega, ker ni več teh
               enkratnih učinkov, ki so jih imeli v času, ko so privatizirali družinsko srebrnino.
               Edina razlika med nami in njimi je v tem, da pri nas smo to srebrnino varčevali 15
               let, sedaj pa v letu 2006, 2007 in 2008 v bankah, v podjetjih to prihaja skozi
               mednarodne računovodske standarde v davčno osnovo. Hkrati ste seveda spremenili
               amortizacijske stopnje in povečujete v letu 2008 še osnovo. To so dejstva, to
               govorijo številke. Jaz razumem, da se je ministru zasmejalo, ko je ugotovil, da ima
               tako velik izpad, in to je ugotovil v polovici leta, vemo, zaradi katerih razlogov,
               zaradi poračuna za leto 2005 in zaradi višje akontacije davka od dohodkov pravnih
               oseb v letošnjem letu, da bo imel v letošnjem letu namesto 164 milijard, bo imel kar
               228 milijard realizacije. In teh 60 milijard, prenešeno v naslednje leto, se je pač
               porabilo za to, kar ste se odločili pri zakonu o dohodnini, se pravi za veliko davčno
               razdelitev oziroma razbremenitev nekaterih posameznikov. Davek od dohodka pravnih
               oseb je preprosto pač drugi del, zrcalna slika tega celotnega paketa, zato seveda, ko
               pogledam ta zakon podrobneje, me nič več ne preseneča, da seveda med cilji zakona
               sploh ni več zapisana davčna razbremenitev, cilji predloga zakona so zagotovitev
               obdavčitve, ../Nerazumljivo./.. ekonomske dvojne obdavčitve, davčne ovire,
               pomanjkljivosti itd. V preteklih letih, v preteklih mesecih smo pa celo dobivali
               domov velike publikacije, ker je davčna razbremenitev glavni cilj davčnih reform,
               vendar se gospodarstvo zaradi dohodnine, zaradi davka od dohodka pravnih oseb ne bo
               razbremenilo, ampak se bo dodatno obdavčilo.</p>
               <p>Veliko lažja bi bila ta razprava, če bi danes imeli - in jaz pričakujem, da boste do
               drugega branja to pripravili - konkretne bilance za nekaj slovenskih podjetij. Za na
               primer velikega izvoznika, farmacevtsko industrijo, za trgovinska podjetja. Zelo
               zanimivo bi bilo videti domače trgovinsko podjetje in tuje trgovinsko podjetje, kjer
               ni vseeno, od kje dobiva kapital. Dobro bi bilo dobiti davčne bilance za na primer
               eno veliko domačo banko in eno veliko tujo banko in potem seveda za nekaj
               predelovalnih podjetij, velikih ali manjših, zelo zanimivo bi bilo pogledati, kaj se
               dogaja na primer v bilanci Akrapoviča, Pipistrela, .../Nerazumljivo./... ali pa na
               primer, kaj se dogaja pri recimo finančnih holdingih, kot so Istrabenz ali Sava Group
               in podobno. Še na tej podlagi bi seveda bilo smiselno razpravljati o tem, ali je
               ukinjanje olajšav za opremo, ukinjanje olajšav za prve zaposlitve, ukinjanje olajšav
               za težko zaposljive res prava pot. Ali je seveda to, kar se je prej diskutiralo,
               prava pot samo oblikovanje olajšav za raziskave in razvoj, kjer je zanimivo, najbolj
               zanimivo od vsega tega v tem zakonu, da bo podzakonski akt na to temo pisal kar
               minister za finance sam. Minister za znanost in tehnologijo si v vladi Republike
               Slovenije ni izboril niti tega, da bi podzakonski akt, ki bo podrobneje opredelil
               olajšave v raziskave in razvoj, pisal skupaj z ministrom za finance. Zato seveda, jaz
               obžalujem, ampak očitno je cela zgodba absolutne vladavine gospoda Janše pač na nek
               način obdarjena s tem, da imamo zelo, pod narekovaji, močnega ministra za finance, ki
               preprosto ne pozna drugih ministrov, ki ne pozna ministrov, ki morajo zasledovati
               cilj polne zaposljivosti, ali ministrov, ki naj bi skrbeli za večji obseg raziskav in
               razvoja. No, da ne bo zgledalo, da je samo opozicija tista, ki je osamljena v
               komentarjih tega, vam bom za konec prebral mnenje kar Obrtne zbornice Slovenije.
               Obrtna zbornica Slovenije v dopisu, ki nam ga je poslala 26. septembra, pravi, da
               sicer so tvorno sodelovali tako v okviru skupine za davčni sistem, ki je bila
               ustanovljena kot delovna skupina pri pripravi socialnega sporazuma, kot so upoštevali
               veliko pripomb glede na to, kar so jim rekli na dnevu slovenskih obrtnikov. Vendar,
               pod prvič, je upravni odbor Obrtne zbornice sklenil: "Na podlagi vsebine predlaganih
               davčnih zakonov upravni odbor Obrtne zbornice Slovenije meni, da tako oblikovani
               predlogi ne bodo prinesli potrebnih korenitih gospodarskih in socialnih reform.
               Zaradi tega upravni odbor obrtne zbornice Slovenije poziva vlado Republike Slovenije,
               da pred sprejemanjem davčne zakonodaje v državnem zboru Republike Slovenije še enkrat
               temeljito prouči možnost vključitve potrebnih vsebin v navedene davčne zakone, ki
               izhajajo iz potrjenega... "bla bla" okvira" in tako naprej "reform za povečevanje
               blaginje."</p>
               <p>Gospod minister, predstavniki vlade, tisti, ki nas poslušate, imamo paket davčnih
               zakonov. Če bi ta paket davčnih zakonov v osnovi pri davku od dohodka pravnih oseb
               predlagal ohranjanje nekaterih olajšav in zmanjšanje stopnje na bodisi 18 ali 20 in
               če bi omogočil to, da bi pri dohodnini, namesto da razdeljuje mali skupini nekaj
               deset milijard, to namenil za zmanjšanje davka na izplačane plače, lahko bil okvir, s
               katerim bi se povečala gospodarska rast. Temu žal ne bo tako. V letu 2006, v letu
               2007, v letu 2008 bo slovensko gospodarstvo zgodovinsko najbolj obdavčeno do sedaj.
               Ne bo imelo možnosti olajšav za investicije v opremo, ne bo imelo možnosti za to, kar
               je bil temelj gospodarske rasti. In če mislite, da bo to pozitivno vplivalo na
               gospodarsko rast, mislim, da se motite. Mislim, da bo zaradi tega Slovenija v težjem
               položaju, in zgodilo se nam bo to, kar je običajno pričakovati ob koncu mandata vlad,
               ki predvsem na eni strani razdeljujejo, potem pa to pokrivajo bodisi z višanjem DDV,
               večjim obdavčevanjem gospodarstva ali na koncu z zadolževanjem. Res je, gospod
               minister, lahko se smejete, nimate zelo veliko nasprotnikov v vladi, vendar vam v
               državnem zboru moramo oporekati, ker ste s predlogi davčne zakonodaje, predvsem z
               zakonom o davku od dohodka pravnih oseb, izpustili priložnost, da bi resnično
               razbremenili slovensko gospodarstvo. In to ste naredili samo zato, ker ste pri davku
               o dohodnini, ker ste pri dohodnini brezglavo zapravili nekaj deset milijard, ker ste
               šli, pod narekovaji, povečevati neto plače tistim, ki to najmanj potrebujejo. Ne bom
               podprl tega zakona, ker ta zakon ne razbremenjuje slovenskega gospodarstva. Hvala
               lepa.</p>
            </sp>
            <sp xml:id="SDZ4-Izredna-21-2006-10-03.sp146">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, mag. Šircelj.</p>
            </sp>
            <sp xml:id="SDZ4-Izredna-21-2006-10-03.sp147">

               <speaker>MAG. ANDREJ ŠIRCELJ:</speaker>

               <p>Hvala lepa, spoštovani predsedujoči. Spoštovane poslanke in poslanci! Ker se
               razprava o investicijskih olajšavah nadaljuje in da je v tem trenutku potreben
               odgovor, zakaj so v zakonu predlagane takšne rešitve, kot so predlagane, sem prosil
               za besedo že sedaj.</p>
               <p>Naprej bi seveda rad poudaril nekatere zadeve glede prehoda na nov zakon o davku od
               dohodkov pravnih oseb in glede na obstoječ zakon o davku od dohodkov pravnih oseb.
               Namreč, v tej povezavi so seveda tudi finančni prihodki. In glede teh prehodov so
               tudi ti finančni prihodki, ki so bili dejansko omenjeni. Res je, z reformami v letu
               2004 in z zakonom o davku od dohodkov, ki je prvi začel veljati v letu 2005, so se
               finančni prihodki iz naslova tega davka bistveno povečali. Vendar niso se bistveno
               povečali le zaradi uvedbe računovodskih standardov, vendar zaradi specifičnih rešitev
               v zakonu, ki so vplivali na to, da se je celotna revalorizacija obdavčila v letu 2006
               in še v letu 2006? Hočem tukaj povedati, da razlog niso bili mednarodni računovodski
               standardi in ta prehod, ampak specifične določbe v tej zakonodaji. Gospodarstvo je
               danes obdavčeno z 224 milijardami na podlagi zakona iz leta 2004 oziroma iz leta
               2005. Zaradi tega tudi poskušamo na marsikaterem področju to spremeniti.</p>
               <p>Drugo je seveda tudi, kdaj so se upoštevale izgube in kdaj so se upoštevali dobički.
               Namreč, tudi tukaj pride do nesorazmerja in tudi zaradi tega prihaja do velikih
               finančnih prihodkov in do takšnih rezultatov, kakršnega danes imamo. Dejansko je ta
               zakon, po katerem je gospodarstvo danes obdavčeno, v prehodnih določbah določal
               .../Oglašanje iz klopi./ Prosim? .... v prehodnih določbah določa, da se
               investicijska olajšava ukine z letom 2007, kar pomeni, da je že v tem zakonu,
               veljavnem zakonu napisana ta določba, da investicijske olajšave niso tiste, ki bi
               dejansko prispevale k večjemu razvoju in tako naprej in tako naprej.</p>
               <p>V zvezi s tem bi rad poudaril tudi razloge, zakaj se je vlada odločila, da ukine
               investicijske olajšave, oziroma zakaj da v predlog, da ni več investicijske olajšave,
               ampak da dejansko obstaja še olajšava za raziskave in razvoj. To je naredila na
               podlagi dveh strokovnih analiz, in sicer prva študija je študija ekonomskega
               inštituta pravne fakultete iz leta 2003, in sicer citiram, kaj pravi ta študija:
               "Investicijska olajšava opazno zmanjšuje davčno osnovo in istočasno ne povečuje
               dodatno investiranje. Sedanja specifikacija davčnih spodbud v davku na dobiček
               zmanjšuje tudi nevtralnost davčne strukture. Ker poleg majhne učinkovitosti
               analiziranih davčnih spodbud in opaznih stranskih škod davčne spodbude povečuje tudi
               kompliciranost specifikacije davka na dobiček in zato težavnost učinkovitega
               administriranja davka ter nadzora evazije, je enostaven sistem brez davčnih spodbud
               sedanjo nizko stopnjo obdavčitve pravilna rešitev."</p>
               <p>To se pravi, na podlagi strokovnih mnenj, na podlagi stroke se je vlada odločila, da
               bo na tem področju zamenjala to investicijsko olajšavo z drugimi rešitvami. Ravno
               tako pravi analiza mednarodnega monetarnega sklada. In skratka, da gre tudi za
               neučinkovit učinek in da enostavno se s tem zmanjšuje enostavnost in gotovost v
               davčni sistem. Tako, da to so glavni razlogi, zakaj so predlagane rešitve v kateri ni
               investicijske olajšave. Te investicijske olajšave niso opredeljene na pamet, niso
               narejene za to, kar nekomu ne bi bile všeč, ampak zaradi tega, ker se je ugotovilo,
               da se z enostavnim sistemom - enostavni sistem pa pomeni čim manj olajšav - dejansko
               lahko zagotovi konkurenčnost gospodarstva, konkurenčnost davčnega sistema, v katerem
               deluje gospodarstvo. In nenazadnje, celotna smer razvoja davčnih sistemov gre v smer
               zniževanja davčne stopnje. Temu smo lahko priča v Evropski uniji, temu smo lahko
               priča tudi v drugih državah, tako da s tega zornega kota je seveda treba povedati, da
               se sedanja investicijska olajšava nadomešča z drugimi ukrepi: pa s tem, da se prizna
               drugače slabitev sredstev, da je možno odpisati določene prihodke, ki izhajajo iz
               terjatev, da se ukinja dvojna obdavčitev bonitet in drugih odhodkov ter da se
               dejansko ustvarja 50% rezervacij. V bistvu je to odgovor oziroma razlogi, zakaj se je
               to storilo. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp148">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Replike nimate, gospod magister. Ne bi presodil, da je tukaj upravičena
               replika. Gospod Testen, imate besedo.</p>
            </sp>
            <sp xml:id="SDZ4-Izredna-21-2006-10-03.sp149">

               <speaker>CIRIL TESTEN:</speaker>

               <p>Hvala za besedo. Jaz sem prepričan, da bo ta debata sigurno prispevala k temu, da se
               bo zakon v drugem branju še izboljšal. Bi pa imel eno pripombo na to, ker izjavljeno
               je bilo, da bo naše gospodarstvo v letu 2007 in 2008 najbolj obremenjeno. Jaz se s
               tem ne morem strinjati. Ne morem se strinjati pa zaradi tega, ker vse akcije, ki jih
               izvajamo na področju vseh davčnih zakonov, so nižanje davkov. Nižanje davkov, nižanje
               tistih davkov, ki so bili sprejeti leta 2004. Se pravi, ne more iz tega naslova biti
               to najbolj obdavčeno obdobje, ampak neko najbolj obdavčeno, obdobje se mi zdi, da
               preživljamo. Druga stvar, ko govorimo o olajšavah za gospodarstvo. Ko govorimo o
               olajšavah za gospodarstvo, je treba sigurno v prvi vrsti omeniti davek na izplačane
               plače, davek na izplačane plače je bil uveden davnega leta 1996, v prejšnji vladi ni
               bilo volje, da bi se ta davek kakorkoli spreminjal, spreminjati ga je začela sedanja
               vlada in bo v naslednjih treh letih ta davek tudi ukinjen, tako da učinki tega davka
               v prihodnjem letu bodo približno 25 milijard. Pozabljamo, da je tudi učinek davka
               znižanje splošne olajšave iz 25% na 23%, da za leto 2007, ki bo sicer svoj učinek
               dalo šele v naslednjem letu 2008, tudi predstavlja olajšavo vsaj 20 milijard. Če
               izračunamo učinek iz 246 milijard, ki so predvidene za leto 2007, in odštejemo 2%, je
               to približno 20 milijard, s tem da se bodo ti učinki postopoma v naslednjih letih
               večali še za dodatne 3%, tudi to ni zanemarljiva olajšava.</p>
               <p>Kar pa se tiče ostalih olajšav na raziskave in razvoj, mi jih podpiramo, podpiramo
               pa tudi olajšavo za raziskave in razvoj v res najmanj razvita območja v Sloveniji,
               čeprav analiza, ki jo predstavlja ministrstvo za finance, kaže na to, da te olajšave
               niso upravičene. Mi menimo, da je tudi to eden od načinov, da bi se ta območja
               nekoliko hitreje razvijala, pa mislim, da je dobro, če bi vlada in ministrstvo o tem
               še premislili in videli, kakšen bi bil učinek te olajšave. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp150">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Matej Lahovnik, imate še čas.</p>
            </sp>
            <sp xml:id="SDZ4-Izredna-21-2006-10-03.sp151">

               <speaker>DR. MATEJ LAHOVNIK:</speaker>

               <p>Hvala. Spoštovane poslanke, poslanci! To, kar je povedal gospod državni sekretar, je
               res zelo slabo argumentirano. Enostavno ta vlada odpravlja investicijske olajšave, to
               je prvo dejstvo. Drugo dejstvo, znižuje amortizacijske stopnje. Tretje dejstvo, pri
               davku na promet nepremičnin dodatno obdavčuje lizing. In četrto dejstvo, odpravlja
               nekatere olajšave za podjetja pri zaposlovanju. Dodatno obremenjujete podjetja in s
               tem dvigujete efektivno davčno stopnjo. Tista Boletova študija, ali veste, da tisto
               študijo so pa v recenziji izjemno kritično ocenili člani strateškega sveta Janševe
               vlade, ki se že leto in pol ni sestal, sicer tako da ima celo vrsto pomanjkljivosti,
               predvsem je pa izjemno statična. In dejstvo je, če bi bilo to res, bi po vaši logiki
               lahko enostavno ukinili investicijske olajšave in se ne bi nič spremenilo, seveda bi
               se. Ta davčna politika ni razvojno naravnana in v ničemer ne prispeva h konkurenčni
               sposobnosti slovenskega gospodarstva. Hvala.</p>
            </sp>
            <sp xml:id="SDZ4-Izredna-21-2006-10-03.sp152">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi besedo še predstavnik vlade? Prosim.</p>
            </sp>
            <sp xml:id="SDZ4-Izredna-21-2006-10-03.sp153">

               <speaker>MAG. ANDREJ ŠIRCELJ:</speaker>

               <p>Še nekaj pojasnil v zvezi z amortizacijo oziroma amortizacijskimi stopnjami. V zvezi
               z amortizacijskimi stopnjami bi rad povedal naslednje, in sicer se amortizacijske
               stopnje znižujejo pri opremi, to je na eni strani, na drugi strani se povečujejo za
               raziskovalno opremo. To gre v smeri prilagajanja amortizacije dejanski življenjski
               dobi, ki izhaja iz računovodskih pravil. Tu bi rad povedal tudi to, da je zakon, kot
               je bilo že poudarjeno, predvsem naravnan v to smer, da je davčna osnova čim bolj
               enaka poslovnemu dobičku, kar z drugimi besedami pomeni, da naj bi šlo tu za čim bolj
               enakovredni kategoriji. S tega zornega kota je tudi prišlo do tega, da so se
               spremenile nekatere amortizacijske stopnje.</p>
               <p>Omenjene so bile še regionalne olajšave. Rad bi poudaril, da že v sedanjem zakonu
               imamo opredeljene tako imenovane regionalne olajšave, gre za olajšave v raziskave in
               razvoj. So še dodatno spodbujene za določena manj razvita območja v Sloveniji, vendar
               je za to potrebno soglasje evropske komisije, predvsem zaradi tega, ker gre v tej
               smeri lahko tudi za pomoč. Opozoril pa bi na zakon o ekonomskih conah, kjer pa
               dejansko že sedanji sistem daje možnost, da se podjetja ustanovijo v ekonomskih conah
               in da dejansko tam delujejo, obdavčena so s stopnjo 10%, kar z drugimi besedami
               pomeni, možnost obstaja. Te ekonomske cone pa so dejansko organizirane v Mariboru in
               Kopru. Toliko. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp154">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Tako je seznam razpravljavcev izčrpan. Ker čas, določen za razpravo, še
               ni potekel, sprašujem, ali želi na podlagi prvega odstavka 71. člena poslovnika še
               kdo razpravljati? Prosim, da tisti, ki se namerava prijaviti k razpravi, po
               ustaljenem postopku pritisne katerokoli tipko, ko bom rekel, da prijava teče.
               Predstavnike vlade prosim, da to naredijo z dvigom rok. Prosim, prijava. Prijavilo se
               je še šest razpravljavcev in tudi predstavnik vlade. Vsak od razpravljavcev ima na
               voljo 5 minut. Gospod dr. Pavel Gantar, izvolite. /Ugovarjanje v dvorani./ Prosim!
               Gospod dr. Pavel Gantar, imate besedo.</p>
            </sp>
            <sp xml:id="SDZ4-Izredna-21-2006-10-03.sp155">

               <speaker>DR. PAVEL GANTAR:</speaker>

               <p>Hvala lepa. Saj bom kratek, ne bom predolg.</p>
               <p>Najprej nekaj komentarjev k problemom olajšav. Na čisto teoretični ravni je jasno,
               da manj kot je olajšav, bolj je nevtralen davčni sistem in tako naprej. Ampak je
               treba upoštevati tudi specifično naravo olajšav v določenih primerih. In prav zakon o
               davku od dohodka pravnih oseb je taka zadeva. Ta zakon z olajšavami pove naslednje,
               tako jaz razumem: "Gospodje, pobrali vam bomo 20% tega dohodka, razen če ga vi ne
               vložite v neke stvari, ki bodo pozneje prinesle za vse nas večji dohodek, večjo
               produktivnost, več delovnih mest in tako naprej, in to je skrajno dobro in pametno."
               In tako delajo seveda vse razvite dežele, zato tam te olajšave niso limitirane. In to
               je enostavno sporočilo tega zakona. In tu nič ne pomaga sklicevanje na nevtralnost in
               tako naprej.</p>
               <p>Druga zadeva, ki je ne razumem, je amortizacija. Tehnološki razvoj pomeni eno samo
               zadevo. Da se oprema v podjetjih menja v čedalje krajših intervalih. Če kaj razumem,
               bi torej amortizacija morala biti prej višja kot nižja, kajti podjetja morajo prej
               menjati opremo ali pa sklope opreme, da bi lahko sledile razvoju. Torej, je zopet
               nesmiselno, da je amortizacija nižja. Sicer pa moram reči, da je minister Bajuk dobro
               doumel poanto, ki sem jo hotel izraziti s svojim predlogom. Mi bomo amandma
               pripravili in upam, da se bomo o njem tudi dobro dogovorili. Hvala.</p>
            </sp>
            <sp xml:id="SDZ4-Izredna-21-2006-10-03.sp156">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim.</p>
            </sp>
            <sp xml:id="SDZ4-Izredna-21-2006-10-03.sp157">

               <speaker>MAG. MILAN M. CVIKL:</speaker>

               <p>Predsedujoči, jaz bi lepo prosil, če vaše strokovne službe v skladu s prvim
               odstavkom 71. člena razporedijo čas na tisto, kar pravi 71. člen. 71. člen pravi, če
               za razpravo določen čas še ni potekel, ko je vrstni red izčrpan, predsedujoči vpraša,
               če kdo želi razpravljati. Razprave tistih, ki se prijavijo na ta poziv, lahko
               predsedujoči omeji na določen čas v okviru še razpoložljivega časa, določenega za
               razpravo. Sedem nas je prijavljenih, 80 minut je voljo, nekaj čez 11 minut. Hvala
               lepa.</p>
            </sp>
            <sp xml:id="SDZ4-Izredna-21-2006-10-03.sp158">

               <speaker>PODPREDSEDNIK MAG. VASJA KLAVORA:</speaker>

               <p>Proceduralno.</p>
            </sp>
            <sp xml:id="SDZ4-Izredna-21-2006-10-03.sp159">

               <speaker>JOSIP BAJC:</speaker>

               <p>Gospod predsednik. Tako kot je kolega pred menoj rekel in prebral določbo, res je,
               "lahko razdeli" in predsednik je razdelil. In verjetno po zaključku razprave
               .../Oglašanje iz klopi./ ... lahko, se pravi ne bi tudi ne razdelil, če je lahko, ne
               piše, da mora. In naprej, po novih pravilih, ko se prijavljamo na podlagi
               elektronskega portala, je pa verjetno po zaključku teh, ki ste se prijavili šest ali
               devet, verjetno bo ponovno vprašal, ker bo še preostal čas, kdo se prijavlja ali ne.
           </p>
            </sp>
            <sp xml:id="SDZ4-Izredna-21-2006-10-03.sp160">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Dosedanja praksa, veste, se spomnite, da smo imeli v takih primerih
               največ 5 minut. Tega smo se tudi držali. Ker pa s temi proceduralnimi vprašanji ne
               bomo prišli nikamor naprej, sem se odločil, da razdelim ta čas na 11,42; in prosim po
               vrsti. Gospod Feri Horvat imate besedo, 11,42 minut.</p>
               <p>Malo počakajte, da spremenimo čas. Gospod Feri Horvat imate besedo. Izvolite.</p>
            </sp>
            <sp xml:id="SDZ4-Izredna-21-2006-10-03.sp161">

               <speaker>FRANC (FERI) HORVAT:</speaker>

               <p>Hvala za besedo. Potrudil se bom, da tega časa ne bom izkoristil, zato v
               telegrafskem stilu samo nekaj pogledov oziroma stališč. Moram reči, da me žal
               spoštovani državni sekretar Šircelj ni prepričal z navedbo razlogov, zakaj vlada
               zavrača oziroma ukinja dosedanje olajšave za nekatere določbe. Kot argument za tako
               trditev oziroma nestrinjanje navajam predvsem naslednje. Če pogledamo utemeljitev
               zakona, vidimo, da je med temeljnimi razlogi za sprejem zakona na prvem mestu
               navedeno zasledovanje razvojnih ciljev Slovenije, se pravi uresničevanje strateških
               dokumentov strategije razvoja lizbonske strategije itd. Ponujeno besedilo kljub tudi
               dobrim sestavinam, ki jih ima ta zakon, ne zagotavlja uresničevanje tega, enega od
               primarnih ciljev oziroma razlogov za sprejem zakona. To smo v razpravi ugotovili in
               veseli me, da je tudi veliko poslancev iz koalicije izrazilo tako mnenje, ko so se
               zavzeli za nekatere predloge za olajšave.</p>
               <p>Drugo. Že 14 let sem v tem parlamentu in sem imel priliko sodelovati s štirimi,
               najmanj, finančnimi ministri in to zelo korektno in dobro sodelovati, vključno s
               sedanjim in vedno je bila med drugim diskusija. Takrat, ko smo govorili o davkih in
               se zavzemali, za določene olajšave oziroma spodbude, se nas je usmerjalo na proračun.
               Ko smo govorili o proračunu, pa obratno. In se bojim, da se bo zgodba tudi sedaj
               ponovila, kar je dokaj logično oziroma sumljivo. To vidimo že tudi iz predloga
               proračuna, na primer raziskave in razvoj. Zelo podpiram to in tukaj, gospod minister,
               ni treba imeti slabe vesti, da ste sprejeli, čeprav niste popolnoma prepričani, kot
               ste rekli, da te olajšave, da so koristne ali pa dovolj učinkovite, da ste se
               odločali za tako olajšavo, kajti to, kar je v proračunu predvideno na postavki
               raziskave in razvoj, je še vedno premajhno povečanje, da bi lahko prišli na raven
               Evropske unije, da ne govorimo o skandinavskih in drugih državah, ki dajejo veliko
               več denarja v te namene. In prepričan sem, če se bo podjetjem dalo olajšavo nad tem
               področjem, da bodo pozitivno vplivale tudi na povezovanje podjetij z raziskovalno,
               znanstveno sfero, ki je danes nezadovoljiva.</p>
               <p>Drugo. Oprema in prve zaposlitve so vredne pozornosti, kajti dejstvo je, če
               pogledamo projekcijo investicijskih naložb v prihodnjih letih, ta ni ravno kako
               rožnata; vemo pa, kakšen pomen imajo naložbe, posebno še v opremo za konkurenčnost in
               gospodarsko rast. In dodatno k temu še, zelo se strinjam s kolegom Horvatom,
               soimenjakom - oba prihajava iz najmanj razvite pomurske regije, podobno kot tukaj
               prisoten generalni direktor davčne uprave - iz preteklosti, so ciljno usmerjene
               olajšave in dobro izvajane in tudi kontrolirane oddajale rezultate v okviru politike
               skladnejšega regionalnega razvoja, to, kar imamo sedaj. Ti ukrepi enostavno niso dali
               dovolj dobrih rezultatov. In pa še nekaj, gospod minister najbolje ve, da se nam
               zožuje repertoar možnih ukrepov spodbujanja razvoja gospodarstva, rasti,
               konkurenčnosti in podobnega. Enostavno, s članstvom v Uniji. Vse manj bo možno dajati
               subvencije, državne pomoči in razne druge ukrepe, in da si popolnoma zavežemo roke in
               opustimo še tisti instrumentarij, ki je možen glede na probleme, ki jih imamo,
               mislim, da je bilo zelo narobe. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp162">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Milan Cvikl. Ob tem bi povedal sedaj še to. Imel
               sem prav, ko sem rekel, da ne več kot 5 minut. To je bil dogovor na kolegiju vseh
               poslanskih skupin. Tak je bil dogovor in tako smo se do sedaj tudi držali in ker je
               bil tak dogovor, prosim vas, naj vas vodja poslanske skupine o tem obvesti, če tega
               ne veste. Zato bomo od sedaj naprej napisali 5 minut in vsak ima največ 5 minut še
               razprave. Izvolite, gospod Cvikl, imate besedo. Prosim.</p>
            </sp>
            <sp xml:id="SDZ4-Izredna-21-2006-10-03.sp163">

               <speaker>ANTON ANDERLIČ:</speaker>

               <p>Gospod predsedujoči, kar ste sedaj izvedeli, je nekaj, kar je za ta parlament
               ponižujoče in za vsak demokratičen parlament. Ne obstaja parlament na svetu, v
               katerem bi se kdorkoli, predsednik, kolegij, vodje klubov itd. dogovorili, da bodo
               sveto knjigo, ustavo parlamenta tolmačili po svoje. Lahko se vi dogovorite karkoli
               hočete, ampak mi kot poslanci imamo pravico delati po poslovniku in samo poslovnik
               velja v tem posvečenem prostoru in nič drugega. Lepo prosim, da se ne smešiti s
               takimi navodili, s tako diktaturo, ki jo izvajate. Lahko v vladajoči koaliciji, v
               partnerstvu počnete karkoli hočete, tukaj, v tem posvečenem prostoru pa, lepo prosim,
               ne počnite tega, nimate pravice. Je to v nasprotju s pravili te hiše in ne se
               smešiti. Gospod Tanko, zastavite besedo, ker imate tam največjo težo, da se bodo
               demokratične procedure in pravila v parlamentu spoštovala tako, kot so pač napisana.
               Spremenite, če imate 60 glasov, spremenite poslovnik, uvedite diktaturo, tako kot jo
               pač načrtujete in kot jo izvajate v vladi ali kjerkoli drugje jo že izvajate, tukaj
               pač ne. Lepo prosim, ne počnite tega, nimate pravice, gospod predsedujoči, nimate.
           </p>
            </sp>
            <sp xml:id="SDZ4-Izredna-21-2006-10-03.sp164">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še kakšno vprašanje? Proceduralno.</p>
            </sp>
            <sp xml:id="SDZ4-Izredna-21-2006-10-03.sp165">

               <speaker>MAG. MILAN M. CVIKL:</speaker>

               <p>Gospod predsedujoči, jaz mislim, da to, kar ste ravnokar naredili, ko ste prejšnjo
               svojo odločitev spremenili, je seveda v popolnem nasprotju s parlamentarno prakso,
               predvsem pa tudi, če je bil sklep kolegija, sklep kolegija ne more iti čez sklep
               komisije za poslovnik, ki ga ni bilo, in ne more iti, če je obstoječi poslovnik,
               dokler ga z 60-imi glasovi v tem državnem zboru ne spremenite. Res je, da je zelo
               redka priložnost, ko so poslanci očitno vladajoče koalicije, kjer jih je največ,
               izpustili in obstaja možnost, da uporabimo več kot 5 minut na koncu razprave, vendar
               to pravico nam morate dati in ste na jo že tudi dali, zato prosim, če mi pustite, da
               v nadaljevanju, v 11-ih minutah in 42 sekundah, kot ste gospodu Horvatu dovolili,
               tudi jaz verjamem, da ne bom izkoristil vsega časa, to tudi omogočite meni in ostalim
               kolegom. Hvala.</p>
            </sp>
            <sp xml:id="SDZ4-Izredna-21-2006-10-03.sp166">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Cvikl imate besedo.</p>
            </sp>
            <sp xml:id="SDZ4-Izredna-21-2006-10-03.sp167">

               <speaker>MAG. MILAN M. CVIKL:</speaker>

               <p>Hvala lepa. Poglejte, jaz se bom .../Oglašanje iz klopi./</p>
            </sp>
            <sp xml:id="SDZ4-Izredna-21-2006-10-03.sp168">

               <speaker>PODPREDSEDNIK MAG. VASJA KLAVORA:</speaker>

               <p>Proceduralno, prosim.</p>
            </sp>
            <sp xml:id="SDZ4-Izredna-21-2006-10-03.sp169">

               <speaker>MAG. MILAN M. CVIKL:</speaker>

               <p>Jaz bi prosil, če mi omogočite to, kar ste omogočili pred menoj enemu od poslancev.
               Samo enake pravice želim, ne večjih, ne pa tudi manjših.</p>
            </sp>
            <sp xml:id="SDZ4-Izredna-21-2006-10-03.sp170">

               <speaker>PODPREDSEDNIK MAG. VASJA KLAVORA:</speaker>

               <p>Ker je do tega zapleta prišlo in sem to res naredil, vam to omogočim. Prosim, imate
               besedo. Vendar bi ob tem prosil še nekaj drugega. Ta parlament naj bo res
               demokratičen parlament, vendar neko spoštovanje do predsedujočega naj pa tudi bo.
               Prosim, to se je zgodilo že večkrat in predsedujoči je lahko rekel, to kar smo se
               lepo zmenili na kolegiju z vsemi vodji poslanskih skupin. Če ta razgovor nič ne
               velja, potem ne velja niti kolegij predsednika državnega zbora, niti kakršen naš
               dogovor. Imate besedo, gospod Cvikl.</p>
            </sp>
            <sp xml:id="SDZ4-Izredna-21-2006-10-03.sp171">

               <speaker>MAG. MILAN M. CVIKL:</speaker>

               <p>Hvala, ker ste mi dali enako pravico kot kolegu pred menoj. Samo še čisto kratek
               stavek. Kolegij predsednika državnega zbora, velikokrat je bilo povedano, je
               posvetovalni organ. V tem državnem zboru pa velja poslovnik.</p>
               <p>Nadaljujem z zakonom o davku od dohodka od pravnih oseb. Danes je bilo nekajkrat
               omenjeno leto 2003. Gospod minister, gospod Šircelj! Leta 2003 je bila ena ključnih
               makroekonomskih dilem v Sloveniji, ali bomo uspeli hitro zmanjšati inflacijo in ali
               bomo uspeli skupaj z drugimi socialnimi partnerji doseči omejevanje plač ob socialni
               vzdržnosti in ali lahko zapremo proračune za 2004 in 2005 tako, da sledijo
               maastrichtskim kriterijem. Zato je bila pripravljena najprej trda davčna zakonodaja,
               kakorkoli tukaj kritizirate davčno zakonodajo. Ta davčna zakonodaja, gospodje, nas bo
               pripeljala v evro. Ta davčna zakonodaja gospoda Mramorja je zagotovila tisto, kar
               danes Slovenija ima, za razliko od velikega števila držav; velik, visok, ugoden
               delež, stabilne, robustne javnofinančne prihodke. Takrat je bil tudi sprejet zakon,
               ki je rekel, v dveh korakih postopoma ukinjamo olajšave za opremo, ker nihče ni znal
               natančno vedeti, kakšni bodo drugi učinki spreminjanja mednarodnih računovodskih
               standardov, in kot ste sam rekel, gospod minister, res je, na ministrstvu za finance
               so bili in smo bili vedno konzervativni, zato je bila ocena davčnih prihodkov
               narejena konzervativno. Ampak sedaj ne gre več za to. Sedaj smo mi uspeli nekaj
               mesecev nazaj izpolniti kriterij za prevzem evra. Ključno vprašanje - pospešitev
               gospodarske rasti. Pospešitev gospodarske rasti pa brez olajšav za iskalce prve
               zaposlitve, brez tega, da poskušaš zaposliti težko zaposljive, ko bo sedajle v Krškem
               po 250, 300 ljudi 12 mesecev sedelo na zavodu za zaposlovanje.</p>
               <p>In tam bi se lahko oblikovala mala, srednja podjetja, ki bi izkoristila davčno
               olajšavo, da bi te težko zaposljive ljudi zaposlila. Vendar te možnosti ne bodo
               imele. Ne bo možnosti, da bodo podjetja zaposlovala doktorje znanosti, da bi dobili
               30% olajšavo, ne bo možnosti za prve iskalce zaposlitev. Zato se vam dogaja to, kar
               vidimo v podatkih zavoda za zaposlovanje. Pomembno povečanje nezaposlenih prvih
               iskalcev zaposlitev in seveda pomembno povečanje tistih najtežje zaposljivih. Vlada
               pa v tem zakonu ukinja instrument, ki bi to seveda omogočil. Reči, da je investicija
               v olajšavo bila zgrešena. Poglejte, študija gospoda Boleta, jo sam zelo dobro poznam,
               je seveda dinamična študija, ona je naredila samo prvi korak. Na prvi pogled res
               izgleda, da so investicije v Mercatorjeve trgovine popolna, v narekovaju, davčno
               nepotrebna olajšava. Vendar se ta študija ne vpraša, kaj je naslednji korak, da ta
               Mercator seveda kupuje od slovenskih proizvajalcev. Sedaj pa imate vi Hofferja, ki
               temu Mercatorju konkurira. Hoffer ne kupuje od slovenskih proizvajalcev, Lidl ne
               kupuje od slovenskih proizvajalcev. In če vi mislite, da bi danes bilo slovensko
               gospodarstvo brez investicij v olajšavo takšno kot je, potem seveda živite izven
               realnega sveta. Gospod Horvat je kot bivši gospodarstvenik o tem veliko govoril. In
               nisem slišal enega gospodarstvenika, nimate enega papirja od gospodarstvenikov, ki bi
               rekel "ukinite nam olajšave za opremo, ukinite nam olajšave za prve iskalce
               zaposlitve, ukinite nam olajšave za težko zaposljive". Teh papirjev od
               gospodarstvenikov nimate. Seveda je pa res, da potrebujete denar v proračunu in zato
               želite vzeti denar temu gospodarstvu, da bi prej ustvarjeno luknjo pri davku pri
               dohodnini ukinili.</p>
               <p>Še en primer bom dal - ali vi mislite, da bi Telekom z Mobitelom zasegel 90%
               slovenskega mobilnega trga, če ne bi bilo olajšav za investicije v opremo? Ne bi. In
               seveda bi tukaj imeli madžarski Matav ali nemški Deutsche Telekom direktno ali pa
               preko Matava. Imamo pa Mobitel, ki je vreden toliko, kot je, in imamo zaradi tega
               vrednost Telekoma na slovenski borzi takšno, kot je. In zato seveda mislim, da to,
               kar počnete, je zelo napačna davčna politika in je zelo napačna javnofinančna
               politika. Kot je povedal gospod Horvat in podatki proračuna tukaj kažejo - v
               proračunu za leto 2007 in 2008 praktično ni nobenega resnega povečanja denarja za
               raziskave in razvoj, je samo nekaj obljub za evropske projekte, največ denarja pa gre
               za zelo, po mojem, nepotrebne, neumne stvari, kot so seveda predvsem nakupi
               helikopterjev, visoka rast materialnih stroškov, visok vojaški delež in tako naprej.
               In zato smo v zelo težki situaciji - prevzeli smo evro, slovensko gospodarstvo bo
               zelo izpostavljeno konkurenci, izgublja davčne instrumente, v proračunu pa ne
               zagotavljate tistih spodbud, ki bi jih lahko, če bi res kaj v proračunu znali
               prerazporediti in dati več v razvoj in več v raziskave. Zato tega zakona ne bom
               podprl in zato bi lepo prosil in bi pričakoval, da vlada, namesto da gleda študije iz
               leta 2003, naredi še kakšen korak naprej in predvsem podrobno prebere svojo študijo
               (govorim o študiji inštituta za ekonomske raziskave), ki pravi: "Vse te reforme so
               izvedljive, če bosta uresničena dva cilja, da bo res delež javne porabe zmanjšan."
               Tega ni. Delež javne porabe v letih 2007 in 2008 je na zgodovinsko najvišjih stopnjah
               in se ni zmanjšal za tistih obljubljenih 2%, kot ste napovedovali. Zato je ta davčna
               reforma veliko razočaranje, je predvsem prerazdeljevanje, ki ga plača slovensko
               gospodarstvo. S tem zaključujem in kot ste videli, gospod predsedujoči, nisem
               izkoristil vsega časa, vendar sem želel imeti enako pravico kot drugi pred mano.
               Hvala.</p>
            </sp>
            <sp xml:id="SDZ4-Izredna-21-2006-10-03.sp172">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Potrč. Prosim.</p>
            </sp>
            <sp xml:id="SDZ4-Izredna-21-2006-10-03.sp173">

               <speaker>MIRAN POTRČ:</speaker>

               <p>Hvala lepa. Najprej v odgovor gospodu ministru oziroma državnemu sekretarju. Vem, da
               bo zakon o davku na dohodek pravnih oseb začel veljati 1.1.2007, normalno. Polni
               učinki bodo v letu 2008, ko bo narejen obračun. Vendar v letu 2007 bo obremenitev
               toliko večja, kot sem jo jaz prebral, z 228 milijard na 246 milijard. Če bi želeli že
               v tem letu razbremeniti, bi lahko uvedli drugačne akontacije na plačilo tega davka,
               ker podjetja, družbe morajo akontacije plačevati. In še to bi rad povedal, tudi v
               letu 2008 po predlogu proračuna bo skupna obremenitev podjetij še vedno za 2
               milijardi višja, kot je bila na podlagi ocenjene realizacije v letu 2006. Tako da
               govoriti o tem, da bodo predvidene stopnje in rešitve v zakonu že dale polne učinke
               na razbremenitev gospodarstva, pač v celoti temu ni mogoče verjeti.</p>
               <p>Drugič. Slišal sem veliko komentarjev, prebral tudi gradiva, iz katerih je bilo
               razvidno, da se bodo efektivne stopnje ob predvidenih davčnih nominalnih stopnjah za
               naslednja leta povečevale, ne pa zmanjševale. Govora o tem tudi s strani vlade doslej
               ni bilo in če je to res, potem to dodatno ne pomeni razbremenitve gospodarstva.</p>
               <p>In tretjič, verjamem, da so bile korektno prebrane študije, sicer ne najnovejše,
               vendar vsi ne mislijo enako. Gospod Šircelj je bil na posvetu, ki smo ga Socialni
               demokrati organizirali, na katerem je bilo rečeno, da so prav vlaganja v preteklih
               letih, pospešena tudi z davčnimi razbremenitvami, prispevala k višji gospodarski
               rasti. Ni bilo ugovora k temu. In drugo. Tudi jaz imam, pa najbrž še kdo, ker smo
               dobili vsi amandmaje, ki jih predlaga Obrtna zbornica Slovenije in k zakonu o davku
               od dohodka pravnih oseb predlagajo ponovno uveljavitev zmanjšane davčne osnove v
               višini 20% investiranega zneska v opredmetena sredstva, razen v osebna motorna vozila
               ter razen v pohištvo in pisarniško opremo brez računalniške opreme, da ne naštevam
               naprej, s trditvijo, da se bodo brez teh oprostitev zmanjšala vlaganja in da bo to
               posledično imelo slabe efekte na povečanje proizvodnje, nove zaposlitve in podobno.
               Pol strani besedila, ki ga v obrazložitvi obrtna zbornica daje in ki ga prav gotovo
               ima tudi vlada, ne bom bral. Hvala.</p>
            </sp>
            <sp xml:id="SDZ4-Izredna-21-2006-10-03.sp174">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Horvat. Prosim.</p>
            </sp>
            <sp xml:id="SDZ4-Izredna-21-2006-10-03.sp175">

               <speaker>JOŽEF HORVAT:</speaker>

               <p>Hvala lepa, gospod podpredsednik. Zelo težko mi gre v uho izjava enega izmed
               predhodnih razpravljavcev, ki pravi, da bomo v Sloveniji prevzeli evro in bo s tem
               slovensko gospodarstvo izpostavljeno veliki konkurenci. Tega enostavno ne razumem.
               Trdim pa, če kaj dobrega prinaša evro v slovensko gospodarstvo, potem vsaj to, da se
               slovenska podjetja ne bodo ukvarjala s problemom nestabilnega tečaja. To je bila
               namreč stalnica do sedaj, predvsem kar zadeva izvoznikov. Govora je bilo tudi o
               Mramorjevi davčni reformi. Mramorjeve davčne spremembe so imele za posledico
               povečanje davčnih prihodkov. To je dejstvo. Verjetno so želeli odpraviti deficit v
               proračunu, da bi bili država z izravnanim proračunom. Niso pa za dosego tega cilja
               zniževali javnih izdatkov. Želeli so predvsem povečati davčne prihodke. Natančnih
               posledic ukrepov, ki so jih sprejeli, niso poznali. Moja razprava gotovo ne bo
               prinesla kakšne pozitivne rešitve k temu zakonu, o katerem razpravljamo, ampak, če
               tako poslušam predavanja "ex cathedra" veste, moram reči, da mi je, če bi bil naiven,
               skoraj žal, da se je pred dvema letoma zgodil 3. oktober in politični preobrat v
               Sloveniji. Škoda, da ti gospodje ne vladajo naprej, danes bi bila potem gotovo
               Slovenija ultra razvita, tako kot ultra d.o.o., ampak volivci očitno tem " ex
               cathedra " predavateljem ne zaupajo. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp176">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Matej Lahovnik. Prosim.</p>
            </sp>
            <sp xml:id="SDZ4-Izredna-21-2006-10-03.sp177">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci! Tukaj gre za preprosto vprašanje, ali se
               s tem zakonom efektivna davčna stopnja povečuje ali znižuje. Mi trdimo z vsemi
               argumenti, da se povečuje za 2% točki, lahko kimate tam, ker ste poslani z vlade, da
               to počnete, ampak zelo bom vesel, če boste to argumentirali s podatki. Mi smo vam
               prestavili podatke in še enkrat vam povem štiri razloge, zakaj je temu tako.
               Investicijska olajšava se ukinja oziroma se znižuje na nek ožji segment za
               raziskovanje in samo za raziskovanje in razvoj, kar je samo manjši del opreme.
               Drugič. Znižujejo se amortizacijske stopnje.</p>
               <p>Tretjič. Znižuje se olajšava za zaposlovanje mladih doktorjev znanosti v
               gospodarstvo, za dolgotrajno brezposelne. Tisti, ki so za 12 mesecev ali dlje časa
               prijavljeni na zavodu za zaposlovanje ali pa so pripravniki, ker so do sedaj imela
               podjetja možnost 30% njihove bruto plače izkoristiti kot olajšavo, sedaj tega nimajo
               več. Uvajajo se nekatere spremembe na področju lizinga in ko vse skupaj še šteješ,
               potem hitro vidiš, da se efektivna dejanska davčna stopnja, kot rečeno po domače, za
               podjetja zvišuje, ne pa znižuje. To so dejstva in številke tako kažejo. Meni je zelo
               žal, če nekateri ne verjamete, ampak bom vesel, če boste to podkrepili s konkretnimi
               podatki. Seveda trditi pa to, kar je bilo tukaj rečeno, češ ukinemo investicijsko
               olajšavo, se investicije ne znižajo. To bi pomenilo, da davčna elastičnost investicij
               je praktično enaka nič, če prav razumem. Je pa nelogično, sploh glede na ta minuli
               razvoj Slovenije, ker vemo, da tukaj državljanke in državljani bi razumeli, da je
               bilo cel kup infrastrukturnih objektov, ki so jih podjetja izvajala kot svoje
               projekte, če drugega ne, trgovina je tudi v veliki spodbujena s temi investicijskimi
               olajšavami. Lahko seveda sedaj razpravljamo, ali je to dobro ali slabo, ampak v
               vsakem primeru jaz verjamem, da je dobro, da se čim več denarnega toka, kolikor
               omogočajo javnofinančne razmere, prepusti podjetjem, da sami z njim razpolagajo, ne
               da jim ga država zapleni. In s tega vidika se mi zdi škoda, da se dejansko ta
               investicijska olajšava ukinja. Mislim, da to ni dobro, da se bodo iz tega naslova
               zmanjšale tudi investicije, seveda pomeni, da tega učinka ne bo takoj. Sedaj so pač
               ugodne gospodarske razmere, vlada neke vrste, če pogledamo svetovno gospodarstvo,
               vidimo, da smo na vrhu tega gospodarskega cikla. Skratka, sedaj je vse lepo in prav.
               Sprašujem se, kaj se bo zgodilo, ko bo prišlo do znižanja gospodarske rasti, do
               recesije. Takrat bo učinek zelo preprost, saj javnofinančnega manevra ne bo, da bi
               vlada vodila proticiklično politiko in spodbudila s povečanim državnim trošenjem
               investicijsko aktivnost. Investicijskih olajšav praktično tako ne bo več oziroma bodo
               zelo zmanjšane, in takrat se bo zelo nazorno pokazalo, v čem je slabost te
               zastavljene Bajukove reforme, s katero, tudi to se je danes lepo pokazalo, tudi
               koalicijski poslanci niso v celoti zadovoljni. So sami opozarjali, eden je celo
               slikovito rekel, to mi je bilo najbolj zanimivo, saj tukaj ne bo večjih negativnih
               posledic. Se pravi, minimiziramo negativne posledice. Zakaj pa jo potem sploh
               uvajamo, če prinaša, če gre za minimizacijo škode, ki jo naredi. Potem je bolje
               pustiti tako, kot je, in ukiniti davek na izplačane plače. Tukaj se pa strinjam in še
               enkrat poudarjam, saj bi vsaka vlada to naredila, saj imamo vsi zapisano to v svojih
               predvolilnih programih, prav vse stranke, ki so tukaj, so to podprle. To ni sporno.
               Ampak če bi bil sam na mestu gospoda Bajuka, bi recimo ukinil davek na izplačane
               plače, na ta način tudi zmanjšal progresijo, ohranil pa bi seveda neto razmerja, ker
               je to dejanski problem, da se tudi znotraj podjetij ta neto razmerja podirajo, neto
               plače; in to bo pa seveda sprožilo določene dodatne pritiske s strani sindikatov, s
               strani delavcev, ki bodo upravičeni. In če sedaj upoštevate, da se tudi efektivna
               davčna stopnja pri podjetjih zvišuje, je seveda to problem in tega si nismo izmislili
               mi. Če bi bila res ta davčna reforma dobra, če bi bila nekaj sijajnega, potem bi v
               gospodarstvu to verjetno podprli, bi rekli, super; pa temu ni tako. Danes smo slišali
               celo vrsto koalicijskih poslancev, ki so opozarjali na slabosti. Mislim, da je zelo
               redko, da znajo biti tudi koalicijski poslanci v tem mandatu kritični, ampak danes
               smo slišali nekaj takšnih razprav, jaz jih ne bom sedaj ponavljal ali navajal, ker
               jih tudi večina žal ni tukaj. Ampak dejstvo je, da so bili kritični, praktično iz
               vseh koalicijskih strank so opozarjali tudi na ta problem. Zato, zdi se mi škoda, da
               nekako minister za finance temu ne prisluhne, imel je boljše načine, mi smo podprli
               odpravo davka na izplačane plače. Sam osebno sem prepričan, da bi lahko omejil višino
               plačil prispevkov na določeno zgornjo mejo, da bi to podprli tudi sindikati, na ta
               način bi pa res razbremenil podjetja in ne bi porušil neto razmerij v podjetjih, tako
               se je pa lotil te reforme na neki čuden način, da se porušijo razmerja neto plač,
               davčna obremenitev pa ostane praktično enaka. Kar se tiče z vidika dohodnin za
               podjetja, z vidika zakona o davku na dohodek pravnih oseb pa se celo poveča za 2%, in
               jaz ne vem, kaj je s tem dosegel. Jaz upam, da je njemu vsaj približno jasno, ampak
               jaz sem prepričan in si upam sedaj na tem mestu povedati, kaj se bo zgodilo.</p>
               <p>Seveda je zelo neresno, če minister za finance javno predstavi, že v primeru
               dohodnine smo imeli ta primer, tri davčne stopnje, potem pa kar čez noč to malo
               popravlja pa "štrika", 1%, 2% točki gor za najvišji razred, za najnižji malo dol, pa
               srednji razred malo popravimo. To pač ni resna davčna politika, saj tudi izračunov
               nima, saj jih tudi na inštitutu za ekonomske raziskave za zakon o dohodku pravnih
               oseb niso korektno pripravili, ker pač ni bilo od njih niti zahtevano. Tisto, kar si
               upam napovedati, da se bo zgodilo, je, da bo od tega začetnega "drafta", tega nabora
               teh ukrepov, da bo to pač ena verzija in na koncu se bo rodilo nekaj drugega, da bo
               spet začel "štrikati" pri dohodnini .../Nerazumljivo./... lestvico in spreminjati
               stopnje. Enako se bo zgodilo pri zakonu od dohodku pravnih oseb, spet izjeme sem,
               izjeme tja, bomo videli, jaz trdim. Ampak še enkrat poudarjam, to ni resna davčna
               politika, jaz bi pričakoval eden resen nabor ukrepov, ki bi vključeval najprej zelo
               transparentno, na kakšen način in o kakšnih zneskih se razbremenjujejo podjetja, in
               potem bi lahko tukaj razpravljali, ali je to v skladu s tisto strategijo razvoja
               Slovenije in s tistimi krovnimi temeljnimi dokumenti, ki jih je ta vlada tudi
               pripravila, ki so jih pripravili v strateškem svetu vlade, ki se sicer že leto in pol
               ni sestal, ki so jih pripravili v odboru za reforme, od katerega tudi že več kot leto
               dni ni sluha, ki jih je zagovarjal minister za razvoj, ki je tudi sedaj, mislim, da
               na jadranju, ne vem, verjetno v vsakem primeru pa ni več v vladi.</p>
               <p>Skratka, če bi iz teh dokumentov izhajali, bi bilo danes veliko lažje razpravljati,
               mi bi to podprli, nobene težave ne bi bilo. Tako, potem tukaj vidimo neko bolj ali
               manj mešetarjenje "sem, tja" in se bojim, da bo na koncu spet nek spaček, ki ne bo
               resnično davčna reforma, ampak bo bolj neko prerazdeljevanje. Meni je zelo žal,
               posebej ne razumem te logike, kar se investicijskih olajšav tiče. Če je res, da
               investicijske olajšave dejansko niso pomembne in ne vplivajo na investicijsko
               politiko podjetij, potem je to nov prispevek k razvoju slovenske ekonomske znanosti.
               In to bo lahko minister Bajuk lahko zagovarjal tudi kje drugje. Mogoče potem ne bo
               samo Evropejec leta, minister leta, ki te nagrade ki jih dobiva zato, ker pač veselo
               najema kredite v tujini in so tuji bankirji navdušeni, potem bomo dobili celo
               Nobelovo nagrado. Ker potem bo dejansko utemeljil, da davčna politika pravzaprav ni
               nek element razvojne politike, pač bodo tudi v ostalih državah enostavno ukinili
               investicijske olajšave in bo stvar rešena, saj zakaj jih pa potem ostali imajo, če so
               nepotrebne. Meni ta logika ne vzdrži. Še več, postavi se vprašanje, zakaj pa potem
               obdržite investicijsko olajšavo za raziskave in razvoj, če je res davčna elastičnost
               enaka 0. Potem tudi tisto ukinite, če ne vpliva, če res tako tiste študije kažejo.
               Ampak tista študija kaže tudi marsikaj drugega. Jaz ne želim z njo polemizirati, ker
               so jo pripravili na inštitutu, omenili ste kolega Boleta in še mogoče dr. Križanič,
               bodo na meni nasprotni strani, bolje imeli dostop do dokumentov, ampak predvsem se mi
               zdi nelogično. Če res investicijske olajšave ne štejejo, če niso pomembne, potem
               dajte vse ukiniti, ampak še enkrat pravim, jaz v to ne verjamem. Je pa res, da
               podjetja marsikatero investicijo naredijo zato, ker imajo davčne olajšave. S tem se
               strinjam, ampak ravno to je namen davčne politike, da spodbujaš in usmerjaš
               investicijsko aktivnost podjetij. To je pač tisto bistvo neke resne razvojne
               politike, ki jo v tem primeru ni. Meni je zelo žal, da je temu tako. Še bolj mi je
               žal, da zaradi tako imenovanega reformnega ukrepa, da id tako imenovane davčne
               reforme, ki je, kot sem že danes rekel, ostala samo še neka forma, pač ne morem
               podpreti. Pa bi rad podprl in rad bi konstruktivno sodeloval, ampak očitno ne
               poslušate niti predlogov opozicije, niti pomislekov koalicijskih poslancev, niti
               pomislekov gospodarstvenikov, niti pomislekov sindikatov, ampak peljete neko svojo
               politiko. In to ni dobro za Slovenijo. Hvala.</p>
            </sp>
            <sp xml:id="SDZ4-Izredna-21-2006-10-03.sp178">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Matej Lahovnik je bil zadnji na seznamu prijavljenih poslancev k
               razpravi. Preden dam besedo predstavniku vlade Republike Slovenije, dovolite, da se
               zahvalim kolegu podpredsedniku Klavori za dosedanje popoldansko vodenje seje in vas
               seznanim z zapisom delovnega razgovora predsednika državnega zbora z vodji poslanskih
               skupin v zvezi s potekom seje državnega zbora glede na prejšnji zaplet glede delitve
               preostalega časa. Predsednik državnega zbora se je skupaj s podpredsedniki in vodji
               poslanskih skupin dne, trije datumi so, skratka 2004., 2004. in 2005. leta dogovoril,
               kar se tiče delitve preostalega časa, da se ta razprava omeji na 5 minut. Strinjam pa
               se, da je kolega Klavora dovolil, da se čas razprave, v končni fazi govorimo o zelo
               pomembni temi. Kolega Anderlič, ne bom vam dal proceduralno. Kolega Anderlič,
               verjetno je v interesu vseh nas, da čim prej zaključimo, čim več storimo danes in da
               se ne zapletamo okrog proceduralnih predlogov. Če vztrajate, vam seveda dam besedo.
               Izvolite.</p>
            </sp>
            <sp xml:id="SDZ4-Izredna-21-2006-10-03.sp179">

               <speaker>ANTON ANDERLIČ:</speaker>

               <p>To vaše pojasnilo zgleda, kot da gre za nekaj, kar je povsem normalno, običajno in
               tudi dovoljeno. Gre za nekaj, kar so se na nekem sestanku dogovorili, kar za poslance
               v tem državnem zboru ne velja - ne more veljati, ker gre čez poslovnik in poslovnik
               tolmači kvečjemu poslovniška komisija oziroma ga morate tu spremeniti. Poslovnik v
               71. členu govori nesporno jasno, če znotraj predvidenega časa za razpravo pri
               posamezni točki ostane še kaj časa, se ga razdeli med tiste, ki želijo razpravljati.
               Jasno pa je, da se ga omeji, če je razpravljavcev več, da ne bi prvi razpravljavec,
               ki bi dobil besedo, vsega časa porabil za razpravo. To je povsem jasno in ta člen je
               sveta zadeva in prosim vas, vsi tisti, ki ste ta dogovor sprejeli, jaz zanj nisem
               vedel, se opravičujem z vidika tega, ampak kot poslancu pravic iz poslovnika ne smete
               jemati. In tu ste, kdorkoli je že bil ideolog ali pa idejni pobudnik te rešitve, ste
               naredili napako. Dokler se nihče ne javi k besedi, da bi rad razpravljal v okviru
               razpoložljivega časa, mogoče je ta razlaga tudi prava. Sicer pa je pri prejšnji točki
               gospod Pavliha pač razdelil na tri minute in ves čas je bil razdeljen. Tu bi ga pač
               na toliko, kolikor ga je še ostalo. Če pa ga ne izkoristijo, je pa tako ali tako samo
               en krog in je stvar končana in se točka prej konča. Te pravice pač nimate in
               ugovarjam in protestiram, kajti tega dogovora na tem delovnem dogovoru, še več, na
               delovnem dogovoru ste to naredili, niti na kolegiju ne, kaj šele na drugih ustreznih
               organih.</p>
            </sp>
            <sp xml:id="SDZ4-Izredna-21-2006-10-03.sp180">

               <speaker>PODPREDSEDNIK SAŠO PEČE:</speaker>

               <p>Spoštovani kolega Anderlič, hvala za vašo razlago. Verjetno pa poznate tudi 69. člen
               poslovnika, ki govori, da med sejo poslovnik razlaga predsedujoči. Podpredsednik
               Klavora je razložil poslovnik in osebno se z njim strinjam. Mi pa bomo nadaljevali
               sejo. Besedo ima predstavnik vlade. Izvolite.</p>
            </sp>
            <sp xml:id="SDZ4-Izredna-21-2006-10-03.sp181">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsedujoči, spoštovane poslanke in poslanci! Zahvaljujem se
               vam za vaša mnenja, stališča in priporočila, ki ste jih dali na zakon o davku od
               dohodkov pravnih oseb. Vlada Republike Slovenije in ministrstvo za finance bo
               pripombe in predloge proučilo in se do njih tudi opredelilo.</p>
               <p>Dovolite mi samo še nekaj komentarjev v zvezi z razpravo, ki je potekala. Verjamem,
               da obstaja zelo veliko tudi strokovnih dilem, davčne olajšave da, davčne olajšave ne,
               navsezadnje se o tem razpravlja tudi v različnih mednarodnih organizacijah, kot je
               recimo OECD in tudi v drugih organizacijah. Delajo se različne analize, študije in
               tako naprej in te študije dajejo določene rezultate, določena priporočila. To tudi
               pomeni, da se ministrstvo za finance oziroma vlada glede odločitve, za katero se je
               odločila, vsekakor ni odločila na pamet, ampak na podlagi stroke, ki pa je lahko tudi
               različna in dopuščamo to tudi kot relevantno. Glede efektivnih stopenj in efektivne
               stopnje obdavčitve bi rad opozoril tudi na določene težave pri primerjavi. Namreč
               efektivna stopnja je dejansko razmerje med davčno osnovo in plačanim davkom. In če se
               izračuna efektivne stopnje vnaprej in se spreminja na eni strani davčna osnova in na
               drugi strani tudi plačan davek, pride do sprememb efektivne stopnje že iz samega
               naslova, so razmerja drugačna; in s tega zornega kota je tudi težko primerjati,
               kakšna naj bi bila efektivna stopnja v prihodnosti. Vsekakor in je nek drug podatek,
               ki vsekakor to tudi daje s strokovnega vidika, ali se obremenitev gospodarstva
               povečuje ali ne, to je vsekakor delež davka v prihodkih podjetja. In če govorimo o
               deležu davka v prihodkih podjetij, pokazatelji vsekakor kažejo, da se ta delež
               zmanjšuje in da se bo zmanjševal tudi do leta 2008, tako da s tega zornega kota to
               pomeni tudi, da bodo podjetja plačala manj davka, in če bodo plačala manj davka, se
               ta dejansko rezultira v teh finančnih učinkih, ki jih je vlada tudi predložila. S
               tega zornega kota lahko tukaj rečem, da je obdavčitev tudi za podjetja manjša,
               odvisna pa je tudi od tega, kako se določa davčna osnova. Če še enkrat opozorim na to
               davčno osnovo, kjer bodo podjetja lahko že koristila določene rezervacije, kjer bodo
               lahko davčne izgube koristila v istem času kot davčne dobičke, ko bodo lahko izločala
               iz prihodkov in s tem davčne osnove sporne terjatve in ko ne bo šlo na primer za
               dvojno obdavčitev različnih bonitet, za dvakratno obdavčitev, to pomeni tolikšno
               znižanje davčne osnove in tudi posledično manj davčne obveznosti. In nenazadnje,
               vlada je s tem predlogom zakona dejansko nakazala pot in tudi s celotno davčno
               reformo in sicer pot, v katero gre, to je v bistvu zniževanje davkov. Zniževanja
               davkov na področju dohodnine, zniževanja davkov na področju davka na izplačane plače,
               zniževanje davkov na področju davka od dohodka pravnih oseb. Kakorkoli že, kakorkoli
               že vrednotimo te kategorije, vsekakor lahko v svojem imenu rečem, da to dejansko
               drži, in to je tudi zapisano v teh dokumentih. Še enkrat se vam zahvaljujem za vaša
               stališča in mnenja. Mi bomo proučili vsa ta mnenja in stališča in se do njih tudi
               opredelili. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp182">

               <speaker>PODPREDSEDNIK SAŠO PEČE:</speaker>

               <p>Hvala vam. S tem zaključujem razpravo o predlogu sklepa. Da je predlog zakona
               primeren za nadaljnjo obravnavo, bomo v skladu s časovnim potekom seje zbora odločali
               jutri v okviru glasovanj, pol ure po prekinjeni 8. točki dnevnega reda oziroma
               najkasneje ob 20.20 minut. S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA - PRVA OBRAVNAVA PREDLOGA ZAKONA O DAVČNEM
                  POSTOPKU.</title> Predvidene imamo dve uri in 48 minut časa. Predlog zakona je v
               obravnavo zboru predložila vlada Republike Slovenije. V zvezi s tem zakonom je
               skupina desetih poslank in poslancev s prvopodpisanim poslancem Jožetom Tankom
               zahtevala, da državni zbor opravi splošno razpravo. Besedo dajem predstavniku vlade
               za dodatno obrazložitev predloga zakona. Izvolite, prosim.</p>
            </sp>
            <sp xml:id="SDZ4-Izredna-21-2006-10-03.sp183">

               <speaker>MAG. ANDREJ ŠIRCELJ:</speaker>

               <p>Spoštovani predsedujoči, spoštovane poslanke in poslanci! Temeljni cilji oziroma
               izhodišča predloga novega zakona o davčnem postopku so naslednji: povečati
               preglednost davčnega postopka in zagotoviti večjo pravnost davčnih zavezancev,
               poenostaviti davčne postopke tako za zavezance na eni strani kot tudi za davčni organ
               ter s tem zmanjšati administrativno breme ter s tem posledično tudi finančno breme in
               hkrati stimulirati zavezance, da bodo prostovoljno izpolnjevali svoje davčne
               obveznosti. Poleg tega je eden izmed temeljnih ciljev tudi, da se zagotovi vedenje o
               temeljnih pravicah davčnih zavezancev, in zaradi tega so v zakonu jasno določena
               načela oziroma pravila davčnega postopka, kot je na primer načelo zakonitosti v
               davčnih zadevah, načelo materialne resnice, načelo sorazmernosti in tudi druga
               načela. Novost, ki pomeni zagotavljanje pravne varnosti, oziroma novost na področju
               zagotavljanja pravne varnosti zavezancev je nov inštitut; in tudi to je tako
               imenovana zavezujoča informacija, ki bo dejansko davčnim zavezancem omogočil
               pridobitev informacije o davčni obravnavi nameravanih poslovnih dogodkov oziroma o
               tem, kako bo davčni organ v določenih postopkih ravnal oziroma v katero smer bo šlo
               njegovo ravnanje. Vsekakor želim tukaj poudariti na razliko med zavezujočo
               informacijo in o tako imenovani pravici do informiranja. Tukaj ne gre za pravico do
               informiranja, tukaj gre dejansko za zelo poglobljeno mnenje ozirom študijo, kako bo
               davčni organ v določenih zadevah ravnal. Z zakonom o davčnem postopku se tudi
               zmanjšuje administrativno breme, in sicer se to kaže na področju izpolnitve davčne
               obveznosti, kjer je predvidena vrsta inštitutov, ki omogoča davčnemu zavezancu, da
               izpolni svojo davčno obveznost tudi, če je bil obračun davka oziroma davčna napoved
               vložena prepozno oziroma če ni bila vložena, ali pa so bili podatki nepopolni oziroma
               nepravilni. S tem se dejansko olajša davčnim zavezancem, da opravijo obračun davka in
               da navsezadnje lahko tudi popravijo svojo napako, če je do nje prišlo nenamenoma. K
               administrativni razbremenitvi bo prispevala tudi nova ureditev vročanja odločb in
               tudi drugih davčnih dokumentov. Po tem predlogu zakona se vročitve v davčnih zadevah
               praviloma ne bodo več opravljale z osebno vročitvijo, ampak z navadno vročitvijo,
               tukaj predlagatelj dejansko meni in apelira na davčne zavezance, da bo večina davčnih
               zavezancev poravnalo svojo davčno obveznost že takrat, ko bodo dejansko dobili
               obvestilo o tem, kaj so dolžni plačati in od česa so dolžni plačati. In samo v
               primeru, če ta davek ne bi bil plačan v predpisanem roku, bo sprožen ponoven postopek
               vročanja z osebno vročitvijo. Prav tako pa se bodo še naprej, tako kot do sedaj, z
               osebno vročitvijo vročali sklepi o začetku inšpekcijskega nadzora in tudi o začetku
               izvršbe. Navsezadnje takšne določbe pomenijo, prvič, poenostavitev, na drugi strani
               pa tudi finančno razbremenitev tako davčnih zavezancev kot davčnega organa.</p>
               <p>Na področju plačevanja davka zakon uvaja pomembno novost, in sicer možnost odpisa,
               delnega odpisa, odloga ali obročnega plačila davka. In sicer je to dano v izjemnih
               primerih, tudi v primeru obstoja različnih opravičljivih okoliščin, zaradi katerih
               zavezanec ne more davka plačati pravočasno oziroma v dolgovanem znesku. Z drugimi
               besedami, tu se bodo upoštevale osebne okoliščine davčnega zavezanca, predvsem tudi
               materialne. Če bo to materialno stanje takšno, da ne bo možno poravnati davka, mu bo
               davčni organ to dejansko omogočil, s tem da si bo zagotovil tudi določeno
               garancijo.</p>
               <p>Predlog zakona na novo ureja davčno preiskavo. In sicer je to posebna oblika dela
               davčnega organa, ki obsega predvsem zbiranje podatkov in informacij, pomembnih za
               obdavčenje pravnih in fizičnih oseb ter za analiziranje, obdelovanje in shranjevanje
               tako zbranih podatkov. Na tej podlagi predlagatelj meni, da bo davčna inšpekcija še
               učinkovitejša. V okviru davčne preiskave davčni organ pri nadzoru nad zavezanci za
               davek ugotavlja kršitve predpisov o obdavčenju ali pa zagotavlja izvajanje ukrepov,
               potrebnih za zagotovitev medsebojne pomoči organom skupnosti držav članic Evropske
               unije in tudi tretjih držav, še posebej če so sklenjeni sporazumi o izogibanju dvojne
               obdavčitve.</p>
               <p>Predlog zakona vsebuje tudi poenostavitve v zvezi z vlaganjem davčne napovedi za
               odmero dohodnine. Tako dohodnino na letni ravni izračuna oziroma ugotovi davčni organ
               z informativnim izračunom, ki ga izda na podlagi posredovanih podatkov. Tu so ti
               posredovani podatki predvsem s strani izplačevalcev različnih dohodkov. Informativni
               izračun dohodnine se šteje za davčno napoved, če davčni zavezanec nanj ne ugovarja.
               Po preteku roka za ugovor postane informativni izračun dokončna odločba in s tem tudi
               odmera dohodnine. V primeru, da zavezanec ugovarja zoper informativni izračun v
               15-dnevnem roku, mora vložiti dopolnjen informativni izračun, ki se šteje za njegovo
               napoved. Prav tako mora zavezanec vložiti napoved dohodnine, če mu ta izračun ni bil
               vročen do 31. maja, pa je imel obdavčljive dohodke v tem davčnem obdobju. V primeru,
               da zavezanec ugovarja zoper informativni izračun ali sam vloži napoved dohodnine,
               davčni organ izda odločbo, zoper katero je možna pritožba. S takšno rešitvijo gre za
               pomembno administrativno poenostavitev, ki bo dejansko zaživela že v letu 2006, saj
               je to urejeno s prehodnimi določbami. To tudi pomeni po drugi strani, da davčni
               zavezanci ne bodo več obremenjeni s številnimi deli, ki jih morajo opraviti pri
               izpolnjevanju svoje davčne napovedi, in bo dejansko davčna napoved oziroma plačilo
               davka postalo čimbolj samodejno, seveda pri veliki večini davčnih zavezancev. Če pa
               bo prišlo do kakršnihkoli dejanj, ki ne bodo zapisana, se bo seveda lahko v skladu z
               zagotovitvijo pravne varnosti začel ustrezen postopek.</p>
               <p>Na področju obračunavanja in plačevanja davkov od dohodkov pravnih oseb je v
               posebnem delu predloga zakona določeno oziroma urejeno način in obračunavanje tega
               davka. Zaradi postopkov oziroma zaradi poenostavitve postopkov lažjega
               administriranja davka tako pri davčnih zavezancih kot pri davčnem organu so po
               predlogu določeni inštituti dopolnjeni na način, ki določno, jasno in nedvoumno
               določajo pravice in obveznosti davčnih zavezancev in davčnega organa. Bistvena
               poenostavitev je določena pri predlaganju dokumentacije glede cen v poslovanju med
               povezanimi osebami, rezidenti, govorimo o tako imenovanih transfernih cenah.</p>
               <p>Bistvena sprememba oziroma novost pa je določena tudi glede uveljavljanja ugodnosti
               v primeru obdavčitev pri prenosu premoženja, zamenjavah kapitalskih deležev,
               združitvah in delitvah, kjer ne bo več potrebno dovoljenje davčnega organa, temveč se
               bodo ugodnosti lahko pridobile na podlagi priglasitve davčnemu organu. Tukaj gre
               dejansko za implementacijo oziroma dokončno implementacijo direktive o preoblikovanju
               družb.</p>
               <p>Spoštovani, upoštevaje povedano lahko strnem: predlog zakona prinaša pomembne
               novosti, poenostavitve in ugodnosti za zavezance za davek, pa tudi za davčne organe.
               Predlog zakona je tako pomemben napredek glede na obstoječi zakon in zato predlagamo,
               da ga državni zbor potrdi kot primerno podlago za nadaljnjo obravnavo. Hvala lepa.
           </p>
            </sp>
            <sp xml:id="SDZ4-Izredna-21-2006-10-03.sp184">

               <speaker>PODPREDSEDNIK SAŠO PEČE:</speaker>

               <p>Hvala vam, mag. Šircelj. Mi nadaljujemo s predstavitvijo stališč poslanskih skupin.
               Poslanski kolega mag. Milan M. Cvikl bo predstavil stališče poslanskega kluba
               Liberalne demokracije Slovenije. Izvolite.</p>
            </sp>
            <sp xml:id="SDZ4-Izredna-21-2006-10-03.sp185">

               <speaker>MAG. MILAN M. CVIKL:</speaker>

               <p>Hvala lepa, gospod podpredsednik. Poslanke in poslanci, predstavniki vlade. Naj
               uvodoma povem, da v poslanskem klubu Liberalne demokracije ne bomo nasprotovali
               sprejemu tega zakona, bomo pa v nadaljnji razpravi seveda želeli določene spremembe,
               predvsem pa odgovore na nekaj temeljnih vprašanj, ki se pojavljajo ob tem dokaj
               zapletenem zakonu. Najprej moramo pa reči, da po svoje obžalujemo, da se je vlada
               odločila, da pri predlogu zakona o davčnem postopku, vsaj formalno v dopisu, ki je
               bil posredovan s strani vlade, ni gospoda direktorja davčne uprave, ki je z nami in
               ga lepo pozdravljam. Mislim, da bi predvsem on nam moral v nadaljevanju odgovoriti na
               to, ali bo zakon o davčnem postopku, predlog zakona olajšal delo davčni upravi. Zakaj
               to pravim? To pravim zato, ker vlada Republike Slovenije v svoji utemeljitvi pravi,
               da sprejem novega zakona izhaja iz potrebe po spremembi določenih rešitev, izhajajoč
               iz spoznanj izvajanja sedanjega sistema, pripomb stroke, predvsem pa tudi zaradi
               določenih novih rešitev, zaradi sprememb davčne, materialne zakonodaje, zlasti
               zakona, ki ureja dohodnino, in zakona, ki ureja davek od dohodka pravnih oseb. Mi smo
               že prej povedali, da nasprotujemo tako zakonu o dohodnini kot zakonu o dohodku
               pravnih oseb. Če seveda nam bo pojasnjeno, da bo ta zakon, zakon o davčnem postopku
               predvsem izboljšal obstoječi postopek, potem, kot sem rekel, mu ne bomo nasprotovali.
               Pri tem je posebej zanimivo in na to želimo odgovore, da pravite v gradivu, da
               izhajate iz ukrepa 5, poenostavitev davčnega postopka, in v okviru gospodarskih,
               socialnih reform za povečanje blaginje Slovenije; in našteva 22 ukrepov, predlogov
               sprememb in v nadaljevanju bi seveda želeli slišati, ali so vsi ti predlogi tudi
               dejansko uvedeni v sam zakon. Na primer, proučitev možnosti poravnave pri plačilu
               davčnega dolga ali meritornost odločitve na drugi stopnji, poenostavitev odmere
               dohodnine. V tej zvezi, če se samo dotaknem poenostavitve odmere dohodnine,
               pozdravljamo idejo informativnega izračuna. Mi bomo z veseljem pričakali prve
               informativne izračune in verjamem, da bo veliko Slovencev in Slovenk tega veselo.
               Upamo pa, da bo to storjeno takoj za tem, ko bo obračun za leto 2005, kjer še kar
               nekaj 100 tisočev Slovencev in Slovenk ni dobilo dokončne odločbe, vendarle izveden.</p>
               <p>Vlada potem pravi tako v okviru reform kot v samem zakonu, da je namen zakona, da se
               želi s predlogom doseči poenostavitev in posodobitev veljavnega davčnega postopka.
               Vendar, kolegi in kolegice, predstavniki vlade, ko to prečitam, pa seveda sledi 423
               členov zakona. Jaz sem jih naštel 423, lahko pa jih je 425, mogoče imam še kakšno
               staro verzijo. Ne, lahko se pa pogleda. Zakaj to pravim? To pravim zato, ker vlada
               Republike Slovenije v okviru gospodarskih reform pravi, ocena učinkov, "ocenjujemo,
               da predlagane spremembe zakona o davčnem postopku ne bodo imele bistveno neugodnih
               učinkov na državni proračun, poleg tega pa se bo zaradi poenostavitve davčnih
               postopkov zmanjšali stroški davčnih zavezancev in davčnega organa". To je tri mesece
               star dokument v okviru gospodarskih reform. Ko pa preberem zakon, me pa preseneča,
               ocena finančnih posledic za državni proračun: "s predlogom zakona ne bo prišlo do
               neposrednih finančnih posledic za državni proračun". Skratka, nekaj časa, dve leti
               preučujete davčni postopek, trdite, da ste naredili bolj poenostavljen davčni
               postopek, ko bi pa morali pokazati za koliko, finančno gledano, ste prihranili z bolj
               poenostavljenim davčnim postopkom, pa vlada pravi, "ne bo prišlo do neposrednih
               finančnih posledic za državni proračun", pravite, da pač ne bo potrebno zagotoviti
               dodatnih sredstev. Ne vem, jaz, če bi bil gospod Simič, bi tukaj že skušal zapisati
               vsaj to, da vendarle upate, glede na to, kar berem v proračunu, da boste dobili denar
               za potrebno informacijsko podlogo, ki jo verjetno potrebujete, da boste davčne
               postopke in pa vse, kar počnete, tudi ustrezno informatizirali.</p>
               <p>In druga pomembna posledica tega zakona, tukaj pravi v okviru gospodarskih reform,
               da bo to zmanjšalo stroške davčnih zavezancev. No, točka 5 Ocena finančnih posledic
               in druga javnofinančna sredstva. Druga javno finančna sredstva so občine, ZPIZ, Zavod
               za pokojninsko in invalidsko zavarovanje, so v določeni meri tudi drugi, v
               narekovaju, posredni in neposredni uporabniki. Pričakovati bi bilo, da se bodo njim
               stroški davčnih zavezancev zmanjšali. Tudi tukaj pravite: "s predlogom zakona ne bo
               prišlo do neposrednih finančnih posledic", se pravi ne bo nobenih prihrankov. Torej,
               želim, da nam v nadaljevanju razprave predstavniki vlade predvsem pojasnijo, ali je
               vseh 22 ukrepov, označenih v okviru ukrepa 5 Poenostavitev davčnega postopka,
               vključenih v zakon? In, kakšni bodo neposredni, finančno ovrednoteni prihranki iz
               naslova tega, da dva meseca pred koncem leta spreminjamo in na novo uveljavljamo
               zakon o davčnem postopku. Če boste povedali, kakšni bodo prihranki, bom z veseljem
               tudi videl ustrezno zmanjšanje sredstev v državnem proračunu, s katerim boste
               dokazali, da s temi ocenjenimi prihranki resnično mislite. Tega pa sedaj v tem zakonu
               o davčnem postopku ni in bojim se, da je to preprosto pač samo, v narekovaju, na novo
               napisan obstoječi zakon o davčnem postopku v 425-ih, členih, da pa verjetno vseh
               podzakonskih aktov, vseh podrobnosti, ki jih navadno potem pokaže praksa ali
               poglobljen pregled, seveda še ni, in da bo tudi ta zakon o davčnem postopku nekje
               2007-2008 označen kot zakon, ki še, ni dovolj zadostno poenostavil davčni postopek.
               Razumemo, da je bil napor na strani vlade narejen. Če ga boste še potrdili s oceno
               finančnih prihrankov, temu zakonu ne bomo nasprotovali. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp186">

               <speaker>PODPREDSEDNIK SAŠO PEČE:</speaker>

               <p>Hvala vam za predstavitev. Kolega poslanec Miran Potrč bo predstavil stališče
               poslanske skupine Socialnih demokratov.</p>
            </sp>
            <sp xml:id="SDZ4-Izredna-21-2006-10-03.sp187">

               <speaker>MIRAN POTRČ:</speaker>

               <p>Hvala lepa. Še enkrat lep pozdrav v že pozni večerni uri. Socialni demokrati v
               glavnem sprejemamo predlagane zakonske rešitve glede obveznosti in pravic davčnih
               zavezancev v davčnih postopkih. Verjamemo, da je ravno v teh rešitvah moč najti še
               najbolj utemeljene zamisli in rešitve, ki gredo v smeri uresničevanja enega izmed
               poglavitnih reformnih ciljev, to je zmanjšanje davčnega administriranja tako na
               strani davčnih zavezancev kot tudi davčne uprave, ter zagotavljanja ustreznih pravic
               davčnih zavezancev v davčnih postopkih. V tem smislu še posebej pozdravljamo
               vzpostavitev principa zavezujoče informacije davčnega organa, ki zavezancem daje še
               posebno pravno varnost in predvsem v delikatnih in zapletenih poslovnih transakcijah
               omogoča pravilno davčno ravnanje. Pozdravljamo davčno komuniciranje v elektronski
               obliki in po elektronski poti, pozdravljamo poenostavitve pri predlaganju
               dokumentacije v zvezi s transfernimi cenami med davčnimi zavezancirezidenti,
               pozdravljamo pravilnost glede poudarjenega ravnanja davčnega organa tako v breme kot
               tudi v korist zavezanca za davek in v tem kontekstu še posebej ravnanje po načelu "in
               dubio contra fiskus", to se pravi "v dvomu boš škodil proračuna in v prid davčnega
               zavezanca", ki je bilo v dosedanji davčni praksi vse prevečkrat izrabljeno v
               nasprotni smeri. Pozdravljamo informativni izračun dohodnine, ki lahko mnogim davčnim
               zavezancem olajša izpolnjevanje davčnih napovedi, pozdravljamo tudi možnost
               samoprijave in popravljanja davčnega obračuna in še kaj bi se lahko dobrega v tem
               predlogu zakona našlo. Davčni postopek je še bolj kot materialni davčni predpisi
               sestavljen iz vrste podrobnosti, ki jih je treba razumeti in pravilno uporabljati. In
               v tem pogledu priznamo, da smo v danem roku več pozornosti posvetili materialnim
               davčnim predpisom, posebej zakonu o dohodnini in zakonu od dohodka pravnih oseb kot
               pa zakon o davčnem postopku. Tudi davčni svetovalci, s katerimi smo sodelovali, so
               nam priznali, da bodo ta zakon šele do podrobnosti preučili. Zato dajem za enkrat le
               nekaj predlogov in pripomb, morda tudi manj pomembnih, to pa ne pomeni, da jih v
               bodoče v amandmajski obliki v drugi obravnavi ne bi še dali. Toda ne glede na
               pripombe in predloge, ki jih bomo še pripravili, je predlog zakona za nas
               sprejemljiv. Vprašanje je le, ali je bilo res potrebno vlagati nov zakon s 425 členi,
               ali pa je zakon v celoti na novo vložen in napisan predvsem zato, da bi se lažje
               utemeljila davčna reforma in prikrilo, da v vsem paketu gre za spremembe in
               dopolnitve davčnih zakonov, ki imajo relativno omejene davčne cilje, predvsem cilj
               reformnega paketa ni več znižanje dohodnine za davčne zavezance - poslovne osebe,
               temveč morda za dva do tri tisoč najboljše plačanih ljudi v Sloveniji.</p>
               <p>Čeprav sem povedal, da podrobno nismo proučili predlaganih rešitev, naj na podlagi
               opozoril, ki smo jih doslej dobili, opozorimo na tri predloge oziroma vprašanja, ki
               bi jih kazalo proučiti. Prvič, v primeru teka relativnega in absolutnega zastaralnega
               roka pozdravljamo predlog, da se v primeru, če zapade absolutni zastaralni rok, ko je
               že poteklo 10 let zavezancu, ne more zaračunati davek, tudi če je postopek pred
               sodišči trajal dalj časa, se pravi sodne zamude ne morejo iti v škodo davčnega
               zavezanca. To pozdravljamo. Postavlja pa se nekaterim vprašanje ali je v ustreznem
               členu zakona - torej 128. člen - dovolj natančno zapisano, da pa ne velja obratno, da
               torej v primeru, če zahteva izpolnitev obveznosti davčni organ po preteku
               desetletnega roka, ta obveznost za davčnega zavezanca preneha ne glede na to, če je
               mogoče po preteku tega roka bil davčni zavezanec na sodišču obsojen.</p>
               <p>Drugo. Pri izpostavljanju principa sorazmerne delitve stroškov glede na uspešnost
               davčnega organa bi bilo v primeru le delno uspešno končanega postopka morda razumneje
               priznati davčnim zavezancem vse njihove stroške kot davčno priznane odhodke, če že ne
               izrecne povrnitve, saj se predvsem mali zavezanci v mnogih primerih ne bi mogli
               učinkovito pripraviti za argumentacijo svojih stališč z vsemi sredstvi v primerjavi z
               davčnimi organom kot državnim represivnim organom, ki ima na voljo drugačne
               objektivne in tudi materialne možnosti.</p>
               <p>Tretje. Predlagamo v razmislek poleg vsega skoraj naštetega še tudi uvedbo tako
               imenovanega inštituta davčnega sodišča ali arbitraže, lahko tudi širšega strokovnega
               sveta, ki bi v sestavo tako državnih, finančnih uradnikov kot tudi predstavnikov
               strokovne javnosti vključeval vse zainteresirane in dajal usmeritve in načelne
               rešitve v primeru dvoumnih zakonskih rešitev, ki bi jih na novo prinašala razvita
               davčna zakonodaja ali moderni način in oblike poslovanja slovenskih davčnih
               zavezancev. S tem bi povezali teorijo in prakso, zavezance in upravo, davčno stroko,
               kar bi lahko bilo v korist izpolnjevanja davčnih obveznosti tako davčne uprave kot
               tudi zavezancev.</p>
               <p>V prvi obravnavi bomo v poslanski skupini Socialnih demokratov predlog podprli, v
               drugi pa predlagali še določene amandmaje. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp188">

               <speaker>PODPREDSEDNIK SAŠO PEČE:</speaker>

               <p>Hvala vam. Poslanec Ciril Testen bo predstavil stališča poslanske skupine Nova
               Slovenije. Izvolite.</p>
            </sp>
            <sp xml:id="SDZ4-Izredna-21-2006-10-03.sp189">

               <speaker>CIRIL TESTEN:</speaker>

               <p>Hvala za besedo. Lep pozdrav ministru s sodelavcem, poslanke in poslanci. Nov zakon o
               davčnem postopku je preglednejši, jasnejši, poenostavlja davčni postopek, zmanjšuje
               število obrazcev in odpravlja nepotrebno administriranje. Tu je vlada Republike
               Slovenije oziroma finančno ministrstvo naredilo korak naprej pri približevanju davčne
               zakonodaje davčnim zavezancem. Prav tako se s predlaganim zakonom o davčnem postopku
               veča pravna varnosti za davčne zavezance. Znano je, da je sedaj veljaven zakon
               nepregleden, da so davčni postopki za nekatere posameznike prezahtevni in
               predstavljajo veliko administrativnega dela, zato te spremembe v Novi Sloveniji
               podpiramo.</p>
               <p>V poslanski skupini Nove Slovenije podpiramo novi zakon, ker daje poudarek
               elektronski komunikaciji med davčnim uradom in zavezancem in uvaja predizpolnjeno
               davčno napoved, kar na tem področju omogoča precejšnjo racionalizacijo. Tako
               zavezancem ne bo več treba izpolnjevati zahtevnih obrazcev, ampak jih bodo le
               pregledali in potrdili. V Novi Sloveniji take olajšave za državljane podpiramo.</p>
               <p>Prav tako zakon prinaša še nekatere prednosti, saj bo po novem zakonu davčnim
               zavezancem omogočeno plačilo davka v več obrokih. Vlada s tem davčnim zavezancem
               omogoča, da se jim davčno breme ublaži.</p>
               <p>Bistvena poenostavitev in prihranek predstavlja za zavezance za davek tudi črtanje
               določbe, da morajo subjekti, ki opravljajo dejavnost, davčnemu organu posredovati
               podatke, ki se nanašajo na dohodke, ki so oproščeni dohodnine. Tako ne bo nepotrebnih
               administriranj in bomo prihranili tako čas kot tudi denar.</p>
               <p>Poleg poenostavitev pa zakon prinaša tudi več pravic davčnim zavezancem, saj se
               daljšajo roki za pritožbo na odmero dohodnine s 15 na 30 dni, podaljšuje se rok
               plačila davčnega odtegljaja in uvaja se nove možnosti za popravljanje obračunov in
               davčnih napovedi po preteku zakonsko določenega roka.</p>
               <p>V Novi Sloveniji podpiramo zakon, ki prinaša poenostavitve za davčne zavezance, ki
               jim omogoča večjo pravno varnost in zmanjšuje nepotrebno administriranje. V poslanski
               skupini Nove Slovenije predlog zakona o davčnem postopku podpiramo in bomo glasovali
               za sklep o primernosti za nadaljnjo obravnavo.</p>
            </sp>
            <sp xml:id="SDZ4-Izredna-21-2006-10-03.sp190">

               <speaker>PODPREDSEDNIK SAŠO PEČE:</speaker>

               <p>Hvala. Kolega Josip Bajc bo predstavil stališče poslanske skupine Slovenske ljudske
               stranke. Izvolite.</p>
            </sp>
            <sp xml:id="SDZ4-Izredna-21-2006-10-03.sp191">

               <speaker>JOSIP BAJC:</speaker>

               <p>Hvala, gospod podpredsednik. Spoštovani gospod minister s sodelavci, kolegice in
               kolegi, ki še vztrajate! V času veselja in velikih pričakovanj ob vstopu v Evropsko
               unijo se je izpeljala tako imenovana davčna reforma oziroma zadnja faza davčne
               reforme. Področje davkov je bilo eno zadnjih, ki smo jih uspeli uskladiti z evropskim
               pravnim redom zadnji hip pred samim vstopom v Evropsko unijo. Brez sprememb davčnih
               predpisov se ne bi mogli vključiti v delovanje na skupnem globalnem evropskem trgu.
               Pomanjkanje časa in premalo posluha za mnenja in izkušnje strokovne javnosti in
               gospodarstva ter velike potrebe po povečevanju prihodkov v državni blagajni so
               vplivale na to, da smo dobili davčne predpise, s katerimi imamo v vsakdanji praksi
               veliko težav. Že dlje časa velja splošno spoznanje, da je v Sloveniji potrebna
               temeljita davčna reforma. Sestavni del te prepotrebne davčne reforme je tudi zakon o
               davčnem postopku.</p>
               <p>Tako zakon, ki ga danes obravnavamo, ureja področje pobiranja davkov, pravice in
               obveznosti davčnih zavezancev, pravice in obveznosti državnih in drugih organov, ki
               so pristojni za pobiranje davkov, ter področja, ki govorijo o varovanju podatkov,
               pridobljenih v davčnem postopku, medsebojni pomoči in mednarodnem sodelovanju na
               področju pobiranja davkov. In veliko tega bi se dalo še našteti. Z vidika
               učinkovitosti delovanja davčnega sistema in z njim povezanih stroškov tako na strani
               zavezanca kot na strani države je ta zakon zelo pomemben. Nov zakon o davčnem
               postopku po mnenju poslancev poslanske skupine Slovenske ljudske stranke zagotavlja
               poenostavljanje davčnih postopkov, možnost popravljanja davčne napovedi ali davčnega
               obračuna v roku šestih mesecev po preteku roka za oddajo davčne napovedi ali davčnega
               obračuna, možnost uveljavljanja pravice do zmanjšanja davčne osnove iz naslova
               davčnih olajšav do izdaje odmerne odločbe in nenazadnje skrajšuje čas izvajanja
               inšpekcijskih pregledov v malih podjetjih in pri zasebnikih.</p>
               <p>Po mnenju poslancev poslanske skupine Slovenske ljudske stranke je zakon o davčnem
               postopku primerna podlaga za nadaljnjo obravnavo in ga bomo poslanci poslanske
               skupine Slovenske ljudske stranke tudi podprli. Hvala.</p>
            </sp>
            <sp xml:id="SDZ4-Izredna-21-2006-10-03.sp192">

               <speaker>PODPREDSEDNIK SAŠO PEČE:</speaker>

               <p>Hvala vam. Stališče poslanske skupine Slovenske nacionalne stranke bo predstavil
               kolega Boštjan Zagorac.</p>
            </sp>
            <sp xml:id="SDZ4-Izredna-21-2006-10-03.sp193">

               <speaker>BOŠTJAN ZAGORAC:</speaker>

               <p>Hvala za besedo, spoštovani podpredsednik. Spoštovani prisotni! Mislim, da so moji
               predhodniki našteli vse razloge, zakaj takemu zakonu ni za nasprotovati, in bi bilo
               od mene zgolj tratenje časa vas redkih, ki še vztrajate danes v tej dvorani. Če bi
               vse te zadeve našteval, kot so že moji predgovorniki povedali, zakon ima 425. členov.
               In vseh 425 členov ali rdeča nit zakona je lajšanje postopkov administracije pri
               davčnih napovedih. In vsako tako lajšanje postopkov za državljane in državljanke
               Republike Slovenije v Slovenski nacionalni stranki podpiramo.</p>
               <p>Imam pa eno vprašanje oziroma vprašanje, na katerega bi želeli odgovor. V samem
               predlogu zakona sem pri finančnih posledicah oziroma smo pri finančnih posledicah
               zasledili eno dejstvo, in sicer s predlogom zakona naj ne bi prišlo do neposrednih
               finančnih posledic za proračun, torej v proračunu za izvajanje tega zakona ni
               potrebno zagotoviti dodatnih finančnih sredstev. Zakon v drugem uvaja tako imenovano
               predizpolnjeno napoved, ki jo bodo pošiljali davčni organi posameznim davčnim
               zavezancem na dom.</p>
            </sp>
            <sp xml:id="SDZ4-Izredna-21-2006-10-03.sp194">

               <speaker>PODPREDSEDNIK SAŠO PEČE:</speaker>

               <p>Kolega Zagorac, dovolite, jaz prosim prisotne poslanke in poslance, da omogočijo
               kolegu Zagorcu kakor vsem ostalim poslancem, da do konca povedo svoje stališče.
               Kolega Tanko, kolega Gantar, prosim vas. Nadaljujete, prosim.</p>
            </sp>
            <sp xml:id="SDZ4-Izredna-21-2006-10-03.sp195">

               <speaker>BOŠTJAN ZAGORAC:</speaker>

               <p>Hvala za opozorilo tem, ki motijo mir v tej dvorani, spoštovani gospod
               podpredsednik. In sicer odgovor, ki bi ga želel od vlade Republike Slovenije, je, če
               bodo davčni organi, ki so del državnih organov, to dejansko pošiljali davčnim
               zavezancem na dom, vemo, da to neka dodatna finančna sredstva predstavlja tudi
               predizpolnitev davčne napovedi, predstavlja določene finančne posledice že, če
               pogledamo samo računalniške programe. Zato se mi zdi ta trditev, da finančnih
               posledic za proračun uveljavitev tega zakona ne bo imela, malo prenapihnjena in bi
               vsekakor želel slišati odgovor. Hvala.</p>
            </sp>
            <sp xml:id="SDZ4-Izredna-21-2006-10-03.sp196">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Franc Žnidaršič bo predstavil stališče poslanske skupine DeSUS.
               Izvolite.</p>
            </sp>
            <sp xml:id="SDZ4-Izredna-21-2006-10-03.sp197">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, spoštovani minister s sodelavci, kolegice in kolegi! Tudi
               sam ne bom ponavljal vsega tega, kar je bilo povedanega na to temo, kajti poslanska
               skupina naše stranke bo zakon podprla. Bi pa nekaj stvari vseeno navedel, ki niso
               bilo eksplicitno poudarjene. Namreč, dosedanja davčna zakonodaja je bila v nekem
               smislu vsebinsko izjemno zahtevna, tako da jo mnogi davkoplačevalci niso dobro
               razumeli, in je bil to eden izmed razlogov, da so bile številne pritožbe. Ta
               sprememba, ki prihaja sedaj, naj bi povečala davčno disciplino in poenostavila
               postopke. S predlogom se zagotavlja večja preglednost, enotnost in smotrnost. Predlog
               zakona poenostavlja davčni postopek in ukinja številne obrazce iz 11 na 4. Predlaga
               se tudi daljši rok za pritožbe. Za podjetja je pomembno podaljšanje roka za plačilo
               davčnega odtegljaja. Skratka, predlagani zakon ima toliko pozitivnih rešitev, da je
               treba povedati, da je dober, dobro pripravljen in ga bomo v tem smislu tudi podprli.
               Mislimo, da kaj več ni potrebno reči. Hvala lepa.</p>
            </sp>
            <sp xml:id="SDZ4-Izredna-21-2006-10-03.sp198">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Rudi Veršnik, in sicer bo predstavil stališče
               poslanske skupine SDS. Izvolite, prosim.</p>
            </sp>
            <sp xml:id="SDZ4-Izredna-21-2006-10-03.sp199">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim. Obstoječi davčni sistem je bistveno
               preveč zapleten, je rezultat interesov različnih lobijev, dopušča preveč izjem in je
               zaradi tega postal nepregleden in tudi slabo operativen. Dejstvo, da je temu res
               tako, je letošnja ugotovitev davčne uprave, da je bilo vloženih več kot polovica
               napačnih davčnih napovedi za leto 2005. Nastala je potreba po koreniti spremembi in
               največje spremembe beležimo ravno pri zakonu o davčnem postopku. Poslanci iz
               poslanske skupine Slovenske demokratske stranke smo se vedno zavzemali za
               poenostavitev davčnih postopkov in pregledno zakonodajo. Skratka, za čim manj
               administriranja in predvsem za to, da davčna uprava ni neka birokratska, nedostopna
               ali celo zvišena služba, ki vzbuja strah in trepet davčnih zavezancev, ampak da
               postane enakovredni partner davčnim zavezancem. Zavzemamo se, da postaneta davčna
               uprava in davčni zavezanec partnerja, ki se oba zavedata svojih dolžnosti in pri tem
               tvorno sodelujeta. Kako bo to sodelovanje v bodoče potekalo, je zapisano v predlogu
               zakona o davčnem postopku, ki je danes pred nami v prvi obravnavi. Zakon je razdeljen
               na osem poglavij, ki se začenjajo s splošnimi določbami, nadaljujejo z načeli
               davčnega postopka, udeleženci v postopku, informiranjem zavezancev za davek,
               varovanjem podatkov, informacijami in dokumentacijo, dajanjem podatkov davčnemu
               organu za pobiranje davkov in poglavjem davčne obveznosti. Zakon je zelo obsežen, v
               zakonu pa se nekatere rešitve opuščajo, nekatere pa dodajajo. Spoštovane kolegice in
               kolegi! Dovolite, da na kratko opozorim na nekatere ključne spremembe, ki bodo
               potrdile moje prejšnje navedbe. Za 15 dni se podaljšuje rok za pritožbo zoper odločbo
               davčnega inšpekcijskega postopka. Znesek, ki je nižji od 10 evrov, se ne odmerja, saj
               so administrativni stroški v takem primeru gotovo višji. Fizičnim osebam, ki so
               dolžne plačati davek, se omogoča, da svojo obveznost plačajo v treh obrokih z
               namenom, da se jim ne ogroža lastni obstoj in preživetje družine. V zakonu je
               predvidena možnost, da se popravi obračun tudi po preteku z zakonom določenega roka,
               dana pa je tudi možnost samoprijave davčne obveznosti. Za zavarovanje davčnega dolga
               lahko zavezanec zahteva vpis zastavne pravice na nepremičnino, kar je bistveno
               cenejše od drugih vrst zavarovanj. O inšpekcijskem pregledu je predhodno izdan sklep,
               kjer je naveden začetek pregleda, ki se lahko prične po osmih dneh od vročitve
               sklepa. Odslej subjektom, ki opravljajo dejavnost, ne bo potrebno v fazi davčnega
               postopka posredovati davčnemu organu podatkov, ki se nanašajo da dohodke, ki so
               oproščeni dohodnine, saj takšna obveznost predstavlja strošek za davčnega zavezanca.
               Podaljšuje se tudi rok plačila davčnega odtegljaja, odtegljaj pa je treba plačati v
               sedmih dneh, kar pomeni prispevek k večji likvidnosti. Ena pomembnih novosti v zakonu
               o davčnem postopku pa je vnaprej izpolnjena napoved, ki jo izdela davčni organ, tako
               imenovani informativni izračun. Davčni zavezanec pa je samo zavezan, da v določenem
               roku poda ugovor na prejet dokument. Predlog zakona daje močan poudarek sodobni
               elektronski komunikaciji med zavezanci in davčno upravo, saj so dane vse možnosti
               izmenjave podatkov v elektronski obliki, kar bo v današnjem času in moderni
               tehnologiji, ki jo imamo na razpolago, pomenilo prihranek pri delu in tudi času.</p>
               <p>Spoštovani! Prepričan sem, da se bodo tisti, ki so operativno vezani na komunikacije
               z davčno upravo, strinjali, da se davčni postopki poenostavljajo in vodijo v smer
               partnerskega odnosa med davčnim zavezancem in davčno upravo. V poslanski skupini
               Slovenske demokratske stranke smo mnenja, da predlog zakona o davčnem postopku uvaja
               spremembe, poenostavlja postopke, sledi sodobnim trendom v administraciji in zato
               izpolnjuje vsa naša pričakovanja. Zato bomo zakon v nadaljevanju podprli. Hvala lepa.
           </p>
            </sp>
            <sp xml:id="SDZ4-Izredna-21-2006-10-03.sp200">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kakor je bilo danes ob otvoritvi seje rečeno, bomo delo danes
               zaključili ob 20.00 uri, torej pred prehodom na splošno razpravo poslank in
               poslancev.</p>
               <p>S tem prekinjam sejo državnega zbora in točko. Predlog zakona o davčnem postopku, 3.
               točko, ki jo bomo nadaljevali jutri kot prvo točko. Želim vam lep večer in lahko
                  noč! <title>(SEJA JE BILA PREKINJENA 3. OKTOBRA 2006 OB 19.58 URI.)</title>
               </p>
            </sp>
         </div>
      </body>
   </text>
</TEI>
