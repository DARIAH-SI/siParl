<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-08-2005-07-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|AFD4665C555253C1C125704D002F9F75</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=AFD4665C555253C1C125704D002F9F75</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-08-2005-07-15.DZ" n="08">
               <name>Redna</name>
               <date when="2005-07-15"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-08-2005-07-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 8. seje</stage>
            <stage type="date">(15. julij 2005)</stage>
            <stage type="chairman">Sejo je vodil mag. Vasja Klavora, podpredsednik državnega zbora. </stage>
            <stage type="time">Seja se je pričela ob 10.02 uri. </stage>


            <sp xml:id="SDZ4-Redna-08-2005-07-15.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 8. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Josip Bajc, Bogdan Barovič, Geza Džuban, Milan Petek do 13.00
               ure, Alojz Posedel, Maria Pozsonec, dr. Mitja Slavinec in Jožef Školč.</p>
               <p>Prehajamo na <title>22. TOČKO DNEVNEGA REDA - PONOVNO ODLOČANJE O ZAKONU O
                  RADIOTELEVIZIJI SLOVENIJA.</title>
               </p>
               <p>Državni svet Republike Slovenije je na 5. izredni seji 29.6.2005 sklenil, da na
               podlagi tretje alineje prvega odstavka 97. člena ustave Republike Slovenije od
               državnega zbora zahteva, da pred razglasitvijo zakona ponovno odloča o zakonu o
               Radioteleviziji Slovenija. Besedo dajem predstavniku državnega sveta za obrazložitev
               zahteve sveta. Izvolite, gospod Doro Hvalica.</p>
            </sp>
            <sp xml:id="SDZ4-Redna-08-2005-07-15.sp2">

               <speaker>DORO HVALICA:</speaker>

               <p>Dober dan želim! Spoštovani gospod podpredsednik, spoštovane poslanke in poslanci,
               gospod minister! Zakon o javni RTV Slovenija je spodbudil posebno živahne in
               polemične razprave, kar je za mlado informacijsko družbo v začetku 21. stoletja
               seveda povsem razumljivo. Skorajda ni izoblikovane skupine civilne družbe, ki ne bi v
               tej razpravi dala tudi svojega prispevka. Državni svet, ki je po svojem ustavnem
               položaju in seveda zagotovo tudi po zaznani praksi najbližji civilnodružbenim
               interesom, je prav zato o tem zakonu razpravljal še posebej zavzeto in s pretanjenim
               posluhom za demokratične rešitve. Prav v tej razpravi se je tudi do kraja pokazala
               pogojna uporabnost odložilnega veta, ki to omogoča, kot veste, le za cel zakon, ne pa
               tudi za posamično določilo. Splošna ocena državnega sveta namreč je, da je to dober
               zakon, ki je bistveno boljši od dosedanjega zakona, a je hkrati v svojem najšibkejšem
               členu neuresničljiv. Vsaj ne tako uresničljiv, da bi moglo biti spoštovano načelo
               demokracije, svobode in neodvisnosti. To je preprosto škoda. Prav s tem, da bi 17.
               člen resnično zagotovil sodelovanje najvidnejših in najbolj reprezentativnih
               predstavnikov organiziranih oblik civilne družbe, v programskem svetu RTV seveda, bi
               šele omogočilo tudi uresničevanje programskega koncepta osrednjega elektronskega
               medija po meri javnosti.</p>
               <p>Sedanji izbor med potencialno množico predlogov po kriterijih iz morebitnega
               podzakonskega akta ali celo samo javnega poziva je le na videz demokratičen, v
               resnici pa - tega pač ni mogoče prezreti - omogoča manipulacijo javnosti v imenu
               javnosti same. In to z možnostjo vdora vsakokratne aktualne politike, ki se ji prav
               nobena politična opcija ne bo odrekla. Javnost pa ima iz istega elektro prispevka
               pravico do radia in televizije z uravnoteženim programom in objektivno informacijo na
               lokalni in nacionalni ravni. Zakon o medijih ne more na nagrajevalno - dobrodelen
               način urejati tistega, kar bi lahko uredil zakon o RTV. Javnost potrebuje občutek, da
               ni prezrta, da ni ona v službi politike, temveč da je politika v službi javnost.
               Javnost potrebuje zakon, ki bo jasno opredelil merila in način njenega vpliva na
               programsko politiko nacionalne RTV, kar ne more biti urejeno šele v nekem izvedbenem
               aktu.</p>
               <p>Državni zbor tega sestava je sposoben sprejeti takšen dopolnjen zakon. Sposoben je
               pobota s civilno družbo in sposoben je zvestobe svojim, lastnim demokratičnim
               načelom. S tem ostane zvest sam sebi in hkrati še odpravi namišljene ali pa morebiti
               tudi stvarne razloge za vsakršna razsipna preverjanja ljudske volje o RTV ali o
               plačilu prispevka zanjo.</p>
               <p>Spoštovane kolegice in kolegi! Odločitev je seveda v vaših rokah. Hvala lepa.</p>
            </sp>
            <sp xml:id="SDZ4-Redna-08-2005-07-15.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zahtevo je obravnaval odbor za kulturo, šolstvo in šport, ki je zboru
               pisno poročal. Besedo dajem predsedniku odbora, gospodu mag. Branku Grimsu, za
               predstavitev poročila odbora.</p>
            </sp>
            <sp xml:id="SDZ4-Redna-08-2005-07-15.sp4">

               <speaker>MAG. BRANKO GRIMS:</speaker>

               <p>Hvala za besedo. Vsem lep pozdrav. Odbor za kulturo, šolstvo in šport je zahtevo za
               ponovno odločanje obravnaval na svoji seji in se tudi opredelil do vseh ključnih
               pripomb, ki jih je dal državni svet. Že s strani enega od poslancev Slovenske
               nacionalne stranke, pa tudi s strani pravne službe je takoj prišlo opozorilo, da je
               seveda vprašanje tako imenovanih 3%, to se pravi financiranja medijev posebnega
               pomena na način, kot je bil predlagan s strani državnega sveta, žal, zaradi odločbe
               ustavnega sodišča iz leta 2004 nedopustno urediti tako, kot so pač oni predlagali v
               tem gradivu. Ta argument ne more biti predmet nadaljnje obravnave. Prav tako je bilo
               opozorjeno, da kar se tiče ostalih pripomb, recimo, skrajševanja tega roka,
               moratorija na udeležbo oziroma na možnost kandidiranja v organih javne
               radiotelevizije, je sedaj predlagatelj sam upošteval pripombe, ki jih je dala pravna
               stroka, in je tega skrajšal na načelo sedanjega in minulega mandata, to pa je načelo,
               ki ga pozna že takoj naša prva soseda v Evropski uniji, Avstrija, pa tudi nekatere
               druge države in tako nikakor ne more biti več sporno.</p>
               <p>Kar se tiče ostalega, je po oceni večine članov zakon ustrezen. Opozorili so še na
               nekatera dogajanja na samem državnem svetu, predvsem na to, da je bilo tam pravzaprav
               velik poudarek dan v prejšnjem obdobju nekemu drugemu predlogu, to se pravi
               kandidiranju tako, da bi en del članov kandidiral tudi državni svet. Kasneje so v tem
               zadnjem stališču to nekoliko spremenili. Predvsem pa, da je bilo v veliki meri čutiti
               tudi v teh razpravah, o čemer se lahko prepričamo vsi, če pogledamo dobesedni
               zapisnik seje državnega sveta, veliko tega sedanje aktualnega dogajanja v državnem
               zboru. Namreč vsi vemo, da je sedaj, včeraj tudi na seji državni zbor sledil
               odločitvi, praktično skoraj soglasni odločitvi pravne stroke, ki je mnenja, da glede
               na ustavno določilo predsednik državnega sveta ne more več opravljati svoje funkcije
               poklicno in zato ne more prejemati plače. Ampak glede na to, da je glede tega v
               pravni stroki praktično konsenz, tudi napovedan veto, ki naj bi se zgodil danes,
               zagotovo ne more vplivati ne na tisto odločitev, ki je bila sprejeta, ne na to našo
               odločitev danes.</p>
               <p>Z večino vseh glasov, torej z devetimi glasovi za, tako kot to določa poslovnik, je
               potem odbor izglasoval predlog, da predlaga državnemu zboru, da ponovno izglasuje ta
               zakon, in s 5 glasovi proti, ki so želeli, da se jih posebej zabeleži, ugotovil, da
               je s tem izpolnjen procesni pogoj za to, da se danes ta zakon ponovno izglasuje.
               Hvala.</p>
            </sp>
            <sp xml:id="SDZ4-Redna-08-2005-07-15.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim. Gospa Širca, proceduralno vprašanje. Prosim.</p>
            </sp>
            <sp xml:id="SDZ4-Redna-08-2005-07-15.sp6">

               <speaker>MAJDA ŠIRCA:</speaker>

               <p>Hvala lepa, predsedujoči. Predstavnik oziroma predsednik odbora za kulturo, šolstvo
               in šport je podal poročilo odbora za kulturo, šolstvo in šport na povsem subjektiven
               način. Na odboru se je dogajalo in tudi kot vidimo v zapisniku, kar precej drugačnih
               zaključkov in tudi precej drugačnih razprav. Zato bi predlagala oziroma prosim, da se
               prebere poročilo odbora za šolstvo, v katerem je predstavljen objektiven zapis
               dogajanja odbora. Hvala lepa.</p>
            </sp>
            <sp xml:id="SDZ4-Redna-08-2005-07-15.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Mislim, da je bilo poročilo odbora podano, pač podano na tak način, kot
               ga nekateri ne sprejemate. Vendar mislim, da moramo z delom nadaljevati in da
               sprejemamo to poročilo odbora. Besedo dajem predstavniku vlade kot predlagateljici
               zakona za obrazložitev mnenja. Prosim, gospod dr. Vasko Simoniti, minister za
               kulturo, izvolite.</p>
            </sp>
            <sp xml:id="SDZ4-Redna-08-2005-07-15.sp8">

               <speaker>DR. VASKO SIMONITI:</speaker>

               <p>Spoštovani gospod predsedujoči, spoštovane poslanke in poslanci! V času, odkar je bil
               vladni predlog zakona o Radioteleviziji Slovenija zadnjič obravnavan in sprejet v tem
               visokem zboru, niso nastali nobeni prepričljivi novi dopolnilni predlogi ali
               okoliščine, ki bi pomenile, da bi bilo treba vladni predlog kakorkoli spremeniti ali
               dopolniti. Ravno obratno, pojavlja se vse več afirmativnih člankov in stalno se
               povečuje v javnosti prepričanje, da je treba sprejeti novi zakon o Radioteleviziji
               Slovenija, ki ni zgolj zaveza vladne koalicije zaradi zaveze, ampak ta zaveza temelji
               na spoznanju, da je treba zagotoviti uporabnikom, ki plačujejo prispevek za delovanje
               javnega zavoda, celovito in objektivno informacijo o vseh tistih stvareh, ki zadevajo
               posameznika in njegov položaj v družbi. Za to pa je potrebna nova ureditev, ki bo
               zagotovila tudi pregledno poslovanje, ki bo, na primer, na področju tržnih dejavnosti
               organizirana ločeno od javne službe; nova ureditev, ki bo nedvoumno opredelila
               odgovornost zlasti tistih, ki so jim zaupana vodilna mesta v javnem zavodu; nova
               ureditev, ki bo zagotavljala avtonomnost novinarjev in dajala možnost za oblikovanje
               boljših programskih vsebin na vseh področjih, od informativnega,
               kulturno-umetniškega, izobraževalnega, zabavnega in športnega, in ne nazadnje je
               potrebna nova ureditev tudi zato, da bo zakon o Radioteleviziji Slovenija skladen z
               ustavo Republike Slovenije, kar v danem trenutku ni.</p>
               <p>Oblikovani predlog novega zakona, ki je danes v ponovni presoji državnega zbora,
               ponuja tako novo ureditev, ki je tudi povsem primerljiva in skladna z evropskimi
               standardi. Dovolite mi, da nekatere stvari, ki sem jih že povedal, povzamem še enkrat
               in dodam nekatere nove.</p>
               <p>Velja omeniti protokol C Evropskih skupnosti k amsterdamski pogodbi, ki državam
               članicam Evropske unije daje popolno svobodo pri organiziranju in financiranju javne
               službe na področju radijske in televizijske dejavnosti. Države imajo namreč različne
               tradicije in te jim narekujejo lasten model javne televizije, ki naj najbolj odraža
               njihovo ekonomsko, socialno, kulturno in zgodovinsko ter drugo realnost. Kljub temu
               pa je izkušnja vsake posameznice in skupna izkušnja pripeljala v večini članic
               Evropske unije do uveljavitve organizacijskih modelov, ki so specifični in hkrati
               medsebojno povsem primerljivi. To je torej posledica spoznanj v posameznih državah,
               tako tistih z daljšo demokratično tradicijo kot tistih s krajšo, a vsem je skupno, da
               spoštujejo medsebojno dogovorjena demokratična pravila in standarde. Od 25 članic
               Evropske unije je v 23 članicah organizacijska ureditev glede imenovanja teles
               upravljanja skorajda identična. Razlike so le v tem, ali imenuje upravljavska telesa
               parlament, vlada ali pristojni minister. Torej tako, kot pri nas nekateri vidijo,
               imamo v Evropski uniji ne javne, ampak zgolj same državne radiotelevizije. Pa očitno
               temu ni tako. Na tistih treh RTV hišah, ki so nam jih nekateri skušali prikazati kot
               vzor v EU pa ostaja v Evropi utemeljen sum, da financiranje ni več v skladu s
               priporočili Evropske komisije.</p>
               <p>Posebej je potrebno omeniti, da novi predlog zakona posebno pozornost namenja
               manjšinam, italijanski in madžarski, tako predvidena ureditev pomeni korak naprej pri
               uveljavljanju njihovega avtonomnega položaja. V medijih smo lahko prebrali tudi
               očitke, da bo novi zakon zavrl raziskovalno novinarstvo pri nas, ravno nasprotno.
               Menim, da je pri nas tega premalo, novi zakon, še in znova poudarjam, zagotavlja
               novinarjem popolno avtonomnost. Dejstvo je, da najboljši resnično avtonomni, pogumni,
               kritični raziskovalni novinarji, ki v zadnjih letih odpirajo prikrite, a pomembne
               teme na najrazličnejših področjih, ne izražajo odklonilnega stališča do novega
               predloga zakona o Radioteleviziji Slovenija. Očitno se ne bojijo, da bi jim novi
               zakon vzel avtonomnost in možnost raziskovanega novinarstva. Seveda pa bi se lahko
               vprašali, zakaj je v zadnjih štirih letih raziskovalnega novinarstva manj; verjetno
               ne zaradi novega zakona, ki ga še ni. Na drugi strani pa bi človek pričakoval od
               novinarja ali novinarjev, ki tako skrbijo za avtonomnost in nepristranskost
               Radiotelevizije Slovenije, da bi protestiral proti uredniški politiki častnika, pri
               katerem si služijo kruh, saj ta častnik ni bil nepristranski, ko je spremljal vsak
               korak tujega paternalističnega nastrojenega dajalca navodil naši vladi, ni pa
               objavljal na civilne družbe, na katere se rad sicer sklicuje, ampak je njeno
               sporočilo častnik objavil v najkrajšem možnem povzetku. Čudna merila, čudna
               morala.</p>
               <p>Očitki o slabih namenih predlagatelja bolj govorijo o duhovnem okviru tistih, ki
               očitke delijo, saj vztrajajo pri sedanji zakonski ureditvi Radiotelevizije Slovenije,
               saj vztrajanje pomeni samo ohranjati neurejenost, neodgovornost in nepreglednost v
               javnem zavodu, ki ima za 3 milijarde in 100 milijonov dolgov in se ukvarja s
               trgovanjem z delnicami in sklepa 10 milijardne posle, s katerimi javnost ni celovito
               seznanjena, čeprav gre za sredstva in z razpolaganjem sredstev, ki gredo tako rekoč
               iz žepa od državljanov, ki plačujejo RTV prispevek. To je do skrajnosti neprimerno,
               nesprejemljivo za javni zavod in do skrajnosti neodgovorno, kar pa je po sedaj
               veljavnem zakonu, ko je odgovornost povsem neoprijemljiva, tudi možno.</p>
               <p>Tisti, ki očitajo predlagatelju novega zakona slabe namene, želijo dejansko ohraniti
               neskladje obstoječega zakona z ustavo, želijo ribariti v kalnem z, kot sta javno
               ugotavljala in priznavala vidna člana opozicijskih strank, neprikritim političnim
               vplivom na RTV Slovenije oziroma kot je javno podkrepil to ohranitev političnega
               vpliva eden od članov opozicijske stranke z besedami, da hočejo vzeti RTV Slovenije
               nazaj.</p>
               <p>Če želijo - in sam verjamem, da - gledalke in gledalci Radiotelevizije, ki plačujejo
               prispevek, imeti jasno sliko o tem, kako deluje ta javni zavod, koliko stane minuta
               RTV programa, kakšno je finančno stanje, kam se bodo dejansko priključila sredstva od
               trgovanja z delnicami, torej, od posla s kakšnimi se javni zavod sploh ne sme
               ukvarjati. Če želijo gledalci in gledalke boljši program, potem je novi zakon o RTV
               Slovenija nujen in potreben.</p>
               <p>Predlog novega zakona tako ni samo evropsko primerljiv, ampak daje podlago za to, da
               bo možno javni radioteleviziji Slovenije delovati uspešno in v dobro vseslovenski
               javnosti. Verjamem, da bo državni zbor novi predlog zakona RTV Slovenije sprejel.
               Hvala lepa.</p>
            </sp>
            <sp xml:id="SDZ4-Redna-08-2005-07-15.sp9">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod minister. Besedo dajem predstavnikom poslanskih skupin. Besedo ima
               gospa Marjetka Uhan, Nova Slovenija. Prosim.</p>
            </sp>
            <sp xml:id="SDZ4-Redna-08-2005-07-15.sp10">

               <speaker>MARJETKA UHAN:</speaker>

               <p>Lepo pozdravljeni vsi skupaj v dvorani!</p>
               <p>Ponovno imamo v obravnavi predlog zakona o Radioteleviziji Slovenija zaradi zahtev
               državnega sveta.</p>
               <p>Javna predstavitev mnenj in večkratna obravnava v državnem zboru so doprinesle k
               izboljšanju predlaganega zakona. Iz razprav so bile podane zahteve po nepristranskem
               poročanju in celovitem informiranju ljudi o pomembnih dogodkih, zahteve novinarjev pa
               po avtonomnosti in neodvisnosti. Ker je to javni zavod, ki ga plačujejo državljani,
               mora delovati tako programsko kot finančno v njihovo korist.</p>
               <p>Dotaknila se bom le nekaterih novosti v zakonu, ki so pomembne. Ustanovljen je svet
               delavcev RTV in na sejo programskega sveta in nadzornega sveta bo vedno vabljen
               predstavnik sveta delavcev, in bo podal stališča zaposlenih do obravnavanega
               gradiva.</p>
               <p>Bistvena novost tega zakona je posebni nacionalni program, ki bo namenjen prenosu sej
               državnega zbora, sveta, delovnih teles kot vsem aktivnostim parlamenta. Volivci imajo
               pravico in željo, da so informirani o zakonodajni oblasti v celoti in ne samo o
               posameznih izsekih ali izrednih sejah državnega zbora. Z direktnimi in celotnimi
               prenosi sej si bodo lahko uporabniki ustvarili celovito podobo o delovanju parlamenta
               in ljudi, ki so jih izvolili.</p>
               <p>Novost v zakonu so sestava in naloge programskega sveta RTV Slovenija. Politiki,
               voditelji in visoki državni uslužbenci ne morejo kandidirati in biti člani v času
               opravljanja politične ali vodstvene funkcije vsaj še pet let zatem. V programskem
               svetu bodo 16 članov predlagali poslušalci in gledalci programov RTV na javni poziv:
               univerze, fakultete, društva, zbornice in drugi. S tem je dana možnost vsem
               uporabnikom, državljanom, da lahko direktno kandidirajo za programski svet, in v tej
               točki so zavzete tudi tiste skupine, ki jih zastopa državni svet, le da bodo lahko
               direktno kandidirali in ne prek posrednika. Potrdil jih bo državni zbor. Prav tako bo
               državni zbor potrdil pet članov z večino glasov vseh poslancev, ki jih imenujejo
               politične stranke. Dana je možnost, da kandidati prihajajo iz različnih regij, in to
               se nam zdi popolnoma normalno. Nadaljnje tri člane bodo predlagali zaposleni RTV, dva
               člana predsednik republike na predlog verskih skupnosti, enega člana imenuje
               Slovenska akademija znanosti in umetnosti in enega madžarska in enega italijanska
               narodna skupnost.</p>
               <p>Menimo, da je programski svet dovolj širok in odprt za vse zastopnike civilne družbe.
               V Novi Sloveniji pa pričakujemo, da bodo v svet predlagani in izvoljeni ljudje, ki so
               se s svojim znanjem, ugledom in dosežkom v družbi že izkazali in ki se bodo seveda
               spoznali na delo in vodenje javne radiotelevizije.</p>
               <p>Bistvena novost v novem zakonu je, da bodo morali člani programskega sveta
               obravnavati in upoštevati mnenje gledalcev in poslušalcev, ne tako, kot je dejal eden
               izmed udeležencev javne predstavitve mnenj, da je sedanja RTV pozabila komunicirati z
               javnostjo.</p>
               <p>Programski svet bo izbral generalnega direktorja na podlagi razpisa, ki bo zadolžen
               za programsko strokovno vodenje in finančno poslovanje zavoda. Z izbiro direktorja
               radia in direktorja televizije in s potrditvijo programskih urednikov ima generalni
               direktor možnost izbire ljudi, s katerimi bo moral zagotoviti učinkovito delovanje
               javnega zavoda, zagotoviti zakonitost poslovanja in uresniči pričakovanja porabnikov
               javnega medija. S tem mu je dana večja pristojnost, kot jo je imel dosedaj, obenem pa
               tudi večjo odgovornost.</p>
               <p>11-članski nadzorni sveta zavoda dobi vlogo, ki običajno pripada nadzornim organom.
               Sprejme statut zavoda, bedi nad finančnim in programskim delom in nadzira zakonitost
               poslovanja. S predlaganim zakonom ne posegamo neposredno v samo delo novinarjev, ne
               kratimo jih neodvisnosti in avtonomnosti, seveda pa od njih pričakujemo, da poročajo
               nepristransko in celovito in da ne vsiljuje svojega mnenja in ne spodbujajo
               nestrpnosti.</p>
               <p>V Novi Sloveniji bomo ponovno podprli predlagani zakon. Mislimo, da je dober, da z
               njim dobijo uporabniki možnost sodelovanja in oblikovanja javne RTV. Kot že rečeno,
               pričakujemo urejeno poslovanje, pregledne finance, odgovornost generalnega direktorja
               pri zakonitosti poslovanja, kot tudi strokovno in profesionalno oblikovanje programov
               radiotelevizije v korist poslušalcev in gledalcev. Javna RTV je namenjena
               uporabnikom. Z novim zakonom jim damo možnost, da sodelujejo in oblikujejo podobo
               tega tako pomembnega medija. Hvala.</p>
            </sp>
            <sp xml:id="SDZ4-Redna-08-2005-07-15.sp11">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Mihael Prevc, Slovenska ljudska stranka. Prosim.</p>
            </sp>
            <sp xml:id="SDZ4-Redna-08-2005-07-15.sp12">

               <speaker>MIHAEL PREVC:</speaker>

               <p>Hvala lepa za besedo, gospod predsedujoči. Spoštovani minister, spoštovani član
               državnega sveta, spoštovane kolegice in kolegi.</p>
               <p>Iz obrazložitve državnega sveta, ki je izglasoval veto na zakon o radioteleviziji,
               lahko izluščimo, da se njihove pripombe nanašajo na dva vsebinska sklopa, ki jih
               obravnava predlog zakona o Radioteleviziji Sloveniji. In sicer prvič, na strukturo
               oziroma imenovanje članov programskega sveta javnega zavoda in drugič, na
               obravnavanje financiranja lokalnih, regionalnih in študentskih radiotelevizijskih
               programov s statusom posebnega pomena. Vsekakor gre za zelo pomembna sklopa o zakonu
               o RTV, vendar pa nas v Slovenski ljudski stranki moti, da je državni svet pri
               sprejetju sklepa o ponovnem odločanju državnega zbora o predlogu zakona zanemaril
               dejstvo, da se je na osnovi obstoječega zakona javni zavod Radiotelevizija Slovenija
               znašel v hudi finančni in pa organizacijskih težavah. To resno ogroža njegovo
               poslanstvo in negativno vpliva na stabilnosti javne radiotelevizije, gledanost ter
               kakovost programskih vsebin. Začudeni smo nad predlogom državnega sveta, da bi le-ta
               moral imeti svoje predstavnike v programskem svetu javnega zavoda Radiotelevizije
               Slovenije. Tukaj gre za kontradiktorno razmišljanje državnega sveta, ki pa po drugi
               strani pravilno navaja, da narava in pristojnosti, ki jih s predlogom novega zakona
               dobiva programski svet RTV Slovenija, nakazujeta potrebo po zastopanosti
               nepolitičnih, civilnih in strokovnih interesov pri odločanju o osrednjem javnem
               mediju. Tej ugotovitvi pa vsekakor bolj zadosti rešitev v predlaganemu zakonu o RTV
               Slovenija, in sicer v 17. členu, ki vsekakor daje možnost, da 16 članov programskega
               sveta predlagajo gledalci in poslušalci, s čimer je zajeta kar najširša množica
               predlagateljev. Vsekakor širša, kot pa če bi v programskem svetu sedeli predstavniki
               državnega sveta, ki pa so le predstavniki interesnih skupin.</p>
               <p>V fazi obravnave in usklajevanja zakona smo v Slovenski ljudski stranki še posebej
               opozarjali potrebno po večji zastopanosti lokalnih in regionalnih interesov v
               programskem svetu. Tako smo na matičnem delovnem telesu na naš predlog sprejeli
               amandma k šestemu odstavku 17. člena, ki povsem korektno omogoča zastopanost lokalnih
               interesov z določilom, da se pri imenovanju članov programskega sveta RTV upošteva
               tudi regionalna zastopanost različnih delov Slovenije. To vsekakor daje možnost za
               decentralizacijo tega organa, ki posredno prispeva k večji politični
               nevtralnosti.</p>
               <p>Državni svet je kot drugi razlog za vložitev veta na zakon o RTV navedel, da omenjeni
               zakon ne vključuje tudi financiranja lokalnih, regionalnih in študentskih radijskih
               in televizijskih programov s statusom posebnega pomena, kar naj bi se izvajalo s
               pomočjo 3% sredstev iz RTV prispevka. Prav takšen amandma je v fazi usklajevanja
               zakona vložila tudi Slovenska ljudska stranka, ki pa ga je v nadaljevanju umaknila,
               in sicer iz dveh razlogov. Po mnenju zakonodajno-pravne službe bi bil tak amandma
               ustavno sporen. Zato se mi zdi vztrajanje državnega sveta, da se za financiranje
               lokalnih in regionalnih radijskih in televizijskih programov s statusom posebnega
               pomena vključi v zakon o RTV, neupoštevanje zakonodaje. Drugi razlog, da smo na
               matičnem delovnem telesu ta amandma umaknili pa so bila zagotovila vlade, da bo
               problematika financiranja lokalnih in regionalnih RTV programov rešena v zakonu o
               medijih. Minister za kulturo je držal besedo in tako imamo predlog zakona o
               spremembah in dopolnitvah zakona o medijih že na poslanskih klopeh. V obrazložitvi
               predloga navaja, da so lokalni in regionalni RTV programi pomembna dopolnitev
               nacionalnih RTV programov in se bo njihovo financiranje zagotavljalo prek sklada za
               medije, za katerega delovanje pa bo potrebno zagotoviti primerna sredstva letno iz
               državnega proračuna.</p>
               <p>V Slovenski ljudski stranki nas v državnem svetu z argumenti na osnovi katerih so
               vložili veto na zakon o RTV, nikakor niso prepričali, zato bomo danes ponovno
               glasovali za enkrat že sprejeti zakon o RTV-ju. Hvala lepa.</p>
            </sp>
            <sp xml:id="SDZ4-Redna-08-2005-07-15.sp13">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče, Slovenska nacionalna stranka.</p>
            </sp>
            <sp xml:id="SDZ4-Redna-08-2005-07-15.sp14">

               <speaker>SAŠO PEČE:</speaker>

               <p>Gospod Anderlič, če dovolite bi jaz ...</p>
            </sp>
            <sp xml:id="SDZ4-Redna-08-2005-07-15.sp15">

               <speaker>PODPREDSEDNIK MAG. VASJA KLAVORA:</speaker>

               <p>Vas lep prosim, besedo ima gospod Sašo Peče in nihče drug.</p>
            </sp>
            <sp xml:id="SDZ4-Redna-08-2005-07-15.sp16">

               <speaker>SAŠO PEČE:</speaker>

               <p> Gospod podpredsednik, najlepša hvala.</p>
               <p>Po oceni in po stališču poslanske skupine Slovenske nacionalne stranke je potrebno
               izhajati iz obdobja oziroma iz leta 1994. Iz tistega obdobja, ko je bil napisan
               osnovni, zaenkrat krovni zakon o radioteleviziji. Takrat so bile razmere v naši
               državi, predvsem na medijskem področju, popolnoma drugačne, kot so danes. Prevladoval
               je skorajda izključno en medij. In seveda temu primerno je bila napisana tudi
               zakonska osnova. Ampak z leti, ko se je spreminjala, modernizirala naša država, to je
               Republika Slovenija, se je tudi medijsko področje razširilo in naredilo nekaj korakov
               naprej.</p>
               <p>Torej, to je osnovni razlog, zakaj v naši državi potrebujemo nov, boljši,
               kvalitetnejši, predvsem pa času primernejši zakon. Po naši oceni so se vsi trije
               elementi, torej element strukture medijev, element števila medijev in predvsem vse
               ostale komponente, spremenile v tolikšni meri, da je potrebno na temu področju
               spremeniti zakonodajo, to je krovno zakonodajo.</p>
               <p>In če izhajamo iz potreb modernizacije, smo v okviru poslanske skupine Slovenske
               nacionalne stranke skušali tudi novelo zakona spreminjati po naši oceni tam, kjer je
               to najpotrebneje. To je na področju kvalitetnega informiranja občank in občanov
               oziroma državljanov in državljank. Tako smo v vseh fazah zakona amandmirali zakon
               predvsem v tisti smeri, da se zagotovijo potrebni 3% za financiranje določenih
               programskih vsebin. Žal nam to ni uspelo. Minister je nekajkrat zagotovil, da bo
               primerna vsebina, ki bo zapolnjevala zahteve amandmaja, podpisanega s strani Srečka
               Prijatelja, Slovenske nacionalne stranke, bila zapolnjena v zakonu v medijih.
               Zaenkrat okoli tega lahko verjamemo ali pa tudi ne, res pa je, da je minister to
               obljubil. Pod črto tega se vsaj v okviru razprave državnega zbora in tam, kjer je
               razprava še bolj poglobljena, po naši oceni pa manj objektivna, torej v medijih,
               pojavlja konstanta, pojavlja eno in isto vprašanje, ki ga lansirajo tokrat eni,
               tokrat drugi, to je vprašanje politizacije RTV hiše. Jaz verjamem, da se ne bom
               zmotil, če bom rekel, da je bila ta hiša vedno spolitizirana, enkrat s strani
               prejšnje vladajoče večine in drugič oziroma verjamem, da bo tokrat drugače. Toda,
               tisti ki upa danes trditi, da bomo z novelo zakona vpeljali izključno politiko v
               hišo, ta se "prekleto" moti. Kar pomeni, da ne ve, da je bila politika v tisti hiši
               RTV prisotna že od leta 1994. Če kdo lahko z gotovostjo to poudari, smo to ravno
               predstavniki Slovenske nacionalne stranke, ki nismo imeli čisto nikoli vpliva na
               program, vsebino, karkoli, lahko rečemo tudi kadrovanje, v okviru RTV hiše. Najlepši
               primer temu in po naši oceni, primer, ki najlepše nakazuje politično ukrivljenost
               Radiotelevizije Slovenije, so različna tematska soočanja, kot je bilo eno izmed,
               mislim, da v letošnjem letu, ko je bil govor o ustavni pogodbi EU, kjer si programski
               delavci Radiotelevizije Slovenije, tisti, ki se odločajo, koga bodo povabili, koga ne
               bodo povabili, da bo predstavil stališča o ustavni pogodbi Evropske unije, pozitivna
               in negativna stališča, odločijo, da v soočenje, debatni krog, kakorkoli imenujemo, ne
               bodo povabili edine politične stranke v slovesnkem političnem prostoru,
               parlamentarnem prostoru, ki je nasprotovala evropski pogodbi. Kako si naj potem
               gledalec ustvari sliko, če se na RTV Slovenija odločijo, da ne povabijo niti tistih,
               ki so bili vedno evro skeptiki ali pa drugače rečeno, evro realisti. Kako naj
               gledalec dobi pravo sliko. Toliko o politizaciji RTV hiše. In še enkrat poudarim,
               naiven je tisti, ki misli, da politika ni bila od samega začetka prisotna v tem
               izjemno, izjemno, predvsem politično izjemno zanimivem institutu.</p>
               <p>V nadaljevanju je potrebno narediti, vsaj po naši oceni, in mi naredili, korak naprej
               od političnega egoizma. Po naši oceni je potrebno spremljati drug moment, ki bi ga
               pripeljala novela tega zakona. Torej ali bodo državljanke in državljani bolje
               informirani na podlagi novele zakona ali ne bodo. Če vam bo uspelo preskočiti ta
               politični egoizem in se boriti izključno za minutažo v okviru različnih informativnih
               ali zabavnih oddaj in če bomo imeli pred seboj izključno gledanje oziroma
               zadovoljevanje interesa, da so informacije, takšne kot nastopajo, nespremenjene, ne
               pri eni ali drugi politični stranki, in če bomo ocenili, da ta zakon prinaša to
               novost, potem ga je potrebno sprejeti.</p>
               <p>In po oceni Slovenske nacionalne stranke skorajda slabše, kot je bilo glede podajanja
               informacij, ne more biti. Res pa je po drugi strani, da je potrebno na tem področju
               izpostaviti dve do tri zadeve. Po naši oceni oziroma naša odločitev, torej odločitev
               Slovenske nacionalne stranke bo temeljila iz nekaterih plusov in pa minusov. Prvič,
               na željo nekaterih izmed vas, posameznikov v tej hiši, državnemu zboru, ki sedite
               danes tukaj v plenarni sobi, se je ustvarilo po naši oceni eno zelo krivično oziroma
               zelo krivičen pogled na državni zbor. To je to, da je to hiša sovražnega govora. To
               je to, da je to hiša ksenofobije, to je to, da je hiša zlobnih ljudi, da je to hiša
               nekultiviranih ljudi. Ampak to je političen interes posameznih političnih skupin, da
               se ustvari v javnosti tovrstni pogled. In ob temu je obstoječa RTV hiša močno
               pripomogla. Ampak pripomogla je s tem posamezni politični opciji oziroma dvema, ki se
               nikakor ne moreta sprijazniti, da sta izgubili odločujoč vpliv in da iščeta nekaj, s
               čimer bosta lahko dopolnili ustrezen medijski prostor. In ker jim to uspeva na tisti
               najcenejši način, to je to, da se poskuša lastno hišo, državni zbor razkreditirati do
               konca. Po moji oceni se to ne bi smelo dogajati. Po moji oceni tovrstni politični
               igri ne bi smela slediti Radiotelevizija Slovenija.</p>
               <p>Po naši oceni bo temu, upamo, vsaj delno konec. To je dober razlog, da se zakon
               podpre tudi v tej, tako imenovani četrti fazi. Po drugi strani je pa res, kar je bilo
               izpostavljeno nekajkrat s strani kolega Boštjana Zagorca in pa Srečka Prijatelja, da
               je škoda, da nismo naredili pomembnejšega koraka naprej, ravno kar se tiče
               financiranja posebnih programov. Torej tistega triodstotnega financiranja, ki bi
               omogočal, da bi posamezni programi z določeno vsebino, bili financirani skozi to
               obvezno davščino, kar navsezadnje plačevanje RTV prispevka tudi je.</p>
               <p>Torej odločitev Nacionalne stranke bo v rokah posameznikov. Vsak izmed poslancev se
               bo odločil individualno, kar pomeni, da nočemo zavzeti enotnega političnega stališča,
               in s tem vplivati na program hiše.</p>
               <p>Eni izmed nas, torej izmed poslancev Slovenske nacionalne stranke, težimo k
               objektivnosti. In tej objektivnosti bo po naši oceni zadostil tako imenovani novi
               program, kjer se bodo lahko - tisti, ki jih zanima seveda - državljani in državljanke
               ogledali dogajanje v parlamentu, kjer bodo dejansko lahko absorbirali informacijo
               tako, kot je bila podana, in ne taka informacija, kot je bila podana na željo LDS ali
               Združene liste - torej izkrivljeno informacijo. Informacijo, ki bo močno podčrtana s
               tako imenovano pripisujočo ksenofobijo, nestrpnostjo in podobnimi stvarmi.</p>
               <p>Moja odločitev bo za zakon. Ravno zaradi tega, ker se mi zdi, da je več kot greh, da
               nekateri poskušajo cel program stranke, celotno vsebino svoje stranke, utemeljevati
               oziroma krepiti na podlagi laži, ki jih izreče in pozneje prek svoje vezi spravijo v
               odlomkih v medije, v odlomkih, ki so seveda iztrgani iz konteksta. Po naši oceni
               oziroma po moji oceni bo ravno tovrsten program omogočal, da ne bo več možno
               politično manipulirati, kar ste uspešno počeli, ne samo zadnjega pol leta, odkar ste
               izgubili oblast, ampak kar ste počeli vse od leta 1994 naprej, od osnovnega, krovnega
               zakona na tem področju.</p>
               <p>Kakor sem povedal pa, vsaj kolikor sem se pogovarjal s poslanci v okviru poslanske
               skupine Slovenske nacionalne stranke, pa marsikoga izmed mojih kolegov moti, da zakon
               ni še boljši, kot je. Da zakon ne zadostuje tistemu, pa recimo enemu pomembnejšemu
               delu, to je triodstotnemu financiranju. Tiste poslance bo vodila odločitev proti
               zakonu.</p>
               <p>In dovolite, da se na koncu dotaknem še zahteve državnega sveta kot institucije,
               kateri, vsaj v okviru poslanske skupine Slovenske nacionalne stranke, ne pripisujemo
               kakšne kredibilne zakonodajne funkcije. Po naši oceni je državni svet ena izmed
               tistih institucij, ki je izključno namenjena sama sebi in mogoče namenjena tudi temu,
               da se miselnost o izjemni demokraciji v naši državi, kako smo seveda vse najboljši
               vse povprek, razvija med državljankami in državljani. Ampak potrditev teh mojih
               besed, mislim, da je tudi osnovni argument državnega sveta, kaj njih moti. Njih moti
               oziroma njim je nesprejemljivo, da nimajo vpliva na oblikovanje programskega sveta.
               Zelo egoističen kriterij. Ne da bi jih motilo karkoli izjemno pomembnega, kar je v
               tem zakonu drugega, ne, pač pa izključno to, da nimajo vpliva na oblikovanje
               programskega sveta.</p>
               <p>Kar se zahteve državnega sveta tiče, je treba povedati, da v Nacionalni stranki že
               dolgo težimo, da bi bilo treba državni svet sploh ukiniti; da bi morali imeti jasno
               delitev oblasti, torej izključno na zakonodajno, izvršno in sodno. Da bi jasno
               vedeli, kakšni so zakonodajni postopki v naši državi in da ne bi prihajalo do mešanja
               komponent oziroma mešanja akterjev v okviru zakonodajnega postopka. Torej, stališču
               državnega sveta se v Nacionalni stranki ne moremo prikloniti oziroma mu ne moremo
               dati prav. Če bi izbrali drugo pot, še mogoče. Po naši oceni pa je tudi ta
               izglasovani veto v okviru državnega sveta in posredovan nam v državni zbor samo še en
               dokaz, da je državni svet institucija, ki skrbi izključno za svoje lastne interese in
               ne za tiste interese, skozi katere je bil ustanovljen, torej za interese
               delojemalcev, delodajalcev in ostalih segmentov v naši družbi. Toda, kakor sem
               povedal, odločitev poslancev Slovenske nacionalne stranke je v njihovih rokah. Osebno
               bom pa ravno zaradi potrebe po objektivnosti dogajanja v tej hiši novelo zakona
               podprl. Hvala.</p>
            </sp>
            <sp xml:id="SDZ4-Redna-08-2005-07-15.sp17">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Žnidaršič, DeSUS.</p>
            </sp>
            <sp xml:id="SDZ4-Redna-08-2005-07-15.sp18">

               <speaker>MAG. FRANC ŽNIDARŠIČ:</speaker>

               <p>Spoštovani gospod minister, predsedujoči, kolegice in kolegi! Demokratična stranka
               upokojencev bo zakon podprla, ker je po desetih letih terjal spremembe in dopolnitve,
               o katerih bodo nazadnje odločili volivci, ker smo slišali, da je napovedan
               referendum. Glede na javno razpravo pa ima slabo popotnico. Prav tako ni dobra
               popotnica odložilni veto državnega sveta, ker je mogoče izpodbijati in oporekati
               argumentom, na katerih veto temelji. To govorim zato, ker se naša pričakovanja, da bo
               zakon doživel vsaj kakšen bistven popravek, niso v celoti uresničila. Naša poslanska
               skupina ima glede tega srečo, da ob podpori temu zakonu ne bo delovala v nasprotju s
               programom stranke, v katerem so za nas druge vsebine pomembnejše. Naši volivci
               večinsko sicer gledajo televizijo, pri čemer jih zanima predvsem, kakšen je program
               in koliko to stane, manj pa, kdo sedi v svetu javne hiše RTV in kateri organ ga
               nadzoruje. Upali smo, da bo prišlo v programskem svetu do regionalne pokritosti, kar
               je predlagala Slovenska ljudska stranka. Glede tega smo kasneje dobili zagotovila, da
               bo pri izbiri članov nadzornega sveta mogoče to pomanjkljivost ublažiti, če ne
               odpraviti. Nenavadno je tudi to, da ima nadzorni svet hkrati upravljavska in nadzorna
               pooblastila, pa še kaj. Glede financiranja lokalnih medijev, za katere smo želeli, da
               bi se rešili v tem zakonu, smo dobili zagotovilo, da bo rešeno v posebnem zakonu, ki
               je že pripravljen. Tako da mislimo, da je vsaj ta pomanjkljivost pokrita na ta
               način.</p>
               <p>Predlagatelj pravi, da je zakon dober, mi pa mislimo, da pač ni odličen. Ker gre za
               televizijo, se bo to kmalu pokazalo. Sporočilo volivcem, da je zakon dober, razumemo
               tudi kot obljubo volivcem, s katerimi se ni šaliti. DeSUS je koalicijska stranka,
               katere poslanci smo v tej dvorani zaradi onih zunaj, za katere želimo nekaj storiti.
               Zato bomo zakon podprli, ker ocenjujemo, da vendar ni tako pomemben, da bi zaradi
               tega postavljali na kocko sodelovanje v koaliciji in cilje, ki jih želimo v njej
               uresničiti za ljudi. Hvala lepa.</p>
            </sp>
            <sp xml:id="SDZ4-Redna-08-2005-07-15.sp19">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Branko Grims, SDS.</p>
            </sp>
            <sp xml:id="SDZ4-Redna-08-2005-07-15.sp20">

               <speaker>MAG. BRANKO GRIMS:</speaker>

               <p>Še enkrat prav lep pozdrav. Najprej za osvežitev spomina, zakaj je pravzaprav prišlo
               do predlog za novi zakon. Vsi se boste spomnili, da je vlada v svoji utemeljitvi
               opozorila na dogajanja, ki bi morala skrbeti vsakega demokratičnega posameznika v tej
               državi, o dogajanju na RTV Slovenije v minulem obdobju od leta 1994 naprej, ko je bil
               v veljavi obstoječi zakon o RTV Slovenija. V prvi vrsti je opozorila na nekaj, kar je
               nezdružljivo z demokracijo, na poskuse cenzure na javni radioteleviziji.</p>
               <p>Najbolj znan primer tega, vsi dobro poznate, poskus preprečitve predvajanja oddaje
               Zamolčani, Moč preživetja gospoda Jožete Možine. In ker je ta avtor za to oddajo
               prejel kasneje najvišja priznanja, je seveda očitno, da je bil ta poskus ideološko
               oziroma politično motiviran. Kasneje se je dogajalo še marsikaj. Vsi veste, da so
               hodili uredniki po navodila k ministrom LDS. Znana primera sta na primer, ko je
               gospod Gerič pripravil poročilo o tem, kako je takratna vlada LDS zavajala v zvezi z
               letalom, mu je urednik po posvetu z enim od ministrom LDS-a seveda poskušal
               preprečiti to predvajanje in je dejansko za osrednji dnevnik tudi uspel. Toda kasneje
               zaradi še kako utemeljenega upora novinarjev je moral popustiti in ta novica, ki je
               bila brez dvoma pomembna za davkoplačevalce, saj gre za njihov denar, je ugledala luč
               sveta. Podobno je znano, ko je šlo za posamezne referendume, za vsebinske odločitve,
               ko je vendar volivkam in volivcem prepuščeno, da na osnovi prejetih informacij sami
               neposredno odločijo o neki vsebini posamezne politike. Tudi takrat so hodili spet iz
               RTV Slovenija uredniki, torej tisti, ki bi morali skrbeti za neodvisnost televizije,
               po navodila k ministrom LDS-a. Primer, ko je šlo za referendum o oplojevanju zdravih
               samskih žensk, je to storil odgovorni urednik informativnega programa in potem na
               silo uveljavljal ta navodila, ki jih je prejel od LDS v program, zaradi česar je celo
               odstopila voditeljica, določena za vodenje oddaj oziroma soočenj v času te
               referendumske kampanje. LDS je tudi s spremembo zakona leta 1999 grobo posegla v
               pravice novinarjev, skratka vseh, ki sodelujejo pri nastajanju programa, ker jim je
               vzela možnost njihovega soglasja v postopkih imenovanja ključnih oseb, torej
               odgovornih urednikov. Takrat oziroma leto kasneje je, tedaj še kot novinar RTV
               Slovenija in vodja takratnega združenja novinarjev, gospod Uroš Slak zapisal v Delu:
               "LDS je s tem dokazala, da je edina stranka v Sloveniji, ki hoče vladno
               radiotelevizijo in jo tudi vzpostavlja." Zanimivo je, da sta za to najbolj odgovorna,
               tista dva, ki sta bila takrat minister in državna sekretarka in sta predlagala in
               zagovarjala take grobe posege, grobe posege v novinarske pravice v tem državnem zboru
               in sta bila sedaj v minulih mesecih neskončno glasna pri zagovarjanju novinarske
               svobode, kar je zelo zanimiva. Sicer pa, z leti se lahko človek tudi spremeni.</p>
               <p>Vendar, kar je pomembno. Poglejte, v zadnjih dneh je v celotni opoziciji le prišlo do
               premika, do premika tem, kjer je to najbolj pomembno. Prvi je ta pomemben korak
               storil predsednik Socialnih demokratov, nekdanje Združene liste, gospod Borut Pahor.
               In je opozoril, da razmere, ki jih je povzročil sedaj veljavni zakon o RTV Slovenija,
               res nikakor niso združljive z demokratičnim pojmovanjem javne radiotelevizije. V
               pismu, ki ga je poslal predsedniku Liberalne demokracije, je zapisal: "Ko boste
               agitirali med ljudmi za referendum, daj spomni se, dragi Tone, kako velik vpliv je
               imela tvoja stranka - LDS torej - nanje cel čas tranzicije, z zakonom ali mimo
               njega." Na te državniške besede, ki prvič omogočajo, da stvari stanje v slovenskih
               medijih poimenujemo vsi s pravimi izrazi, se je seveda odzval tudi gospod Rop in je
               odpisal nazaj, da je na čelu javne radiotelevizije vendar predsednik stranke, ki ji
               pripada Pahor, oziroma kot je dobesedno zapisal, "ko so zapisali, da je na čelu bivši
               predsednik politične stranke, niso mislili na mojo stranko." To iskreno priznanje je
               zelo pomembno, ker omogoča torej, da se stvari poimenuje s pravim imenom, in torej
               išče tudi prave rešitve. Žal je s strani enega od poslanskih kolegov bilo to potem
               pospremljeno z besedami, da gre za Grimsove neumnosti. Ampak žal, jaz sem samo
               citiral besede predsednikov obeh strank in moje besede niso mogle biti ne bolj
               pametne ne bolj neumne od njihovih besed, saj je šlo za točen citat. Vsekakor pa sem
               prepričan, da tega kolega ni motilo to, da so besede bolj ali manj pametne, ampak to,
               da so bile izrečene resnice. Kajti resnica, kot vemo, včasih tudi boli.</p>
               <p>Vsekakor je iz tega jasno, da je ne samo naša pravica, ampak da je celo ustavna
               dolžnost vlade in parlamenta, da storita vse, da se zagotovi državljankam in
               državljanom objektivnejši pogled. To se pravi, da se v celoti uresniči tista ustavna
               pravica do celovite informacije, do informacije, ki bo torej osvetljena z različnih
               strani. In to, s tem namenom je želela storiti tudi vlada in je zato predlagala
               zakon, ki je bil v dopolnjeni obliki že izglasovan. Če kdo še vedno dvomi, bi spomnil
               na razpravo pred samo nekaj 10 urami, ko je bilo ogromno rečeno v tem državnem zboru
               o korupciji. Sedaj pa dovolite, da jaz vas nekaj vprašam. Poglejte, če je pod krinko
               civilne družbe bil lahko na čelu javne radiotelevizije dvakrat izvoljen predsednik
               oziroma bivši predsednik politične stranke - ali ni to čista politična korupcije? In
               če je na čelu ključnega organa sveta RTV, ki odloča tudi o financah, oseba, ki je
               hkrati tudi vodja oziroma na čelu organizacije olimpijskega komiteja, ki tudi
               poslovno sodeluje z javno radiotelevizijo - ali ni to sistemska korupcija? In če je
               za povrh na čelu nadzornega organa tistega, ki bi moral ja to nadzirati, nekdo, ki je
               direktor pač enega od "media poolov" - ali ni tudi to sistemska korupcija? Vsekakor
               pa, tudi če ni, je to očiten konflikt interesov, konflikt interesov, ko je človek
               razpet med interesoma dveh različnih organizacij, ki jima pripada, in ta konflikt
               interesov bo po novem zakonu v celoti odstranjen, ker se takega stanja po tem zakonu
               ne bo več moglo vzpostaviti.</p>
               <p>S tega vidika je novi zakon izrazito evropsko primerljiv, kajti tudi Evropa zahteva,
               da se konflikt interesov odstrani. Poleg tega pa je zakon evropsko primerljiv in tudi
               edino ustrezen tudi z vidika tega, da jasno ločuje med tem, kaj je javna služba - in
               se torej lahko financira iz denarja naročnikov oziroma plačnikov RTV prispevka - med
               tem, kar je pač tržna dejavnost, iz katere se lahko sicer tudi financira program, je
               to dopuščeno javni radioteleviziji, nikakor pa se ne smejo več sredstva iz naročnine
               prelivati v tržne dejavnosti, kajti to vse druge subjekte na trgu, ki se ukvarjajo z
               enakim poslovanjem, postavlja v neenakopraven položaj. Sedanje rešitve v tem
               obstoječem zakonu, ki sedaj velja, niso ustrezne s tega vidika. Za podobne rešitve so
               proti nekaterim državam vložene tožbe pred institucijami EU, tudi proti Nemčiji, če
               hočete, ki ima v nekaterih delih zelo podoben rtvjevski zakon, kot je naš. Torej je
               tudi iz tega razloga nujno, da se nov zakon čim prej sprejme in uveljavi.</p>
               <p>Tretji razlog pa je seveda ustavnopravne narave. Spomnil bi vas, da je ustavno
               sodišče ugotovilo, da je sedaj veljavni obstoječi zakon o RTV Slovenija v neskladju z
               ustavo, ker ni urejal vprašanja svetov delavcev. V novem zakonu je tudi to ustrezno
               urejeno, vnešeno je besedilo, ki so ga v svetu delavcev, ki je bil sedaj ves čas pod
               vprašajem, na javni radioteleviziji predlagali sami. To se pravi, tudi v tem delu je
               vlada v celoti sledila željam in potrebam tistih, ki jih ta zakon najbolj prizadeva,
               torej, potreben zaposlenih na javni radioteleviziji. Opozoril bi, da ta rok za
               uveljavitev pač že teče in da je torej tudi to razlog za čimprejšnjo uveljavitev
               novega zakona.</p>
               <p>Za ravnanje SDS je torej ključnega pomena, da imamo evropsko primerljiv zakon, zakon,
               ki bo omogoča več demokracije v tej državi, ki bo omogočal, da bo medij bolj odprt,
               ki bo omogočal, da ljudje prejmejo več informacij in osvetljenih z različnih stvari,
               in predvsem v SDS smo prepričani, da RTV Slovenija nikoli več ne sme biti
               organizirana tako, da bo še naprej predmet prepira med predsednikoma dveh političnih
               strank LDS in SD, katera od teh dveh jo bolj ostro politično obvladuje. Televizija
               mora biti res prava javna radiotelevizija, torej od vseh državljank in državljanov in
               z enakimi merili za vse. Zato bomo seveda zakon ob glasovanju podprli. Hvala.</p>
            </sp>
            <sp xml:id="SDZ4-Redna-08-2005-07-15.sp21">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Majda Širca, LDS. Prosim.</p>
            </sp>
            <sp xml:id="SDZ4-Redna-08-2005-07-15.sp22">

               <speaker>MAJDA ŠIRCA:</speaker>

               <p>Spoštovani minister! Mednarodni inštitut za tisk, svetovno združenje urednikov,
               svetovno združenje vodstvenih kadrov s področja medijev in vrhunskih novinarjev,
               organizacija za medije jugovzhodne Evrope, predsednik Republike Slovenije, združenje
               evropskih televizij, globalna iniciativa za svobodo izražanja, institucije Sveta
               Evrope, odbor za medije evropskega parlamenta, mirovni inštitut, z večinsko
               strokovno, družboslovno in novinarsko javnostjo, slovenski center PEN. Več kot 1200
               podpisnikov civilne pobude za predhodni zakonodajni referendum z gospodom Sedmakom na
               čelu, združenje programov posebnega pomena pri Gospodarski zbornici, politični
               stranki opozicije, zakonodajno-pravna služba državnega zbora. Veto državnega sveta.
               Vsi so rekli ne.</p>
               <p>Vsi so opozarjali na nevarnosti omejevanja avtonomije javnega medija. Danes je zadnja
               možnost za premislek. Danes je še zadnja priložnost, da zaustavite presojo vseh, za
               svobodo izraženih omejevanih rešitev izven državnega zbora. Sicer bo teža vaše
               odgovornosti velika.</p>
               <p>Če odmislimo vrsto vsebinskih in tehničnih pripomb ter predlogov, ki jih je v procesu
               sprejemanja zakonodaje neuspešno, ampak z argumenti, uveljavljala opozicija, lahko
               najpomembnejše in nesprejemljive rešitve strnemo v naslednje najbolj sporne točke.
               Izpostavila jih bom samo nekaj; način imenovanja članov programskega sveta in
               nadzornega sveta, neustrezne razmejitve pristojnosti med programskim in nadzornim
               svetom, nejasna in, poudarjam, unikatna ureditev delovanja financiranja programa,
               namenjenega prenosom parlamentarnih sej državnega zbora in neurejeno delovanje
               programov s statusom posebnega pomena.</p>
            </sp>
            <sp xml:id="SDZ4-Redna-08-2005-07-15.sp23">

               <speaker>PODPREDSEDNIK MAG. VASJA KLAVORA:</speaker>

               <p>Oprostite. Gospa Širca. Vas prosim lepo, gospa Širca ima besedo.</p>
            </sp>
            <sp xml:id="SDZ4-Redna-08-2005-07-15.sp24">

               <speaker>MAJDA ŠIRCA:</speaker>

               <p>Hvala. Na spornost sestave in imenovanje članov programskega sveta in na izključitev
               financiranja programov posebnega pomena je opozoril tudi državni svet. In o tem je
               danes govora.</p>
               <p>Dobil je odgovor, da bodo ti programi, govorim o slednjih, o tako imenovanih
               programih, ki smo jih kar poimenovali "programi iz treh odstotkov". Skratka, državni
               svet je dobil odgovor, in tudi vsi ostali, da bodo ti programi urejeni v drugem
               zakonu, zakonu o medijih.</p>
               <p>Naj ob ureditvi statusa programov posebnega pomena na lokalni in regionalni ter
               študentski ravni opozorimo na past, ki prihaja v obliki zakona o medijih. Ta naj bi
               namreč rešil to, kar zakon o RTV, predmetni zakon ne rešuje. Vlada je te dni poslala
               v eter, v orbito sporočilo, nekaterim na mizo, da bo vprašanje financiranja teh
               programov rešeno v medijskem zakonu s pomočjo sklada za medije. Sodeč po mnenjih
               tistih, ki so o predlogu pisali v javnosti, na spletnih straneh bo - kako slučajno -
               šele po današnjem glasovanju. Skratka, naj bi o financiranju teh programov odločalo
               telo, in sicer s parlamentarno, politično večino oblikovano telo, ki ga bo imenoval
               državnozborski Kviaz. Domneva, da bodo tudi ti programi nadzorovani, je logična.
               Vprašanje tudi je, koliko sredstev bo za njih sploh na voljo, če bo vlada v bodoče iz
               tega medijskega sklada financirala tudi tiskane in druge elektronske vsebine, mogoče
               nov časopis. In jasno je, da hoče imeti pod nadzorom tudi tiskane medije. To je
               opazno iz dogodkov vseh teh dni, še posebej včerajšnjega. Toliko o vprašanju, ki si
               ga je državni svet postavil v zvezi z znanimi 3% za programe posebnega pomena, ki jih
               zakon o RTV ne ureja. In toliko v opozorilo tistim, ki ste umaknili amandmaje, s
               katerimi naj bi se to saniralo. Saniralo se bo, spoštovani kolegi, toda pod nadzorom
               vlade.</p>
               <p>Drugo vprašanje, ki ga je problematiziral državni svet, se veže na politizacijo
               programskega sveta. Še več, ne samo na to. Veže se tudi na pravni vidik imenovanja in
               oblikovanja tega sveta. O tem je, spoštovani predsednik odbora, izrazila velike
               pomisleke tudi državnozborska služba za zakonodajo in o tem poroča tudi odbor, pa
               danes nismo slišali. Skratka, pravni vidik imenovanja tega telesa je zelo pomemben.
               Svetniki opozarjajo namreč na iste pomanjkljivosti, kot smo opozarjali že sami. Kaj
               se bo zgodilo potem, ko bo lahko na stotine posameznikov predlagalo svoje kandidate
               in jih naslovilo na državnozborski Kviaz? Govorim o kandidatih za programski svet. Po
               kakšnih kriterijih bo en kandidat boljši od drugega? Kaj bo pomenilo in kaj bo
               merilo, da bo nekdo bolj kredibilen od drugega? Kdo bo razsodnik? Ali je sploh
               potreben razsodnik, ko je odločujoča politična večina tisti pravi razsodnik? In še
               naprej, spoštovani kolegi: Katera dokazila bodo tista, ki bodo merilo izbora? Članske
               izkaznice, rojstni listi, dosjeji? Ali pa arhivi iz sosednje, najbrž takrat že
               sosednje državnozborske pisarne, ki jih bo najbrž po gospodu Dragu Kosu prevzela
               kolegica Tavš? Če v Liberalni demokraciji Slovenije pri imenovanju članov sveta
               postavljamo pod ključni vprašaj politizacijo, ne želimo odmisliti tudi pravnega
               vidika, ki bo privedel do popolnega hendikepa pri oblikovanju programskega sveta.
               Razen, če se ne bo pri oblikovanju pojavil znani fenomen oziroma če ne bo programski
               svet oblikovan po že poznani formuli, ko bo kakšno matematično društvo predlagalo
               prave ljudi in v pravi količini. In vemo, da je za oblikovanje programskega in
               nadzornega sveta prava količina tista, ki jo določa politična večina.</p>
               <p>Povsem nekaj drugega je predlog, ki smo ga na odboru za kulturo predstavili v obliki
               ponudbe in ga danes ponavljamo. Takrat ga niste slišali. Ampak danes je pomembno, da
               ga še enkrat ponovimo, ker, kot bi rekel predstavnik državnega sveta, državni zbor je
               mogoče celo sposoben pobota. Strinjam se. Skratka, predlog, ki ga je posredoval
               Mirovni inštitut in je oblikovan s pomočjo analitikov in poznavalcev evropskih
               sistemov, pomeni, da bi 13 članov programskega sveta sestavljali predstavniki
               reprezentativnih združenj, imenovani na javnem, transparentnem in diskusiji
               podvrženem postopku.</p>
               <p>Seveda poleg ostalih članov, kot so predstavniki SAZU-ja, verskih skupnosti, univerz,
               sindikatov, novinarjev, itd. In delavcev RTV seveda.</p>
               <p>Spoštovani! Današnje glasovanje bo preizkus zrelosti demokracije. Predlagatelji
               zakona trdite, da bo ta zakon omogočil državljanom in državljankam dostop do
               objektivnih informacij in da bo omogočil javno radiotelevizijo. Ali je nekaj lahko
               javno, če je v rokah politične večine? Ali je nekaj lahko javno, če je obvladljivo s
               političnim interesom? Ali je lahko nekaj javno, če je nadzorovano? Med šestimi
               zahtevami tako imenovane državljanske pobude, nekaj je treba storiti, ki jo je Janez
               Janša predstavil, mislim, da marca 2003, se je glasila tudi ena takole: "Zahtevamo
               drugačno shemo o nacionalnem mediju tako, da se oblikujeta dva programa. Na enega naj
               ima vpliv vladna struja, na drugega opozicija." Ta ideja se nam je zdela takrat blago
               rečeno nenavadna. Da je bila demagoška, pa potrjuje ta zakon, ki te ideje ni povzel,
               četudi je bila takrat opravičena z razlago, da je tako urejeno v nekaterih drugih
               evropskih državah. Vlada Janeza Janše je povzela nekaj drugega. Povzela je drug
               model, od katerega beži vsaka evropska demokratična družba. To je model enega
               programa, ne dveh, to je model enega programa, enega pogleda in enega nazora. To je
               program, na katerega ima absolutni vpliv trenutna ali katerakoli vladajoča struja. In
               to je model, kjer se uredništvo televizije prenese na vlado.</p>
               <p>Spoštovani! Dejansko novi zakon premešča RTV Slovenija iz Kolodvorske na Gregorčičevo
               ulico. Uredništvo dobiva nov dom. Ne na Šubičevo, na Komenskega, na Gregorčičevo, na
               Komenskega, vsekakor na Kolodvorsko ne. Sicer pa, javna televizija je že v postopni
               fazi prevzema. Tiho se oblikuje novo vodstvo. To veste. In tiho se nabira bodoče
               člane programskega in nadzornega sveta, strah pa že deluje. Proces torej poteka in
               lahko ga še preprečimo. Lahko ga še preprečite tudi z današnjim glasovanjem. Mi bomo
               poskusili narediti vse, da ta zakon ne bo sprejet.</p>
            </sp>
            <sp xml:id="SDZ4-Redna-08-2005-07-15.sp25">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Potrč, socialni demokrati. Prosim.</p>
            </sp>
            <sp xml:id="SDZ4-Redna-08-2005-07-15.sp26">

               <speaker>MIRAN POTRČ:</speaker>

               <p>Hvala lepa. Gospod podpredsednik, spoštovane kolegice in kolegi! Poslanke in poslanci
               Socialnih demokratov bomo ob ponovnem odločanju glasovali proti sprejemu zakona o
               RTV. Ponovna razprava in odločanje o zakonu o RTV je priložnost, da vlada še enkrat
               resno razmisli o vsebini zakona, o strokovni in politični polarizaciji, ki so jo
               nekatere rešitve v zakonu povzročile po krivdi predloga, ki ga je dala vlada, o
               resnih pomislekih, ki so jih glede posledic, ki jih lahko v sprejem tega zakona ima
               na uveljavljanje načela javne in neodvisne RTV Slovenije, izrazili svetovna javnost,
               novinarska društva v Sloveniji in predstavniki mednarodnih združenj in civilne
               družbe. Obregniti se ob vse te na ta način, da se pove, da nič ne vedo in da so
               dobili prišepetane svoje poglede, je skrajno ignorantsko. Da razmišlja o tem, zakaj
               vztraja pri predlaganem zakonu, čeprav je jasno, da bi bilo glede upravljanja javne
               RTV potrebno večje soglasje o tem, da zagotavlja njeno, kar se da veliko avtonomijo
               in neodvisnost. V opoziciji in tudi v vladni koaliciji trdimo, da si to želimo. Zakaj
               potem ne moremo poiskati skupne rešitve, ki bi enim in drugim dajala nekaj zagotovil,
               da bo to res? Ne, predlagate rešitve glede katerih vsa stroka in vsa novinarska
               javnosti pravi, da ne bodo povečali neodvisnosti javne RTV. Samo vi v to verjamete,
               nihče drug. Ali je to dovolj velik dokaz za spremembo zakona?</p>
               <p>Končno, da se pove, da bi se dalo s sestavom in načinom volitve organov v zavodu
               oblikovati takšen način imenovanja nadzornih organov oziroma organov upravljanja
               zavoda, da v njih ne bi bil zagotovljen dominanten vpliv politike, da ne rečem
               dominanten vpliv aktualne politike, tiste, ki v tem momentu vlada. Potrebno bi bilo
               soglasje, da ob odločanju in izvajanju uredniške politike, predvsem njenega
               aktualnega politične programa, RTV ostaja in je vedno sposobna in pripravljena
               upirati se dnevnopolitičnim pritiskom in poskusom vseh političnih strank, da se ji
               zagotovi njihov večji vpliv in prijaznejša podoba.</p>
               <p>Primeri, ki so bili danes povedani, se lahko nizajo še in še. Mnogi od nas, jaz
               osebno tudi sebe ne bom izključil, smo kdaj kakšnemu novinarju rekli, da bi rajši
               videli več svoje prisotnosti v medijih. Kdorkoli se temu čudi, je debel lažnivec. Ne
               upa priznati, da je to stalna praksa delovanja politike, vendar ni "catch" v tem.
               "Catch" je v tem, da se nevgradi v sistemu odločanja takšen sistem, v katerem bo
               odločanje politike postalo dominantno in v katerem bodo kadri tako kompatibilni z
               vladajočo politiko, da se ne bodo upali več upreti in reči, oprostite, mi imamo svoje
               kriterije, po teh kriterijih pripravljamo tudi politični program in po teh kriterijih
               tudi ocenjujemo, kdo je vreden nastopa na javni RTV, kdo pa tega ni vreden. Da bodo
               torej ostali na RTV še novinarji, ki se bodo borili za neodvisnost, ki se bodo
               pripravljeni upreti pritiskom, ki bodo vedno, so bili in vedno bodo. Tega po vašem
               smehu, drage gospodične in gospodje, vidim, da sploh ne razumete. Ali imate toliko
               debelo kožo, da enostavno ne verjamete, da je to realno življenje, ali ste toliko
               prepričani v svoj prav, da je treba oblikovati, tako televizijo, ki bo samo za vas
               govorila, kako ste dobri in kako imate vedno prav?</p>
               <p>Poglejte, kar zadeva dosedanje ravnanje. Res je, bile so razprave o tem, ali je
               sedanji zakon dober ali ne. In nikogar, tudi v tem državnem zboru, tudi ne s strani
               poslanske skupine Socialnih demokratov, vključno z njegovim predsednikom, ni bilo, ki
               bi rekel, da je sedanji zakon dober.</p>
               <p>Toda hkrati so debele laži, sprenevedanja in tudi neumnosti, kdor trdi, da je naš
               predsednik rekel, da ni nujno potreben sprememb, in da ni naš predsednik rekel, da je
               sedaj predlagani zakon slabši od obstoječega. Slabši je, ker daje manj pravic in manj
               neodvisnosti javni RTV. In to je korekten prikaz stališč. Ne pa enostranski, tako kot
               komu prija in odgovarja.</p>
               <p>Končno bi bilo prav, da bi vladne stranke, ki še sedaj opozarjajo, ali pa bodo, na
               stroške referenduma, le razmislile, ali ni sedaj ob vetu, ki ga je dal državni svet,
               priložnost, da se zakon ne potrdi s 46 glasovi in da se doseže v krajšem času možen
               dogovor vladajoče koalicije in opozicije o tem, kako bi bilo mogoče pripravljeni
               zakon samo v nekaterih točkah spremeniti. Vemo namreč, da je bistvo, kjer se
               razlikujemo, način izvolitve, sestava in pristojnosti nadzornih organov. Da je bistvo
               morda, ali tretjemu programu zagotavljamo dovolj veliko avtonomijo, ali ga želimo
               narediti za državni program. In tretje, ali in na kakšen način zagotoviti tudi
               sofinanciranje posebnih študentskih lokalnih in regionalnih programov.</p>
               <p>Glede vsega ostalega, velikih razlik ni. Samo prav glede tega so pa tako velike
               razlike, da bi bilo prav o zakonu razmisliti ponovno.</p>
               <p>Ne morem razumeti, da o nobenem od teh vprašanj vlada doslej ni rekla ničesar. Niti
               ni dodatno utemeljila nujnosti sprejemanja tako spolitiziranega in kontroverznega
               zakona. Cilj je lahko samo takojšnja podreditev javne RTV. Drugega ne more biti.</p>
               <p>Argumenti, ki jih je kot odgovor vlada navedla državnemu svetu, seveda ne morejo
               zadostiti temu kriteriju. Vlada najprej pokaže, da ne pozna ustave in poslovnika
               državnega zbora. Prosim in svetujem, da svetovalci za ustavna vprašanja koalicije
               ministra podučite, saj državnemu svetu očita, da zaradi nekaj določb zakona, s
               katerimi ne soglaša, predlaga veto o zakonu v celoti.</p>
               <p>Kdor je prvi kurz ustave in parlamentarne ureditve opravil, ve, kakšne so razmere, in
               da glede na položaj, kakršnega ima državni svet, drugače ne more storiti. Zato je
               taka izjava, zapisana v stališčih vlade, sramota in skrajna ignoranca, ki sicer velja
               za cel postopek sprejemanja tega zakona s strani vlade in vladajoče koalicije.</p>
               <p>Potem se vlada sklicuje na nujnost uveljavitve ustavne določbe o sodelovanju delavcev
               pri upravljanju zavoda, ne pove pa, da ta določba za nikogar ni sporna in da bi jo v
               vsakem zakonu bili pripravljeni skupaj uveljaviti kdajkoli.</p>
               <p>Nadalje meni, da ne bi bilo lepo, če bi bil državni svet posrednik za določanje, kdo
               je predstavnik civilne družbe, pri tem pa debelo zamolči, da sedaj zakon predlaga, da
               je posrednik za določanje, kdo je predstavnik civilne družbe, ne samo za pet, ampak
               kar za vseh 16 njegovih članov državni zbor. Torej državni zbor je lahko posrednik,
               državni svet ne more biti. Državni zbor je lahko posrednik za 16 članov, državni
               svetniki za 5 ne. To je lahko stališče, samo zberite kakšen pameten, pa užiten
               argument, ne pa stvari govoriti, ki nimajo nobene zaveze. Prav je tudi, da ustavno
               sodišče ne dopušča, da bi bil točno določen del prispevka naročnikov lahko namenjeni
               za sofinanciranje programskih vsebin lokalnih, regionalnih, študentskih in
               neprofitnih radijskih in televizijskih programov s statusom posebnega pomena. Berite
               odločbo ustavnega sodišča. Govori o tem, da dokler je v zakonu o RTV prispeveku
               namenjen izključno samo financiranju RTV, ga ni mogoče z nekim drugim zakonom
               prekanalizirati tudi kam drugam. Če pa boste, tako govori, poslanke in poslanci ob
               tehtnih razlogih šteli za potrebno, da se del tega prispevka v zakonu o RTV nameni
               tudi za javne programe prej navedenih vsebin, je to mogoče. Tako je treba brati to
               odločbo. In zdaj je predlagano, da se del tega nameni za lokalne, študentske in
               regionalne programe. Tem vprašanjem, ne pa potvarjanju dejstev in sprevračanju vsebin
               iz pisem obeh predsednikov, bi se morala posvetiti resna koalicija. Morda pa je še
               čas. Morda bo predsednik vlade, ki je v nastopnem govoru ponujal roko sodelovanja
               opoziciji glede vprašanj nacionalnega pomena, le predočil svojemu ministru in
               poslancem koalicije, da javna RTV ni lovski plen zmagovalcev na volitvah, temveč eden
               od temeljev demokratičnosti naše družbe, ter jim predlagal, da sedejo za skupno mizo,
               tudi z opozicijo in civilno družbo, ter še enkrat ocenijo, ali res ne obstoji možnost
               za vsebinsko sprejemljiv kompromis. Socialni demokrati smo pri tem pripravljeni
               sodelovati. Morda, upam, da ne, bo referendum rešil ta vprašanja. Morda vam bo dala
               misliti tudi današnja odločitev ustavnega sodišča v zvezi z zakonom o javnih
               uslužbencih. Če nič drugega, vam pove, da tudi sedanja vladajoča koalicija ni
               nezmotljiva. In da je vredno, da o vprašanjih, kjer so različni pogledi, obstaja
               pripravljenost o teh pogledih iskati skupne rešitve, ne pa arogatno, z nasmeškom, ne
               da bi sploh bili pripravljeni poslušati kogarkoli, naprej sprejemate rešitve, ki so
               sporne. Upam, da ne bo treba tudi glede tega zakona iskati te poti. Hvala.</p>
            </sp>
            <sp xml:id="SDZ4-Redna-08-2005-07-15.sp27">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim gospod Grims.</p>
            </sp>
            <sp xml:id="SDZ4-Redna-08-2005-07-15.sp28">

               <speaker>MAG. BRANKO GRIMS:</speaker>

               <p>Hvala. Glejte, gospod predsedujoči, imam samo prošnjo, ali bi lahko službe
               zagotovile, da bi vsi poslanke in poslanci prejeli zdaj na klop predmetno sodbo
               ustavnega sodišča. Ta je iz februarja leta 2004, v kateri je zelo jasno zapisalo, da
               je možno deliti RTV prispevek samo na podlagi poglobljene analize, s katero bi se
               dokazalo, da odvzeta sredstva ne bi vplivala ne na samostojnost javne radiotelevizije
               niti na kvaliteto programov, in to ob sodelovanju RTV Slovenija same. Če se bo to
               razdelilo, potem bo očitno, da je sedaj gospod poslanec, ki je govoril, delal točno
               tisto kar je sicer očital drugim, vzel je tisti del, ki mu je ustrezal, spustil je pa
               tisto, kar je v resnici bistveno. In bi res prosil, če lahko vsi to dobimo na klop,
               da se vsem naenkrat nalije čistega vina. Hvala.</p>
            </sp>
            <sp xml:id="SDZ4-Redna-08-2005-07-15.sp29">

               <speaker>PODPREDSEDNIK MAG. VASJA KLAVORA:</speaker>

               <p>Prosim. Replike ni. Proceduralno vprašanje je bilo. Glede na zahtevo bom prosil, če
               se to zgodi. Sledi razprava poslancev in poslank. Besedo ima gospa mag. Majda
               Potrata. Prosim.</p>
            </sp>
            <sp xml:id="SDZ4-Redna-08-2005-07-15.sp30">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane poslanke in poslanci, spoštovani
               gospod minister! Vlada je včeraj pripravila odgovor na moje poslansko vprašanje v
               zvezi z vključevanjem nevladnih organizacij v postopek pripravljanja zakonodaje. Njen
               odgovor je, stopnja civilnega dialoga se ne zmanjšuje. Izkušnja z delovanjem in
               možnostjo vplivanja civilne družbe na pripravo zakona o RTV Slovenija demantira
               vlado. Moje vprašanje in moja sodba nikakor ni pavšalna, ampak je še ob katerem
               drugem zakonskem predlogu nastala. Civilna družba je bila vključena, ampak vključena
               na koncu, pokazala se je vsa ignoranca, aroganca in paternalizem vladajoče oblasti in
               koalicije, ker vse, kar je imela civilna družba povedati, ni moglo vplivati na
               koncept zakona.</p>
               <p>Zato dovolite, da znova zagotovim, da jemljem veto državnega sveta za trenutek
               ponovnega premisleka o primernosti tega zakona in da opozorim na to, da sem na odbor
               za kulturo, šolstvo in šport na seji predlagala odboru sklep, ki je plediral za to,
               da bi ne glasovali za ta zakon, naložili pa vladi, da v sodelovanju s strokovno
               javnostjo in civilno družbo pripravi tak zakon, ki bo iz RTV Slovenija v resnici
               napravil ali omogočil, da je javni servis. To se pripravljavcem poročila ni zdelo
               potrebno v poročilu niti omeniti, zato sem to povedala zdaj. Hvala.</p>
            </sp>
            <sp xml:id="SDZ4-Redna-08-2005-07-15.sp31">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Kristjan Janc.</p>
            </sp>
            <sp xml:id="SDZ4-Redna-08-2005-07-15.sp32">

               <speaker>KRISTJAN JANC:</speaker>

               <p>Hvala lepa, predsedujoči. Spoštovani minister, član državnega sveta, kolegice,
               kolegi! O tem zakonu govorimo zelo na široko in dolgo. In prav je tako. Vendar
               številne razprave, ki so bile tako v državnem zboru kot v različnih medijih podane,
               mislim, da so šle skozi to pot zelo temeljito in da so bila številna vprašanja in
               dileme, tudi različni pogledi in stališča posameznikov, kar je tudi prav in normalno.
               Veliko pozornost so temu namenili slovenski mediji, veliko tega smo lahko prebrali,
               pogledali, poslušali. In v vsem tem času, ko ta razprava še vedno teče, se ponavljamo
               v tistih zadevah, o katerih smo bistvo že povedali. V času od sprejema v državnem
               zboru pa do danes nisem slišal nekih dodatnih novih stališč ali mnenj opozicije, ki
               bi me prepričala o nečem, da je to drugače, da je to boljše in tako naprej. Sam sem
               zadovoljen s tem, kar je tudi gospod minister večkrat povedal, ker sem se sam, pa
               tudi Slovenska ljudska stranka močno zavzemala za tistih 3% od prispevka RTV za
               lokalne, regionalne in študentske postaje, ker se mi zdijo izjemno pomembne v
               Sloveniji, da lahko tudi na lokalnem nivoju poslušamo tisto, kar nas tam zanima. In
               sem se prepričal, na podlagi stališča vlade in samega ministra, da to pač ne sodi v
               ta zakon o RTV. In to je bilo za mene dovolj. Verjamem in sem prepričan, da bo
               minister dal svojo besedo in bomo v zakonu o medijih rešili to, kar je za moje pojme
               izjemno pomembno, da bodo lahko tudi lokalni in regionalni mediji s statusom
               posebnega pomena delovali tako kot doslej oziroma bolje in da bomo lahko na lokalnem
               in regionalnem območju poslušali tiste teme, ki so za tamkajšnje prebivalce pomembne.
               Nekako je nakazano, da bo to v zakonu o medijih tudi upoštevano.</p>
               <p>Danes poslušamo razpravo, ki je bila že povedana, in ti argumenti nekako vsem nam
               dokazujejo, da opozicija pač ni našla nekih novih argumentov, razen tistih starih, že
               malce izrabljenih, kaj ni dobro, kaj je slabo. To se mi zdi danes malce tudi že
               zapravljanje časa, ker se samo ponavljamo. Pa tudi sam sem med tistimi, ki nekatere
               stvari, žal, ponavljamo. Zame je zelo pomembno, da nov zakon, za katerega verjamem,
               da ga bomo v državnem zboru potrdili tudi danes, zagotavlja tisto, kar je zelo
               pomembno: avtonomnost in neodvisnost slovenskih novinarjev. To je pomembno in
               bistveno sporočilo.</p>
               <p>Glede prenosa sej je bilo veliko govora za, pa tudi proti. Jaz verjamem, da je to
               korak naprej. Spoštovane kolegice in kolegi, ko bodo ti prenosi iz državnega zbora
               potekali, verjamem, da bo dobro tudi za nas same, da bomo v svojih razpravah in
               stališčih morda direktno dali našemu državljanu, volivcu neko sporočilo. Tisti, ki
               tega ne bo želel, bo enostavno preklopil na drug kanal, drugi, tretji, četrti, peti,
               deseti, ni nobenega problema. Zakaj ne? Tega se ne smemo bati. Smo pač poslanci, smo
               politiki, bodimo na ogled vsem in smo na ogled. In zakaj ne tudi celoten državni
               zbor? Pri tem zakonu se mi zdi ta parlamentarni kanal en korak več, kako lahko ta
               glas seže do našega državljana, državljanke, do našega volivca. Naj vendar vidi, kaj
               počnejo poslanci v državnem zboru, kaj zagovarjajo, česa ne zagovarjajo, kaj
               podpirajo. To je demokratično.</p>
               <p>Kar se tiče sestave sveta zavoda. Mi smo želeli in del tega tudi nekako dobili v ta
               zakon, naj bo sestavljen čim bolj regionalno, naj bodo tudi z Dolenjske, Prekmurja,
               Gorenjske in Ljubljane v tem svetu zavoda. Imamo izjemno sposobne ljudi, ki bodo
               lahko tudi na tak način, po besedi decentralizacije, o kateri zelo pogosto poslušamo
               v državnem zboru, prišli do konkretnih stvari na področju RTV. Jaz verjamem, da bo
               tista dikcija, ki je tam zapisana, ko bomo imenovali svet RTV, upoštevana s strani
               pripravljavca in na koncu tudi, ko bomo o tem glasovali v državnem zboru, da to ta
               zastopanost resnično slovenska, nacionalna, takšna, kot si jo želimo tudi mi in
               verjamem, da tudi mnogi med nami.</p>
               <p>Jaz bi samo na koncu rekel, zaželel temu zakonu - verjamem, da bo dobil danes
               podporo, primerno - veliko sreče na tej poti, da bo končno prišel ta korak naprej, da
               bodo lahko tudi državljanke in državljani, za kar plačujemo RTV prispevek, dobili
               več. Nekaj več je tisto, o čemer sem govoril. Nekaj več bo zagotovo moral tudi
               narediti nov svet, novo vodstvo tega RTV-ja, ki bo moral tudi nekaj stvari spremeniti
               na boljše in verjamem to, da mu je ta zakon ena dobra popotnica, da bo lahko te
               pogoje tudi ustvaril. Na koncu pa, noben zakon ni tako dober, da ne bi mogel biti še
               boljši.</p>
            </sp>
            <sp xml:id="SDZ4-Redna-08-2005-07-15.sp33">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zmago Jelinčič Plemeniti. Prosim.</p>
            </sp>
            <sp xml:id="SDZ4-Redna-08-2005-07-15.sp34">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Jaz bom pri ponovnem odločanju o zakonu glasoval za.
               Navkljub temu, da bodo nekateri poskusili vse, da ta zakon ne bo sprejet, mislim, da
               jim ne bo uspelo, čeprav bodo res poizkusili vse. Lahko pričakujemo še referendum, ki
               bo obremenil že obremenjeno slovensko državo s 600 dodatnimi milijoni slovenskih
               tolarjev skozi okno vrženega denarja, pa tudi takrat jim ne bo uspelo. Zakon bo
               obstal in na televiziji in na radioteleviziji se bo začelo čistiti tisto, kar bi se
               moralo sčistiti že zdavnaj. Vendar do sedaj tega uspeha ni bilo. Zadeve so se vrtele
               v horizontalnem krogu in eden drugemu so podajali štafetno palico, isti ljudje so
               ostajali na istih pozicijah, program je bil vedno slabši, denarja je izginjalo vedno
               več, delali so v okviru televizije ljudje, ki niso nič delali, približno polovica jih
               je preveč, imeli so preko 900 honorarnih sodelavcev, ki so bili na ta ali na oni
               način povezani z uslužbenci te iste hiše. Delali so dopoldne za hišo, popoldne za
               sebe in svoje izdelke prodajali isti hiši in nazaj. Investicije so se vozile in
               vodile tako, da so imeli korist eni in isti določeni ljudje. Tega enkrat mora biti
               konec. In skrajni čas je, da se temu naredi konec, in to bo storil ta zakon. Navkljub
               temu, da v zadnjih vzdihljajih nekateri še brcajo in grabijo za tiste lesene dele
               potapljajoče se ladje, da bi se obdržali na površini, vendar pa vedeti je treba, da
               ta zadeva pač ne bo uspela.</p>
               <p>Če pogledamo sklep državnega sveta o vetu, ravno tako vidimo, da v bistvu ne gre za
               nič drugega, kakor samo za reševanje lastnih pozicij, kajti zahtevajo pet članov v
               programskem svetu. To je glavna zahteva. Tista druga zadeva, da bodo 3% zagotovili za
               lokalne, regionalne in študentske radijske TV programe, pa je samo farsa, kajti danes
               vsi vemo, da je ta pobuda protiustavna. To se bo uredilo v posebnem zakonu o medijih,
               ki ga je minister obljubil in minister je zagotovil ta sredstva za lokalne,
               regionalne in študentske radijske in televizijske programe. Edino, kar bi bilo
               smiselno, bi bilo sprostiti tistih približno, takoj bom končal, sprostiti tistih
               približno pol milijarde sredstev za te lokalne, regionalne in študentske radijske in
               televizijske programe, kar se lahko naredi že sedaj. Hvala lepa.</p>
            </sp>
            <sp xml:id="SDZ4-Redna-08-2005-07-15.sp35">

               <speaker>PODPREDSEDNIK MAG. VASJA KLAVORA:</speaker>

               <p> Hvala lepa. Besedo ima gospod Samo Bevk, Socialni demokrati. Prosim.</p>
            </sp>
            <sp xml:id="SDZ4-Redna-08-2005-07-15.sp36">

               <speaker>SAMO BEVK:</speaker>

               <p> Hvala za besedo, gospod podpredsednik. Spoštovani zbor! Ker verjamem, da je vsako
               prepričevanje koalicije zaman bom kratek. Obstrukcija opozicije, veto državnega zbora
               Republike Slovenije in podpisi poslank in poslancev za referendum, mislim, da so vsi
               ti instrumenti, nasprotovanje neki zakonodajni rešitvi, ki jo vsilila vladna
               koalicija, dovolj veliko opozorilo, da bi imela sedaj vlada idealno priložnost, da
               prisluhne tako opoziciji kot državnemu svetu, ter poskusila obnoviti dialog tudi z
               zainteresirano strokovno javnostjo, s civilno družbo ter ne nazadnje ponovno tudi z
               opozicijo v tem državnem zboru, ter da bi na ta način državnemu zboru Republike
               Slovenije ponudila bolj sprejemljivo zakonsko rešitev. Mesec ali dva zamude pri
               sprejemanju tega zakona ne bi nobenemu škodovalo.</p>
               <p>Vlada, ki ima tako ali tako že po svoji naravi pomemben vpliv na vse javne
               institucije, tudi na javni zavod RTV Slovenija, si bo torej Radiotelevizijo
               prisvojila s pomočjo zakona, ki ga vsem tako intenzivno vsiljuje in ne mimo njega. Če
               temu ne bi bilo tako, bi vlada Republike Slovenije prisluhnila vsaj državnemu svetu
               in ne bi ponovno podprla zakona na današnji seji.</p>
               <p>Glede teh 3% za regionalne programe, radijske in televizijske, pa smo Socialni
               demokrati poskušali rešiti zadrego z odločbo ustavnega sodišča, s posebnim
               amandmajem, ki pa žal v tretji obravnavi ni bil sprejet. Tako mora sedaj minister za
               kulturo zadevo reševati s sredstvi iz proračunske rezerve in tako poplačevati dolgove
               javnega zavoda RTV Slovenija iz državnega proračuna. Hvala lepa.</p>
            </sp>
            <sp xml:id="SDZ4-Redna-08-2005-07-15.sp37">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Tomaž Štebe.</p>
            </sp>
            <sp xml:id="SDZ4-Redna-08-2005-07-15.sp38">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsedujoči. Podobno kot včeraj v zvezi s številom predlaganih
               možnih kandidatov za sodnike ministru za pravosodje, se danes pogovarjamo o neki
               dokaj nebistveni zadevi. Sestava sveta zavoda v tem primeru in pogoji za kandidiranje
               so transparentni. Sodelujejo lahko tudi tisti, ki so sodelovali lahko sedaj, nekateri
               seveda ne smejo sodelovati, omejitve so celo nekoliko omiljene, po mojem mnenju bi
               lahko veljale prvotno predlagane. In v tem smislu ne razumem neke velike evforije in
               težave v tem, ker se je demokratičnost sestavljanja sveta zavoda s tem povečala.
               Omejile so se tiste zadeve, ki so se izkazale za negativne v sedanji praksi. Vsi
               strahovi, ki se navajajo sedaj, bodo utemeljeni šele takrat, ko po sprejemu zakona in
               ko se bo ta svet sestavljal, če se bo zadeva v praksi izcimila v smeri strahov, kot
               jih navajate v opoziciji. Dejstvo je, da vse to, kar navajate vi, se je dogajalo v
               praksi pod pogoji sedanjega zakona. Jaz ne razumem, ker sem nov poslanec v tem
               državnem zboru, da se tako ekstremno, ne vem, lepa beseda je, sprenevedate o nečem.
               Če bi primerjali argumente in tehtali, tukaj je očiten napredek. Včerajšnji primer,
               mene kot po stroki ali delovanju bolj racionalnega človeka, tehnika, nekako
               preseneča, da se na tako evidentnih zadevah toliko porabi neke debate po nepotrebnem.
               Jaz pač tako rešitev podpiram. Mislim, da je bistveno boljša, kot je sedanja, in tudi
               praksa bo zaradi mehanizmov, ki so vgrajeni lahko, samo boljša. Upam pa, da bo
               bistveno boljša in da se take zlorabe in taki vplivi, kot se navajajo v teh
               razpravah, ne bodo dogajale. In želim temu zakonu lepo prihodnost. Hvala lepa.</p>
            </sp>
            <sp xml:id="SDZ4-Redna-08-2005-07-15.sp39">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dušan Kumer.</p>
            </sp>
            <sp xml:id="SDZ4-Redna-08-2005-07-15.sp40">

               <speaker>DUŠAN KUMER:</speaker>

               <p>Hvala za besedo. Spoštovane kolegice in kolegi! Najprej moram reči, da je seveda
               neverodostojna razprava kolega, ki govori o politizaciji in političnem vplivu, ki je
               politični funkcionar, je dobival plačo v politični stranki ali kot svetovalec
               poslanski skupini in je predsednik nadzornega sveta RTV hiše. Take razprave o
               verodostojnosti in politizaciji seveda ne vzdržijo vode. Drugače sem pa še vedno
               optimist in imam upanje, da se bo večina kljub temu odločila, da omogoči in da
               možnost in priložnost tako širši strokovni javnosti kot tudi laični javnosti, da še
               bolj podkrepljeno, agrumentirano podkrepi nekatere ne dobre rešitve v sprejetem
               zakonu. Razlika je pri političnem vplivu, in sicer imeti politični vpliv, tako kot je
               večina govorila, ali pa seveda vzeti zavod kot politično lastnino in politično
               upravljati tale zavod.</p>
               <p>Jaz bom na kratko povedal. Gre za neke vrste programiran stečajni postopek, ko na
               poceni način dobi v politično lastnino zavod RTV vsakokratna vladna koalicija. Pa bom
               poskušal tistim, ki ne razumejo, na dveh primerih programskega nadzornega sveta to
               razložiti. Pri imenovanjih ima vpliv javnost, ko bo državni zbor dal javni poziv, da
               prijavijo. Ko bo pa mandatno-volilna komisija iz tega širokega izbora izbrana, bo pa
               izbrana po načinu in metodi dela, kot ga uporablja sedaj.</p>
               <p>Drugo, ko gre za vsebino. Vsebinske rešitve v tem zakonu glede teh dveh organov so
               najslabše znotraj tega zakona. Programski svet bo imel po kompetencah samo funkcijo
               debatnega kluba, nadzorni svet pa ima poleg nadzorne funkcije tudi skoraj vse
               funkcije upravljanja in vse kompetence, ki temu sledijo. Ampak to še ni glavna
               pregreha, čeprav je že tukaj pregreha, ampak od 11 članov jih 9 ponovno v ta nadzorni
               svet imenuje vladajoča vladna koalicija. Sedaj naj mi enkrat eden razloži, ali to ni
               poizkus, ko bo javna, do sedaj še javna, televizija postala ena od servisov vladnih
               ali pa urad vlade, tako kot je, ne vem, urad za enake možnosti ali pa servis vladnih
               služb, da ne govorim na prej.</p>
               <p>Še enkrat poudarjam. Ne gre samo za nerazumevanje ali različno razumevanje. Intenca
               predlagatelja in tistih, ki zagovarjate ta zakon, je povsem jasen: narediti iz javne
               RTV televizije vladno RTV televizijo. In še enkrat, vsakokratne vladajoče koalicije.
               Hvala.</p>
            </sp>
            <sp xml:id="SDZ4-Redna-08-2005-07-15.sp41">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Jerovšek.</p>
            </sp>
            <sp xml:id="SDZ4-Redna-08-2005-07-15.sp42">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Kolegice in kolegi, gospod minister. Ko danes
               govorimo ponovno o novem zakonu, ki bo urejal RTV, javno radiotelevizijo, ko se
               gradijo temelji neodvisne javne RTV, se nekaterim tukaj iz opozicije podira svet,
               dobesedno. Ta propagandni stroj producira vsak dan nove in nove izmišljene argumente
               za to, da bi ohranil svoje pozicije in svoj pritisk na javne medije.</p>
               <p>Jaz to razumem. Dejansko gre za, kot sem že včeraj omenil, gre za na nek način padec
               Bastilje. Da ne bodo ti centri moči, ki bodo svoj vpliv absolutno ohranili, ne bodo
               pa imeli več absolutnega vpliva, ampak bomo sčasoma dobili politično neodvisno javno
               televizijo in radio. Zakaj se nekaterim tu podira svet? Glejte, najboljši dokaz je
               to, kar piše "dragi Borut, dragemu Tonetu". In naj poslušata tudi dragi Majdi in
               njihovi kolegi, še enkrat, kaj piše dragi Borut. .../Glas v ozadju./... Mislim, dve
               Majdi imamo, pa njihovi kolegi tukaj so najbolj goreče tudi... Piše dragi Borut: "Ko
               boste agitirali med ljudmi za referendum in za neodvisnost medijev, daj spomni se
               dragi Tone, kakšen velik vpliv je imela tvoja stranka nanje cel čas tranzicije."</p>
               <p>Res, cel čas tranzicije ste imeli absolutni vpliv, absolutno moč. Pa s tem ne
               kritiziram novinarjev, ki so bili žrtve te absolutne politične moči, ki so velikokrat
               morali proti svoji volji korigirati že napisane prispevke, ki so se morali
               avtocenzurirati in podleči političnemu pritisku. In ta odkrito zapisan stavek o
               političnem vplivu, izpod peresa Boruta Pahorja, je izredno transparenten.</p>
               <p>In ne vem, zakaj ga v lastni stranki niste sposobni analizirati. Zakaj ga naslovniki
               tega pisma niso sposobni analizirati in pred slovensko javnostjo reči, da, res je. Do
               sedaj smo ga imeli, treba je nekaj spremeniti. In ta sprememba je danes na mizi, in
               to vam povzroča tako strašno grozo.</p>
               <p>Poglejte, in še bolj me čudi, da v imenu civilne družbe, tako imenovane, nekateri so
               tako imenovana civilna družba, danes najbolj največji kričači so takšni, ki so še
               pred 15 leti z isto vehemenco in z isto grozo sprejemali to, da nekateri hočejo imeti
               večstrankarski sistem, da bo to porušilo demokracijo, na katero so takrat prisegali,
               ki je bila za njih najbolj popolna. Z isto grozo in z isto vehemenco so ti isti
               kričači takrat govorili to. Kaj nam je prinesla sprememba demokracije? Samostojno
               državo. Velike uspehe. Kam vse je Slovenija prišla. In na isti način vam lahko
               zagotavljam, da če bosta televizija in radio neodvisna, potem bo ta družba šla
               naprej. Bo dosegala še večje uspehe. Ta slovenska družba na podlagi politične
               cenzure, ki ste jo imeli v rokah, dostikrat ni naredila tistega, kar bi lahko
               naredila, kar je bila sposobna storiti.</p>
               <p>Če bi novi zakon sedanji opoziciji ponujal zgolj to, ta parlamentarni program, bi ga
               v normalni državni sleherna opozicija, sleherna normalna opozicija sprejela z obema
               rokama. Zato, ker je to inštitut opozicije, prenos iz parlamenta. Ampak vi ste z
               vsemi štirimi proti, ker sedanji sistem, sedanji vpliv na TV vam zagotavlja bistveno
               več. In jaz mislim, da sem nekoč slišal tudi direktorja RTV, da s sedanjim zakonom se
               ne da ne ekonomsko, ne na noben drug način urediti razmer na RTV. Nobenemu direktorju
               se ni posrečilo, jaz jim ne odrekam dobrih namenov. Ampak dejansko to, kar se je
               govorilo. Ne vem, koliko sto honorarcev, za katere se ne ve, kaj delajo, in tako
               naprej. Tega na podlagi sedanjega zakona ni možno urediti. Še manj pa je možno
               preprečiti s sedanjim zakonom ta politični vpliv, ki ga medsebojno priznavata dva
               liderja opozicijskih strank. Še enkrat poudarjam, če bi bili iskreno za boj proti
               korupciji, bi se tega parlamentarnega programa, političnega programa veselili. Ampak
               seveda tu ni boljšega sredstva po zagotovilih mednarodnih inštitucij, kot je direkten
               prenos iz parlamenta, kjer predstavniki različnih strank direktno kažejo ogledalo
               vsakokratne oblasti. Ampak tudi to vas boli, kajti nosilci korupcije zaenkrat nujno
               prihajajo iz vaših vrst, večinoma. Takšen je pač sistem. In še en detajl, zakaj se
               tako bojite: ko bo televizija neodvisna, ko bo na podlagi najširšega možnega
               predlagateljstva prišlo do drugačnega programskega sveta in bolj neodvisne
               televizije, bo takšna televizija verjetno kaj rekla tudi o tako imenovanih nekaterih
               inštitucijah civilne družbe, ki se proglašajo za civilno družbo, pa so bile izrazito
               financirane in vodene skozi politično opcijo in centre moči. Recimo, Mirovni
               inštitut. Vsi vemo, da tam nastajajo vse politično barvane manifestacije, ki nimajo
               veliko skupnega z, absolutno so neodvisne politično in so izrazito enosmerno
               obarvane. In seveda sedaj nihče kritično ne reče nič o tem. Na kakšen način so
               promovirane, na kakšen način so sponzorirane, kdo stoji za tem. Nihče ne reče o tem
               direkciji, znameniti, "Rolanje na sceni". Ko uporablja denar iz Rdečega križa in sedi
               vsak teden tam nek gospod, ki ja par sto milijonov iz Rdečega križa odnesel in sedi
               tam poleg. Ja, to bo treba enkrat zapisati. Njihov proizvod je tako imenovani
               obešenjaški humor, ki je strogo politično usmerjen. Če pa nekdo drugi malo bolj pikro
               kaj reče, tisto je pa sovražni govor iz parlamenta. Drugod pa ni nič sovražnega
               govora.</p>
               <p>In še to. Ko se je kolegica Širca spraševala, kaj bo merilo za izbor, kakšna bodo
               dokazila, jaz mislim, da bodo tudi javni nastopi tistih, ki bodo kandidirali. Za mene
               bo, recimo, kriterij, da mora poznati Slovenijo. Da ne more reči, tako kot je
               kolegica, ki se proglaša za stroko, rekla, da je Ljutomer Prekmurje, pa da je bil
               Karl Grosman Prekmurec in tako naprej. Po mojem je to izločilni kriterij, recimo.
               Slovenijo je treba poznati, pa se šele potem proglašati za stroko. In, glejte, še to.
               Očitali ste, da je takratna opozicija, ki je sedaj vladna koalicija, zahtevala takrat
               dva televizijska programa. Vedeli smo, da se absolutnemu vplivu na prvem programu
               nikakor ne želite odpovedati. Takrat je bil tak predlog logičen. Danes delamo
               politično neodvisno televizijo, ker je bistveno bolje kot pa dva politična programa z
               vplivom. Hočemo narediti moderno, neodvisno, evropsko primerljivo televizijo. In tega
               se zavedate tudi ob vsem trušču, ki ga zganjate, da tudi ljudje vsak dan bolj
               spoznavajo, da si želijo dober televizijski program, transparenten, ekonomsko
               racionalen, ne da bodo šle milijarde in milijarde v neke projekte, kot se je dogajalo
               v preteklosti, ko ni bilo rezultatov. In to bo tudi odločilo na referendumu, če ga
               boste sproducirali. Hvala lepa.</p>
            </sp>
            <sp xml:id="SDZ4-Redna-08-2005-07-15.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Hvauc.</p>
            </sp>
            <sp xml:id="SDZ4-Redna-08-2005-07-15.sp44">

               <speaker>SREČKO HVAUC:</speaker>

               <p>Hvala lepa, gospod podpredsednik. V prepričanju, da zakon, o katerem govorimo danes,
               pomeni velik napredek, veliko izboljšanje, sem seveda začuden, ker poslušam na drugi
               strani toliko nasprotovanj. Zakaj, se vprašam. Da bi dobil odgovor, sem si najprej
               postavil nekaj vprašanj. Najprej, ali RTV, ki posluje še po sedanjem zakonu, posluje
               uspešno, ekonomsko? Ne. Kljub stabilnemu viru financiranja, kljub viru, ki bi si ga
               želela marsikatera institucija, se koplje v velikih izgubah. Vemo pa, da izgubo v
               javnih zavodih pokriva ustanovitelj, država, v tem primeru tudi davkoplačevalci, ki
               so pa tako že plačali... /Oglašanje iz ozadja./ Prosim, gospa Širca, jaz poslušam, ko
               vi govorite, vi pa poslušajte, ko jaz govorim. Ki so pa že tako in tako pošteno
               plačali naročnino. Vprašam se, ali so v svetu zastopani tudi interesi različnih
               regij? Ali je zagotovljena ta regijska zastopanost? Ne. Če pogledamo sestavo sveta,
               iz posameznih delov Slovenije praktično ni niti enega predstavnika, pa naj bo iz te
               ali katerekoli druge skupine. Nov zakon določa, da bo od 29 članov 16 članov, ki bodo
               nekako izbrani tudi po načelu regijske zastopanosti. Vprašam se, ali ni nihče opazil,
               da je bil dosedanji zakon v nasprotju z ustavo oziroma je še vedno. To je ugotovilo
               navsezadnje tudi ustavno sodišče. Ta zakon ni bil v skladu z ustavo, zato ker ni
               omogočal delavcem sodelovanja pri upravljanju. In to očitno nikogar ni motilo. Danes,
               ko vlada želi z novim zakonom to neustavno stanje odpraviti, pa seveda zopet vik in
               krik. Jaz teh stvari pač enostavno ne morem razumeti.</p>
               <p>Sprašujem se, ali so znotraj zavoda v obstoječem trenutku jasno in primerno
               opredeljene naloge in pristojnosti. Ali ima direktor možnost, da vodi to, da temu
               rečem podjetje, kot menedžer, da bo uspešno ekonomsko in tudi sicer. Ne. Kot sem že
               omenil, zavod posluje z izgubo. Slabša se kvaliteta programov, gledanost pada itd. Se
               pa svet RTV prvenstveno ukvarja s prodajo delnic, kot da gre za neko družbo borznih
               mešetarjev, kot da ne bi bila osnovna naloga samega zavoda v celoti, da zagotavlja
               verodostojno in nepristransko informiranje.</p>
               <p>Še eno vprašanje: Ali obstoječi zakon preprečuje, da bi člani sveta ne bili
               funkcionarji političnih strank? Tudi tu je odgovor ne. Svet celo vodi politično
               popolnoma profilirana oseba, ki je nekaj časa vodila celo v svojih časih zelo
               pomembno politično stranko. In zato govoriti danes, da imamo javno TV, ki jo mi
               spreminjamo v državno, se mi zdi popolnoma neutemeljeno. Danes imamo strankarsko TV.
               Je res, da se dve stranki med seboj ne morete dogovoriti, od katere je pač ta zavod
               bolj ali manj. In ne javne TV. Mi pa želimo s tem zakonom, da bi v Sloveniji končno
               dobili eno politično neodvisno in dejansko javno TV, ki bo služila vsem državljanom
               in državljankam. Zato se mi zdi, da je zakon popolnoma primeren za sprejem in bom
               seveda za njega tudi glasoval. Hvala lepa.</p>
            </sp>
            <sp xml:id="SDZ4-Redna-08-2005-07-15.sp45">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Aleš Gulič. Prosim.</p>
            </sp>
            <sp xml:id="SDZ4-Redna-08-2005-07-15.sp46">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi. Najprej se bom ustavil pri
               tistih 3%.</p>
               <p>Ustavno sodišče je dalo odločbo in predlagalo je, da se najde rešitev za te 3%
               oziroma da se najde rešitev za financiranje lokalnih in regionalnih televizijskih in
               radijskih postaj oziroma danes postaj posebnega pomena. Obljubili ste, da boste to
               rešili, baje se celo nekaj dogaja, torej, hvala lepa v imenu vseh teh. Druga stvar je
               denar, ki ga je doslej RTV pobirala na ta račun. Od lani ga je pobirala, lani je za
               3% zvišala naročnino na račun tega, ker bo morala financirati še lokalne in
               regionalne radijske in televizijske postaje. In seveda ta denar je sedaj treba vrniti
               gledalkam in gledalcem oziroma vsem tistim, ki so popisani kot odjemniki električne
               energije. Upam, da se bo tudi to storilo. Druga stvar. Minister je na začetku
               povedal, da vztrajamo pri sedanjem zakonu. To ni res. Nihče v vsem tem času ni
               govoril o tem, da je sedanji zakon dober. Tudi to, da smo amandmirali, je dokaz, da
               hočemo spremembe in da se v marsičem strinjamo z oceno položaja javne radiotelevizije
               v Sloveniji. Je pa res seveda tudi to, da se ne strinjamo s tem, kako je to vprašanje
               rešeno v sedanjem zakonu. Ne očitamo slabih namenov, ampak jih vidimo. To, da je ta
               sedanji zakon evropsko primerljiv, je seveda fraza. Vsaka stvar je evropsko
               primerljiva. Vsako stvar se da primerjati s čim. Mene bolj skrbi to, da se bo ta
               zakon izkazal kot evropsko zanemarljiv, ne pa evropsko primerljiv.</p>
               <p>Naslednja reč, ki me je skrbela že čisto na začetku, ta zakon je očitno vzorec za
               medijski zakon, ki nastaja. Se pravi, za zakon, ki bo pokril vse medije in jih
               unificiral ter naredil vse medije takšne, kot vse kaže, da bo postala Radiotelevizija
               Slovenije.</p>
               <p>Zakon o medijih imamo na klopeh. Jaz sem vse pregledal, tudi pri sosedih, sklonil sem
               se pod klop, ni tega zakona o medijih. Ne vem, ali so to videli samo izbrani,
               določeni, posvečeni, ampak res ga ne najdem.</p>
               <p>O tem, da je bil vpliv politike na medije v prejšnjem obdobju očiten, to je zelo
               težko zanikati. Mene bolj skrbijo neočitni vplivi na medije. Tudi na RTV Slovenija.
               Prepričan sem pa, da ta zakon, ki ga danes obravnavamo, ne bo povzročil prepira med
               koalicijskimi strankami, katera bo bolj obvladovala RTV. Zelo jasno je, katera bo
               najbolj obvladovala RTV, in to bo za demokracijo slabo. Dokler bo prepir, kdo bolj
               obvladuje, je še v redu, dokler ni nihče zadovoljen z mediji, mislim, da je tudi v
               redu. Nismo bili najbrž ne vi, ne mi. Jaz vam povem, delal sem 20 let v medijih, s
               politiko sem bil veliko manj zadovoljen, kot pa politika z menoj. Bil sem klican na
               odgovornost v onem sistemu, pa tudi v tem. Pa sem še vedno tukaj. Bolj me skrbi, ker
               me nihče ne bo klical. Tudi to se je zgodilo, pa se je kar zgodilo kaj z mano.</p>
               <p>To so nevarne zadeve. Dragi Tone je tudi lahko odpisal dragemu Borutu. Sedaj pa me
               bolj skrbi, da kakšen Janez ne bo mogel odpisati kakšnemu drugemu Janezu ali pa
               kakšen Andrej. Da bodo stvari postale samo enosmerne in enoznačne. Svoboda ni samo
               beseda in zaradi tega se danes splača govoriti. Ta beseda marsikaj pomeni. Kar se
               Prekmurja tiče, to mi je bilo najbolj všeč. Veste, vse je Prekmurje, pravijo
               Prekmurci, samo odvisno je na kateri strani Mure stojiš. In tudi vse je Zasavje, samo
               odvisno je, kako dolgo merimo te zadeve. .../Glas iz ozadja./... Ja. Od tam sem
               izvedel.</p>
               <p>Na koncu zelo takšna lepa pesmica, tam v 19. stoletju so bratje Grimm že delovali. Iz
               ene od pravljic je tale stavek, ki ga bom malo prilagodil: "RTV, RTV, ti mi povej,
               kdo je najlepši v deželi tej?" In RTV odgovori: "Ljubi moj, saj veš sam, ki si, da v
               deželi tej, najlepši si, lahko le ti." Hvala lepa.</p>
            </sp>
            <sp xml:id="SDZ4-Redna-08-2005-07-15.sp47">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima... Proceduralno vprašanje, gospod Sok.</p>
            </sp>
            <sp xml:id="SDZ4-Redna-08-2005-07-15.sp48">

               <speaker>ALOJZ SOK:</speaker>

               <p>Hvala lepa za besedo. Spoštovani predsedujoči! Jaz imam en proceduralni predlog, in
               sicer, kolega Grims je predlagal, da dobimo med sejo odločbo ustavnega sodišča,
               zakona o medijih. Jaz pa vas prosim, da nam tudi zagotovite odločbo ustavnega sodišča
               v zvezi z zakonom o javnih uslužbencih. O tem je govoril poslanski kolega Potrč.
               Namreč, ta odločba je menda res, da že v državnem zboru, vendar je v poslanske
               skupine še nismo dobili in tudi na spletni strani ustavnega sodišča še ni objavljena.
               Predvidevam torej, da jo je gospod Potrč dobil po drugih kanalih in zato predlagam,
               da jo dobimo vsi poslanci v državnem zboru. Hvala lepa.</p>
            </sp>
            <sp xml:id="SDZ4-Redna-08-2005-07-15.sp49">

               <speaker>PODPREDSEDNIK MAG. VASJA KLAVORA:</speaker>

               <p>Proceduralno, prosim. Gospod Cvikl. Gospa Bebler.</p>
            </sp>
            <sp xml:id="SDZ4-Redna-08-2005-07-15.sp50">

               <speaker>DARJA LAVTIŽAR BEBLER:</speaker>

               <p>Hvala lepa, gospod podpredsednik. Da pojasnim to zadevo. Danes je ustavno sodišče
               naslovilo na podpisnike zahteve za presojo ustavnosti zakona o javnih uslužbencih v
               določenih členih in podpisniki smo dobili to odločbo. Tako. Normalno dobijo najprej
               podpisniki, dobila je tudi odločbo vlada in je minister za javno upravo že sklical
               tudi tiskovno konferenco ob 14.30 uri.</p>
            </sp>
            <sp xml:id="SDZ4-Redna-08-2005-07-15.sp51">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V zvezi... Gospod Sok, nisem vam dal besede. Prosim, proceduralno, gospod
               Grims.</p>
            </sp>
            <sp xml:id="SDZ4-Redna-08-2005-07-15.sp52">

               <speaker>MAG. BRANKO GRIMS:</speaker>

               <p>To pa moram demantirati in protestirati. Vsem strankam v postopku bi moral biti
               hkrati dosegljivo besedilo. Se pravi, tudi državnemu zboru, ki je v tem primeru zakon
               sprejel. Kako je potem mogoče, da tega nismo prejeli?</p>
            </sp>
            <sp xml:id="SDZ4-Redna-08-2005-07-15.sp53">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem s tem in... Ali bi lahko prosil, če se umirite! Gospa
               Bebler.</p>
               <p>Zaključil bi s tem, da rečem, da to ni v neposredni zvezi s tem, o čemer zdajle
               razpravljamo. Zato bomo razpravo o zakonu o RTV nadaljevali. Besedo ima gospod Pavel
               Gantar.</p>
            </sp>
            <sp xml:id="SDZ4-Redna-08-2005-07-15.sp54">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Seveda se trnova pot tega zakona, ki je vzbudil
               veliko polemik in razprav o vlogi in pomenu javne radiotelevizije, javnega servisa,
               ki je razgrnil paleto različnih pogledov na to zelo pomembno eminentno
               družbenopolitično, kulturno in gospodarsko vprašanje, ta dolga pot se pravzaprav
               danes v parlamentu ne bo končala, če bo ta zakon potrjen. Sledi referendum. V tem
               novem sklicu sledi prva preizkušnja, na katero bodo poklicani tudi volivke in
               volivci, da se odločijo, kakšen zakon želijo imeti oziroma ali želijo imeti prav
               takšen zakon. Mogoče ni treba, da bi do tega referenduma prišlo; o tem bom rekel
               nekaj besed. Mogoče je doseči nek kompromis in dogovor, ki bi bil dober za
               demokracijo in medije nasploh v Sloveniji. Vendar bi kljub vsemu najprej rekel nekaj
               besed k temu, kar je bilo že rečeno, predvsem v povezavi s pismi dveh dragih
               predsednikov. Ker je bilo s strani pozicijskih strank toliko rečeno o tem, kakšen
               vpliv imajo in kako se dva draga predsednika prepirata o tem, kdo je imel vpliv ali
               ni imel vpliva na javno radiotelevizijo. To je omenil tudi minister. Minister je, če
               se ne motim, zgodovinar in bo mogoče to pismo znal bolje interpretirati in razumeti
               čez kakšnih deset let, sem prepričan o tem. Sicer pa to pismo ne govori o tem, kdo
               ima večji vpliv, ampak predvsem o tem, da se o tem vplivu na takšen način nima smisla
               in ni treba pogovarjati. Kar zadeva LDS, bi lahko rekel samo to, da so očitki na naš
               račun precej iz trte izviti in da predstavljajo zgolj krinko za poskus ne
               podržavljanja - se strinjam z gospodom Hvaucem pred mano -, temveč privatizacije
               televizije predvsem s strani vladajoče stranke, se pravi, SDS. Iz vrst LDS ni nikoli
               prišel ne predsednik sveta ne direktor zavoda. V LDS nikoli nismo imeli odločilnega
               ali prevladujočega vpliva. Če pogledate sestavo članstva in članov, sam sem bil v
               nekem obdobju član sveta RTV, recimo, dal sem glas za imenovanje Janeza Jerovška,
               ampak sem ga seveda žal moral pozneje tudi umakniti, zato ker je bilo vodenje skrajno
               neresno in so z vseh strani opozarjali na to, levi in desni, prosimo, naredimo nekaj
               za zamenjavo generalnega direktorja, da ne bo res televizija propadla prej kot bi
               sicer.</p>
               <p>Janez Jerovšek, Žarko Petan, dva dokaj izražena politika z desne scene, celo SDS-a,
               Janez Čadež, prav tako politik, ki je blizu SLS-u, če se ne motim, sedaj imenovan v
               nek nadzorni odbor, Aleks Štakul, boste danes po 8 mesecih vladanja verjetno
               spoznali, da če kaj ni, potem ni LDS-ovec, in seveda vse to kaže, da so vaše besede o
               tem, kako je LDS vladala na televiziji iz trte zvite. Navsezadnje, če bi res imeli
               tako velik vpliv, ob tem da vsi priznavamo, da ima javna radiotelevizija zelo
               pomembno vlogo, bi verjetno ne izgubili volitev, če imamo mi res tako velik vpliv na
               javno radiotelevizijo. Seveda je nimamo in seveda je to samo krinka za to, da bi jo
               sedaj pa vi zares prevzeli, ne podržavili, ampak privatizirali.</p>
               <p>V bistvu s tem zakonom, ki bo danes potrjen, LDS izgublja nekaj, česar nikoli ni
               imela; in več ko to, česar tudi nikoli pravzaprav ni hotela imeti. Predvsem bi vas
               opozorili na to, da je ta sestava sveta rezultat nekih refleksij, ki smo jo vsi
               tisti, ki smo pisali tudi v 80. letih, imeli v zvezi s tem, kakšna naj bi bila javna
               radiotelevizija potem, ko bo neka demokracija, ko bo neka svoboda. Da ne bodo
               vplivali nanjo direktno politični in partijski veljaki, ampak da bo servis, v katerem
               bo imela svojo besedo tudi civilna družba. Mogoče je ta ideja danes že tudi do
               določene mere naivna. Mogoče je bila, bi rekel, bolj investirana želja vseh tistih,
               ki v 80. letih niso mogli in niso imeli dostopa do javne radiotelevizije, ta pa jih
               je precej močno napadala ali zmerjala. Mogoče je to ideal, ki v politično tako
               profilirani Sloveniji danes ne velja več, vendar ker sem pač tudi še idealist,
               mislim, da se od tega ideala, ki tudi ni najboljše funkcioniral, to tudi priznam, da
               se od tega ideala ne kaže kar tako posloviti in narediti takšen korak, kot ste ga
               naredili vi.</p>
               <p>Toda, če gledam zakon v celoti, mislim, da je zakon precej slab; da ima nekaj
               rešitev, ki so boljše od prejšnjega, kar je normalno, 10 let je vmes. Ampak če se
               vprašam o tem, kaj je tisto zaradi, česar bi jaz bil pripravljen iti v zvezi s tem
               zakonom na referendum sta samo dve ali tri stvari. Majda, moje mnenje je moje mnenje
               - ti boš povedala svojega, tako kot v Liberalni demokraciji vedno znamo narediti.
               O.k. Samo dve ali tri stvari, zaradi katerih sem pripravljen iti na referendum, in to
               je predvsem sestava programskega sveta in sestava nadzornega sveta in delno, po mojem
               mnenju, ne preveč ustrezna razmejitev pristojnosti med programskim in nadzornim
               svetom. Zaradi teh stvari sem jaz pripravljen iti na referendum. Nisem pripravljen
               iti na referendum zaradi tretjega kanala, zaradi cele vrste drugih pomanjkljivosti.
               Ampak tisto, kar bi rad poudaril, je pa to, da je tu v teh obsegu razprav, da so bile
               rešitve, ki so pravzaprav, bi lahko predstavljale kompromis. Ena od teh, ne edino
               zveličavna, ne popolnoma dodelana, je bila ta, ki jo je vložil mirovni inštitut. So
               bile tudi druge in če bi želeli imeti javni servis, bi lahko prišli tudi do
               kompromisa ob teh vprašanjih.</p>
               <p>Zato mislim, da je - še enkrat pozivam in vlado in vse vas, poslanke in poslanci iz
               pozicije, čeprav vem, da je to zaman, da razmislite ponovno, če se lahko - in mislim,
               da se lahko - zmenimo za kompromisno rešitev, po kateri ima civilna družba pomembno
               vlogo pri imenovanju v programskih svet, hkrati pa ta potrditev pride, recimo, s
               strani tudi državnega zbora na podoben način, kot je to predlagano, bi lahko to bila
               rešitev dobra za obe strani. Bi bil kompromis, jaz mislim, da je ta zadeva, urejanje
               medijskega prostora, pravil, po katerih se v slovenskem prostoru ureja in odreja, da
               je to pomembna zadeva. Lahko se strinjamo in nestrinjamo o številnih zadevah v zvezi
               s politiko, gospodarstvom, razvojem, ampak če bi se znali strinjati o tem, kakšni so,
               če hočete, mehanizmi, generacijski mehanizmi javnega servisa, bi bilo to izjemno
               pomembno. Jaz ne verjamem, da bo do tega prišlo, lahko pa bi. In o tem bodo seveda
               morali odločiti volilke in volilci na referendumu. Kajti za te stvari sem pripravljen
               pa iti, tudi v imenu tega, da smo nekoč želeli imeti televizijo, v kateri ne bo
               katerikoli politični veljak direktno lahko vplival na program, da smo želeli imeti
               tako televizijo in smo jo tudi dobili, takšno ali drugačno. Zaradi tega sem
               pripravljen iti na referendum in pozvati tudi vse druge. Hvala lepa.</p>
            </sp>
            <sp xml:id="SDZ4-Redna-08-2005-07-15.sp55">

               <speaker>PODPREDSEDNIK MAG. VASJA KLAVORA:</speaker>

               <p> Hvala lepa. Besedo ima gospod Aurelio Juri.</p>
            </sp>
            <sp xml:id="SDZ4-Redna-08-2005-07-15.sp56">

               <speaker>AURELIO JURI:</speaker>

               <p> Hvala lepa, gospod podpredsednik. Danes nam je državni svet spet ponudil priložnost
               za premislek, ker sem vendarle pod vtisi včerajšnje razprave in še prejšnjih okrog
               protikorupcijske komisije, varuha človekovih pravic in izbrisanih, kadrovanja
               predsednikov sodišč in tako naprej, in seveda to mi ne daje upanja, da se boste
               tisti, ki ste zadnjič glasovali za zakon, morda premislili. Kar pa vendarle upanje
               zadnje zamre, seveda kaže vztrajati pri argumentaciji neprimernosti tega zakona. Ne
               nazadnje, če mu ne bomo ustavili poti danes, bomo to skušali na referendumu, ker
               verjamem, da bodo volilke in volilci zmogli več pametne presoje. To, na kar se zelo
               radi sklicujete, zagovorniki tega zakona, zlasti kolega Grims in Jerovšek, oziroma na
               zatrjevanje predsednika naše stranke, da bi naj LDS imel močan vpliv na zavod, in na
               vrnjeni očitek, da bi naj ga imeli vi, je argument, ki v primerjavi z vplivom, ki ga
               želite vi vzpostaviti, odpihne lahko že jutranja sapa. Res da tudi LDS in mi se
               trudimo vplivati na programsko politiko javne radiotelevizije, kdaj pa kdaj, če to
               znamo, se prikupiti kakemu uredniku in novinarju, nam tudi uspe, žal vse manj, a
               enako ravnate vi in enako ali čedalje bolje uspeva vam. Kar nekaj pomembnih imen na
               RTV-ju je danes na vaši strani in vam pomagajo "sto na uro". To, pa kar vzpostavljate
               vi s tem zakonom, je institucionaliziran vpliv politične oblasti nad zavodom, je
               dobesedno njegovo podržavljenje. 21 članic in članov, torej veliko večino
               programskega sveta, boste imenovali tu, v državnem zboru. In tudi ne tako, da bomo -
               ali boste - upoštevali razmerje političnih sil, ampak z logiko in instrumentom
               večine. Enako velja za nadzornike. Izbrana bodo le imena civilne družbe, domnevno
               ugledna in politično nekontaminirana, ki bodo vam ustrezala - torej iz vrst Zbora za
               republiko, Nove revije, Slovenskega svetovnega kongresa, Nove zaveze, raznih gibanj
               za spravo Pod lipo, demokratizacijo medijev, pravično mejo v Istri, in podobno -, naj
               bi zagotovila na ta način avtonomijo in neodvisnost zavoda. No, bodimo resni!</p>
               <p>Slabo je tudi to, da regionalna centra izgubljata svojo avtonomijo, kar zlasti za obe
               avtohtoni narodni skupnosti, ki v teh centrih izražata svoje interese, potrebe in
               pravice, ne more biti bolje. Ne glede na dogovor, ki ste jima ga vsilili.</p>
               <p>Deloval sem na radiu, na televiziji Koper-Capodistria kot novinar italijanskega
               informativnega programa in pripadnik italijanske narodne skupnosti celih 18 let, pa
               vem, kakšne so razmere, če si dejansko avtonomen oziroma ne.</p>
               <p>Kolegice in kolegi iz koalicije. Očiten je vaš trud, da bi se povsem obdali z
               ogledali, ki vam bodo znova in znova dopovedovali, da "ste najlepši v deželi tej",
               kot pravi kolega Gulič. A se bo vselej našla kakšna špranja, od koder bo pricurljala
               vaša prava podoba. Ne nazadnje se zrcalu volitev ne morete in ne moremo izogniti.</p>
               <p>Hvala.</p>
            </sp>
            <sp xml:id="SDZ4-Redna-08-2005-07-15.sp57">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudolf Petan.</p>
            </sp>
            <sp xml:id="SDZ4-Redna-08-2005-07-15.sp58">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani!</p>
               <p>Torej, kar na začetku naj omenim ali pa postavim trditev, da Slovenija nujno, res
               nujno rabi nov zakon o RTV. Zakaj? Prvo, to se mi zdi zelo pomembno, potrebno je
               odpraviti ustavno neskladnost, ki jo je ugotovilo ustavno sodišče. Čakalo se je kar
               nekaj časa, ugotavljalo se je, da stvari ne tečejo tako, kot je potrebno, vendar
               očitno je politiki pač tako odgovarjalo. Seveda pred volitvami. In ta predlog, ki je
               pred nami, elegantno rešuje zagate, ki jih je opredelilo ustavno sodišče.</p>
               <p>Naslednje, zaradi česar trdim, da je nujno potreben nov zakon, je to, da je
               obstoječega povozil že čas. Ga je čas povozil. Eno je seveda odločba ustavnega
               sodišča, drugo pa, kar se mi zdi pomembno, so pa same razmere v zavodu. Ne nazadnje
               čas gre naprej in nove metode vodenja se pojavljajo boljše, takšne, da so rezultati
               vodenja tako velikega zavoda prav gotovo boljši.</p>
               <p>Naslednja točka, zaradi katere se mi zdi potrebno, da je potreben nov zakon, je to,
               da je potrebno pomagati lokalnim medijem. Namreč, tiste famozne 3%, ki jih je
               opredeljeval stari zakon in so ustavno sporni, je potrebno rešiti in zame je ta zakon
               neke vrste dvojček zakona o medijih, ki se pripravlja in bo kmalu tudi, tako kot se
               najavlja, prišel po poti, ki je predvidena, v to hišo in bomo o njem tudi
               razpravljali.</p>
               <p>Naslednje, potrebno je urediti razmere v zavodu. Mogoče je izguba smo ena od teh
               elementov, so tudi druge. Omenil bi, kot smo danes že tudi slišali, okrog 800
               honorarcev, ki so delali v tem zavodu in kar je bilo pri tem najbolj problematično,
               je to, da zaposleni v lastni hiši so bili v slabšem položaju, tako se govori, bolj v
               nezavidljivem položaju kot pa tisti honorarci. In lahko rečemo, da so bili zaposleni
               v hiši RTV žrtve takega stanja, mogoče tudi na račun teh honorarcev. Zato pa jih je
               bilo toliko in zato pa so potrebni honorarci, da se da marsikaj tudi prikriti. In
               zaposlenim v tej hiši se je dogajalo to, da so dobivali za več dela slabše plačilo.
               In mimogrede bi samo omenil čudna dogajanja v časovni stiski glede cene delnic
               Intelsata. Samo mimogrede, da ne bi preveč zahajal v to.</p>
               <p>Naslednja točka, ki se mi zdi zelo pomembna, pa je depolitizacija tega zavoda.
               Dejstvo je, da svet RTV vodi natanko politično profilirana oseba, ki je bila na čelu
               nekdanje stranke. Ta v bistvu takrat, ko je bil še on predsednik, ni nikoli prekinila
               s kontinuiteto enopartijskega sistema in pa, če hočete, tudi jugonostalgije. In zato
               ni čudno, da je v programski sceni imel prednost Komisar Rex pred proslavo generala
               Maistra. Žal je bilo tako.</p>
               <p>In spoštovani, dovolite, da tudi jaz samo citiram dva stavka teh slavnih pisem.
               "Dragi Tone, ko boste agitirali med ljudmi za referendum in za neodvisnost medijev,
               daj, spomni se, dragi Tone, kakšen vpliv je imela tvoja stranka nanje cel čas
               tranzicije, z zakonom ali mimo." Se pravi, zakon ali pa mimo - vpliv. In potem
               odgovor: "Spomnim naj te, Borut, da so predlagatelji zakona kot enega od pomembnih
               razlogov za zakon navajali predsednika programskega sveta RTV, ki je bil predsednik
               nekdanje totalitaristične stranke in pri tem niso mislili moje stranke." In sedaj,
               kaj je pri tem najbolj zanimivo, zakaj sem to citiral; zato, ker odgovor "dragega
               Toneta" ni šel v zanikanost tega vpliva, ampak skušal je še nekaj spodnesti na drugo
               stran. Nikjer ni bilo nobenega govora o kvaliteti programa. Nikjer ni bilo tega,
               nikjer ni bilo vsebine, šlo je samo za politično zadevo. Tako da, verjetno bo nekaj
               držalo, kar je bilo zapisano.</p>
               <p>In naslednja točka, zaradi katere se mi zdi pomembno, da dobimo nov zakon, namreč,
               državni svet je izglasoval veto izključno zaradi užaljenosti in ne zaradi vsebine. Ni
               bila pomembna vsebina, niso bili pomembni pomisleki glede programa, ampak zato, ker
               je bilo pomembno, koliko članov, državnega sveta bi naj bilo v nekem birokratskem
               organu.</p>
               <p>Naslednja točka. Ta zakon je evropsko primerljiv, loči marsikaj, javne interese,
               tržne dejavnosti in ne nazadnje, tudi to je pomembno, večina držav v Evropi ima
               podobno ureditev. Tam, slučajno v eni državi, ki je pa podoben našemu, so pa
               strahovite težave.</p>
               <p>Sedaj še točka, ki se mi zdi bistvena. Vsa razprava nasprotnikov se vrti okoli
               programskega sveta, kdo naj tam sedi, kako naj se voli, kateri strokovnjaki naj tam
               sedijo, koliko mirovnega inštituta naj bo vanj vključenega, na kakšen način naj bo
               vključeno in da ne naštevam še drugega. Pozabljate pa seveda na nekaj. 2 milijona
               potencialnih gledalcev to konec koncev ne zanima, kdo bo tam sedel in po kakšen
               ključu bo izvoljen, zanima jih kvaliteta programa, vsebina programa, raznolikost
               vsebin, ne nazadnje višina prispevka za vse to. Sestava konec koncev niti ni toliko
               pomembna in tudi to jih navsezadnje ne zanima, ali so člani državnega sveta užaljeni
               ali pa niso in zato izglasujemo veto. Seveda tudi to jih ne zanima, koliko ste vi
               govorili o sestavi tega sveta, vse se je sukalo okoli tega. Najbolj me je pa zbodlo
               to, da sem tudi danes še enkrat več slišal, zakaj bi nekdo šel na referendum. Glavna
               točka, glavna poanta tega je sestava tega nekega sveta, ne pa vsebine, ne pa
               programi, ne višine prispevka - nič tistega, kar ljudi zanima, ampak samo sestava
               nekega sveta. To je zadeva, zaradi katere se izplača iti na referendum.</p>
               <p>Drugo. Nimate realnih argumentov, ki so pomembni za ljudi, zato nas seveda niste
               prepričali, da je ta zakon slab. Samo zaradi enega organa ta zakon še ni slab, ker
               treba je imeti pred očmi tisto, kar ljudje ocenjujejo, zato je zakon nujen.</p>
               <p>Mogoče na koncu. Prenosi sej, ki bodo na posebnem kanalu, bodo direktno pokazali, kaj
               mi to delamo, kaj govorimo, kako potem glasujemo, ali mogoče glasujemo drugače, kot
               govorimo, in pa seveda, kako se potem tudi obnašamo na terenu. Se pravi, ljudje bodo
               direktno videli, ne pa, da bodo obveščeni kratko prek nekih posrednikov, prek nekih
               filtrov ali pa mogoče celo, da se prek daljših komentarjev, predvsem v tiskanih
               medijih, prikazuje stvari popolnoma drugače, kot pa so. Če in ko bo to tako, sem
               prepričan, da ne bomo doživeli takšnih žalitev, kot smo jih vladni poslanci doživeli
               včeraj, ko smo bili "klopi", ko smo imeli "b ali c kompleks", ko na "desno lečo slabo
               vidiš na levo stvar", da stvari ne razumemo in vse to smo slišali približno v eni
               uri. Še več je bilo tega, ampak ne bom vsega našteval. Takoj bi vprašal, kje pa sedaj
               in kdo, od kod sedaj veje ta nestrpnost, od kod? Ne bom komentiral. Dvomim da, če bi
               včeraj bil neposredni prenos, tako kot se predvideva z novim zakonom, da bi vse te
               besede bile izrečene tukaj na tem prostoru in tudi zaradi tega ne bom podprl veta,
               ker menim, da je ta zakon potreben in nujen, jaz bi rekel, da je že nekaj let
               prepozen. Hvala lepa.</p>
            </sp>
            <sp xml:id="SDZ4-Redna-08-2005-07-15.sp59">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Marjan Pojbič.</p>
            </sp>
            <sp xml:id="SDZ4-Redna-08-2005-07-15.sp60">

               <speaker>MARIJAN POJBIČ:</speaker>

               <p>Hvala gospod predsedujoči. Spoštovani gospod minister, spoštovane kolegice,
               spoštovani kolegi! Uvodoma moram povedati, da sem presenečen nad razpravo in
               odločitvijo državnega sveta, ki je sprejel odložilni veto na predlog zakona o RTV-ju,
               saj je iz razprave možno ugotoviti, da je zakon dober in zelo nujno potreben za
               ureditev razmer na RTV-zavodu. Iz dneva v dan sem bolj prepričan, da je RTV-zavod še
               bolj, kot sem predvideval, politično obarvan, saj lahko vsak, ki spremlja prvi
               program RTV, jasno vidi, kateremu je v programu namenjeno največ časa, in to je eliti
               LDS in SD.</p>
               <p>Da je zavod RTV politično voden, je jasno razvidno iz pisem, ki sta si jih izmenjala
               predsednika LDS, Tone Rop, in predsednik SD, Boru Pahor, citiram, Anton Rop: "Spomnim
               naj te, Borut, da so predlagatelji zakona kot enega od pomembni razlogov za zakon
               navajali predsednika programskega sveta RTV, ki je bil predsednik nekdanje
               totalitaristične stranke in pri tem niso mislili na mojo stranko", - torej LDS. In
               gospod Borut Pahor, citiram: "Ko boste anketirali med ljudmi za referendum in za
               neodvisnost medije, daj spomni se, dragi Tone, kakšen vpliv je imela tvoja stranka
               nanje cel čas tranzicije, z zakonom ali mimo njega." Torej, mimo njega celo. To
               seveda pomeni, da je iz teh pisem vsakemu v tej državi popolnoma jasno, da je vodenje
               zavoda popolnoma politično in zato je nujno potrebno ta zakon, ki omogoča takšen
               vpliv politike, zamenjati z zakonom, ki ga predlaga vlada, ki bo omogočal objektivno
               informiranje Slovenk in Slovencev in preprečil politično vodenje tega zavoda.</p>
               <p>Predlagani zakon bo odpravil tudi to, da bodo državljanke in državljani plačevali
               nekaj, s čimer niso zadovoljni, po prej določeni ceni in brez možnosti vpliva.</p>
               <p>Predlagani zakon bom podprl še iz naslednjih razlogov. Ker ta zakon postavlja
               učinkovito organiziran sistem, katerega temelj je novinarska samostojnost in
               profesionalnost, njegov vrh pa ima vse tiste pristojnosti, ki so nujne za uspešnejše
               in bolj kvalitetno delovanje javnega zavoda. Zakon daje tudi pravno podlago za
               razširjanje novega nacionalnega programa, namenjenega kvalitetnemu stalnemu in
               sprotnemu informiranju javnosti o delovanju slovenskega parlamenta, da se ne bo
               dogajalo to, kar se dogaja sedaj, ko Slovenke in Slovenci vidijo samo tisto, kar želi
               LDS in Socialni demokrati. Žalostno je, da moram na to opozoriti, ker se namreč tega
               ne da skriti, in dnevno me državljanke in državljani opozarjajo, da je zadnji čas, da
               na tem področju nekaj storimo in da se zavedamo, da smo dolžni Slovenkam in Slovencem
               zagotoviti objektivno informiranje, kar seveda sedaj ni praksa.</p>
               <p>Spoštovane kolegice in kolegi! Prepričan sem, da državljani Republike Slovenije vedo,
               zakaj so zaupali vodenje te države novim ljudem, in sem prepričan, da tudi z
               referendumom ne boste uspeli izpeljati in očuvati pozicije, ki vam zagotavlja
               manipuliranje z lastnimi državljani in z njihovim denarjem, ki ga želite še naprej
               zapravljati na vaš način, na katerega ste bili navajeni v preteklosti. Hvala.</p>
            </sp>
            <sp xml:id="SDZ4-Redna-08-2005-07-15.sp61">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miro Petek.</p>
            </sp>
            <sp xml:id="SDZ4-Redna-08-2005-07-15.sp62">

               <speaker>MIRO PETEK:</speaker>

               <p>Hvala za besedo, gospod podpredsednik. Zakon o RTV-ju bom podprl, za kar je več
               razlogov. Z enim stavkom pa bi lahko rekel, da tudi zato, ker je ta zakon boljši od
               prejšnjega zakona in še zdaleč ni tak, kot se ga skuša prikazati v javnosti.</p>
               <p>V zadnjih mesecih je bilo največ razprav in vročih besed okoli 17. člena. Iz mnogih
               razprav in tudi amandmajev, ki so bili vloženi in nato zavrnjeni, je bilo razbrati,
               da si manjši, toda precej glasen del slovenske javnosti želi ohraniti obstoječe
               stanje. Najbolj vneti kritiki tega zakona so govorili, da zakon omogoča politizacijo
               javne radiotelevizije in novinarjev na javnem zavodu. O prihodnosti je težko tako
               citirano govoriti, lažje nam je govoriti o preteklosti. V preteklosti pa je bil
               predvsem komunistični režim tisti, ki je omogočal to politizacijo novinarstva, kar je
               vodilo v njegovo deprofesionalizacijo, kar pa pomeni politično odvisnost in izgubo
               profesionalne avtonomije.</p>
               <p>Prejšnji režim je novinarjem podelil status družbenopolitičnih delavcev, podoben
               status, kot so ga imeli svoj čas partijski funkcionarji. Vsi tisti novinarji, ki
               nismo bili člani komunistične partije, poudarjam nismo bili člani komunistične
               partije, pa smo bili že v osnovi sumljivi. Politična elita, ki pa je nedavno izgubila
               oblast, pa je novinarje zreducirala na javne uslužbence. O politizaciji novinarstva
               lahko podkrepljeno in z dejstvi govorimo le v preteklem času. Prihodnost lahko
               predvidevamo ali pa jo napovedujemo. Današnja opozicija očitno napoveduje to
               prihodnost na osnovi lastnih izkušenj iz preteklosti in zato imajo pri napovedovanju
               prihodnost RTV tako črn pogled. Ravno iz svojih izkušenj so namreč potegnili sklep,
               da se bo politizacija tega javnega zavoda nadaljevala tudi v prihodnosti. Intenca
               aktualne oblasti in tudi tega zakona pa je pošten in uravnotežen medijski prostor.
               Toda ta želja je ob vseh debatah o novem zakonu o RTV naletela na bučno
               nasprotovanje, v katerem je bilo težko soočati argumente. Šlo je za kombinacijo
               simplifikacije in orkestriranih nastopov ter venomer ponavljanja enih in istih tez.
               Nova zakonodaja bo RTV-hiši nedvomno koristila. Predvsem bo koristila gledalcem in
               poslušalcem.</p>
               <p>Ko so nam nedavno iz RTV-hiše poslali delovno gradivo za pripravo letnega poročila,
               smo v teh papirjih naleteli na nekaj zanimivih dejstev. Povprečna starost v tem
               zavodu je 48 let, kar je seveda precej in na nek način kliče po pomladitvi tega
               kolektiva. Vendar to ni najbolj pomembno. Bolj kot to je pomembno dejstvo, da jih
               skoraj polovica ne izpolnjuje izobrazbenih pogojev, ki jih zahteva sistemizacija del.
               Sedaj se lahko vprašamo, kako ustvarjati kvaliteten program na nacionalni televiziji
               in radiu in kako naj funkcionira tako velik in pomemben javni zavod, če kar polovica
               zaposlenih nima ustrezne izobrazbe. V tem istem dokumentu je generalni direktor Aleks
               Štakul navedel kot uspeh, da so na RTV skoraj za polovico zmanjšali število vodij, ki
               so bili sami sebi namen. Torej je na RTV potemtakem ostala še polovica takšnih vodij,
               ki so sami sebi namen.</p>
               <p>Zadnje mesece je bilo slišati, da se nova oblast boji, da bi ji mediji nastavili
               ogledalo. Toda ljudem je treba povedati tole: mediji ne odslikavajo realnosti, temveč
               jo soustvarjajo in konstruirajo. Sleherno sporočilo, ki ga preberemo, ki ga vidimo na
               televiziji, je hkrati že interpretacija. Mnoge novinarske zvrsti se danes spretno
               mešajo in se kot poročila prodajajo komentarji. Vsak komentar pa je seveda
               interpretacija. Zato je toliko bolj pomembno, da se ustvari neke možnosti za
               profesionalno delo na javni radioteleviziji, in ta zakon to omogoča. Hvala.</p>
            </sp>
            <sp xml:id="SDZ4-Redna-08-2005-07-15.sp63">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Mitja Ljubeljšek.</p>
            </sp>
            <sp xml:id="SDZ4-Redna-08-2005-07-15.sp64">

               <speaker>MITJA LJUBELJŠEK:</speaker>

               <p>Hvala za besedo. Spoštovani zbor, spoštovani minister, spoštovani svetnik! Državni
               svet je torej sprejel sklep, da zahteva od državnega zbora, da ponovno odloča o
               zakonu o RTV. Zgolj zato, ker se ni strinjal z dvema točkama v zakonu, in ne glede na
               to, da zakon ureja še precej še drugih izjemno pomembnih zadev. Zanimiva je izjava
               svetnika, gospoda Hvalice <stage>(citiram)</stage>: "Naš ugled," ugled državnega sveta namreč, "bo
               zrasel, če predlog za veto izglasujemo." Osebno v to trditev močno dvomim. Ugled ni
               nekaj, kar se pridobi takoj. Ugled raste leta, izgubi pa se resnično lahko v
               trenutku. Mislim, da je bil veto izglasovan predvsem zaradi predvidenih sprememb
               zakona o državnem svetu. Predlagani 17. člen, ki mu nasprotuje državni svet, dovolj
               široko odpira vrata široki civilni družbi.</p>
               <p>Sprašujem, zakaj dvomite, da državni zbor ni dovolj verodostojen za potrditev in
               zavrnitev predlaganih kandidatov za člane sveta RTV? Istočasno pa mu je zaupano, da
               potrjuje ali zavrne imenovanje ustavnih sodnikov, generalnega državnega tožilca,
               sodnikov in druga imenovanja. Ali so vsa ta imenovanja zgolj politična? Ali ni ta
               dvom v državni zbor veliko nezaupanje v to najvišjo zakonodajno institucijo?
               Nezaupanje v volivce, ki so nas za to delo pooblastili? Ali menite, da nisem sposoben
               po mojih kriterijih izvoliti ugledne, strokovne, neodvisne in moralne poštene
               ljudi?</p>
               <p>Obravnavani zakon oziroma določila 17. člena se kar v največji meri ujema z
               rešitvami, ki jih poznajo v večini držav Evropske skupnosti. Trditve, da nikjer v
               Evropi niso parlamenti tisti, ki bi imenovali člane programskih svetov, je zavajanje
               tistih, ki nas prepričujejo, da je bila do sedaj Slovenija zgled medijske svobode in
               demokracije za vso Evropo.</p>
               <p>Zakaj torej tega obstoječega oziroma starega, neustavnega slovenskega zakona o RTV
               niso uvedli tudi v drugih evropskih državah, tudi tam, od koder so v zadnjem času
               prišli njegovi vplivni pobudniki? Zanimivo je, kako so prav ti javno nasprotovali
               reformi upravljanja nacionalne RTV s povišanimi toni groženj in ukazovanja.</p>
               <p>Dragi Tone, dragi Borut, spoštovani kolegi in kolegice iz LDS in SDS! Škoda, da vaš
               čut za demokracijo, neodvisnost in pluralnost medijev ni bil tako izostren že pred
               leti. In sprašujem vas, ali bi novemu zakonu nasprotovali z enako odločnostjo, če bi
               bili sedaj še na oblasti? Preprosto, niste iskreni - da ne uporabim še kaj bolj
               slabšalnega!</p>
               <p>Naj povzamem misel našega velikega Slovenca, Trstenjaka. Citiram: "S slovensko
               poštenostjo smo preživeli tisočletje in upam, da bomo še naprej. Ko te ne bo več,
               bomo kot narod propadli."</p>
               <p>Vloženi veto in nasprotovanje opozicije me nikakor ne prepričujejo, da vam gre v tem
               primeru resnično za avtonomijo in pluralnost RTV. Vedno bolj sem prepričan, da gre le
               za varovanje dosedanjih lastnih pozicij moči, ker je dokazano, da če je vladajoča
               stranka na oblasti več kot 10 let, bo njen vpliv zagotovo izrabljen do popolnosti. To
               nam praksa v Sloveniji tudi kaže.</p>
               <p>Vloženi veto ne rešuje neustavnosti starega zakona, ki traja že od leta 1993, torej
               že več kot 12 let. Ne rešuje jasne odgovornosti za slabo poslovno in finančno stanje
               RTV, ki se koplje v izgubah in so se do sedaj reševale samo z višanjem RTV-naročnine.
               K reševanju te problematike ni pristopil nihče: ne uprava, ne politika, ne stroka, ne
               društvo novinarjev, ne tako imenovana civilna družba. Sprašujem, kdaj se je tudi
               glede tega vprašanja iskalo mnenje širše civilne družbe. Kdo je bil in je še
               odgovoren za neomejeno trošenje denarja naročnikov RTV Slovenije? S predlaganim
               zakonom pa je odgovornost jasno razmejena in določena.</p>
               <p>Vedno znova mi kolegi iz LDS in SD pripisujete, da je bilo vse, kar ste delali
               zadnjih deset let, najboljše, najbolj strokovno in popolnoma nepolitično. Zato naj si
               po vašem sedanja koalicija ne dovoli v tej državi ničesar spreminjati. Na to vas bom
               še naprej opozarjal, vse do takrat, ko boste sami postali bolj samokritični in
               priznali kakšne napake v preteklosti. Vi sami niste spremenili svojega miselnega
               ozadja, zato vedno znova dokazujete v svojih razpravah bojazen, da bo sedanja
               koalicija in vlada posnemala vaša dejanja v času, ko ste bili vi na oblasti.</p>
               <p>Zahteva državnega sveta o ponovnem odločanju o zakonu RTV, me ni prepričala, da ne bi
               podprl predlaganega zakona. Spremembe, ki jih je državni svet predlagal, bi v osnovi
               spreminjale in rušile temeljne cilje predlaganega zakona, ki je zagotovo kakovosten
               preskok glede na dosedanji neustavni zakon, pa tudi glede pluralnosti, kot tudi
               poslovne in organizacijske dorečenosti ter jasne odgovornosti. Hvala za
               pozornost.</p>
            </sp>
            <sp xml:id="SDZ4-Redna-08-2005-07-15.sp65">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Milenko Ziherl. Prosim.</p>
            </sp>
            <sp xml:id="SDZ4-Redna-08-2005-07-15.sp66">

               <speaker>MILENKO ZIHERL:</speaker>

               <p>Hvala za besedo, gospod predsedujoči. Lep pozdrav gospodu ministru in gospodu
               državnemu svetniku, kolegice in kolegi! Kot se morda še spomnite, je moje prejšnje
               izvajanje bilo kar precej odmevno, saj so mojo izjavo večkrat citirali, pa tudi za
               dobro glasbo sem nekako poskrbel, ker so Bruce Springstina večkrat vrteli po
               televiziji oziroma po radiu. Večkrat je bila tudi citirala izjava, vendar bi se raje
               obrnil na najnovejše dogodke, o katerih bi želel spregovoriti. V mislih imam predvsem
               dopisovanje na relaciji "dragi Tone", "dragi Borut" v katerem izstopa predvsem
               vprašanje "dragemu Tonetu", če se ne spominja, kako velik vpliv je imela Tonetova
               stranka na medije cel čas tranzicije. Z zakonom ali mimo njega. Še enkrat poudarjam,
               z zakonom ali mimo njega. Posredno priznanje nezakonitosti me utrjuje v prepričanju,
               da je potreben nov zakon, ki bo vnesel red. Tone mu odgovarja, da bo z novim zakonom
               ogrožen ugled člana njegove stranke. Sam menim, da če bo hotela Socialna demokracija
               delovati v modernem evropskem duhu po vzoru Blaira, ji taki kadri ne bodo v pomoč,
               saj so vezani na preteklost in daleč od modernih evropskih trendov. Pogosto
               spreminjanja imena strank bo samo strošek, če ne bo novih nosilcev in novih vsebin.
               Vendar ni to današnja tema, niti ni moja tema oziroma me niti stanje v konkurenčni
               firmi, če se lahko tako izrazim, ne zanima. Oziroma kot sem slišal na Korčuli
               zanimivo misel: "Zašto brineš tuđe brige." To se pravi - se ne tiče.</p>
               <p>Tole je za POP TV o civilni družbi in strokovni sferi izjavil: "So tako ali tako na
               predlog tudi naše stranke člani nekaterih forumov, organizacij, recimo, Sandra Bašič
               Hrvatin je na predlog LDS predsednica sveta za radiodifuzijo, ampak mi jo jemljemo
               kot stroko, kot predstavnico tako civilne kot strokovne javnosti." Takega izvora je
               bilo še več predstavnikov civilne družbe in stroke, celo tisti iz uvoza, ki so bili
               enostransko uvrščeni o medijski situaciji pri nas. Še vedno sem enakega mnenja o
               transparentnosti in racionalnega trošenja okoli 30 milijard sredstev, okoli vodstva
               zavoda in okoli načina poročanja obeh medijev. Morda, da ne bi o politiki, primeri iz
               zabavne glasbe, športa. Recimo, poročajo, da je znana skupina v dveh urah razprodala
               80.000 kart, bi bilo morda dobro, če pospremijo z dvemi, tremi izdelki te skupine, da
               bi ljudje lažje ocenili, kakšne vrst glasbe lahko povzroči evforijo. Potem morda iz
               športnega področja, hokej komentarji Andreja Stareta. Recimo 4:2 za Jesenice, on
               poroča na dolgo in široko o tistih dveh golih. Mislim, izrazit navijač Olimpije,
               govori o tistih dveh golih, ki jih je Olimpija dosegla, v nedogled. V tem trenutku so
               njegovi ljubljenčki visoko, ostali pa nizko. Potem bi govoril o obešenjaškem humorju,
               ki je žaljiv, včasih segregacijski in nestrpen do verske opredelitve. V mislih ima TV
               Poper, kjer je dialogu v strelskem jarku tole: "Tamle gre en pes." Kobal odgovarja:
               "Morda je to kak krščanski pes." Čutil sem se prizadetega, ker se smatram za
               kristjana.</p>
               <p>Novi zakon daje možnost kakovostnemu novinarstvu, ki bo poskrbelo, da bosta medija
               objektivno informirala, izobraževala ter poskrbela za dostojno razvedrilo. Delanje po
               vzoru evropski medijev, morda je lahko za vzor BBC. Zakon je vsekakor evropsko
               primerljiv.</p>
               <p>Na kocu še malo manj resna vsebina ali pa niti ne, morda bi bilo najbolje, če
               zaključim in se zahvalim za besedo. Hvala lepa.</p>
            </sp>
            <sp xml:id="SDZ4-Redna-08-2005-07-15.sp67">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Stane Pajk.</p>
            </sp>
            <sp xml:id="SDZ4-Redna-08-2005-07-15.sp68">

               <speaker>STANE PAJK:</speaker>

               <p>Hvala za besedo, gospod predsedujoči. Spoštovani vsi prisotni, minister!</p>
               <p>Mislil sem, da je že zakon o RTV za nami. Pa ni bilo tako. Zgodil se je pač odložilni
               veto državnega sveta, ki mislim, da je bolj iz užaljenosti kot iz dejanske vsebine,
               ker tudi sami menijo, da je zakon bistveno boljši od prejšnjega, da je dober, ampak
               da na nekih točkah malo šepa. Seveda, vsak si ima pravico te šepajoče točke razlagati
               po svoje.</p>
               <p>Vprašamo se lahko, zakaj smo sploh šli v spremembo obstoječega zakona. Ja, po moje je
               osnovni razlog, da se je denar trošil nepregledno in tudi so bile zadaj velike vsote.
               Nadzorni svet je sam ugotovil nepravilnosti. Tako da lahko z eno samo besedo rečemo
               temu: negospodarno ravnanje z denarjem. To je eden od osnovnih razlogov.</p>
               <p>Drug osnovni razlog je, da je programski svet RTV politično opredeljen, vsaj z
               njegovim vodstvom. Žal tako je. In mi skušamo ravno nevtralizirati ta programski
               svet. Poskušamo postaviti RTV v normalne tokove. To bomo pač napravili s tretjim
               programom, ki bo nefiltrirana informacija, izvorna informacija. Taka informacija je
               najkakovostnejša. Naj volivci pač sami, ali gledalci in gledalke, sami odločijo, ali
               bodo gledali ali ne bodo gledali, in naj si izbirajo po lastni volji. To je bistvo
               vsega. Bistvo je tudi, da dobijo neokrnjeno informacijo, nepristransko, da se dobi
               celovita slika.</p>
               <p>Ko je bila naša stranka v opoziciji, si je srčno prizadevala, da bi imeli direktne
               prenose in delno ji je to tudi uspelo. Mislim, da je vsaki normalni opoziciji v
               interesu, da ima direktne prenose. Bolj kot poziciji, saj lahko s tem pokaže na
               ravnanje vladajočih strank in na njihove napake. Mi smo, mislim, da edina država na
               tej obli, kjer se opozicija javno - vsaj del opozicije, da ne bom napačno razumljen -
               del opozicije prizadeva, da ne bi bilo javnih, ali pa direktnih prenosov.</p>
               <p>Kar se tiče referenduma, ki ga tudi obljubljajo, se ga mi ne bojimo. Enostavno se ga
               ne bojimo. Spoštovali bomo voljo volivk in volivcev, če do tega pride, ampak se ga
               enostavno ne bojimo. Moramo pa poudariti, da bo stal 600 milijonov, in to, jasna
               stvar, iz proračuna.</p>
               <p>Pozdravljam tudi misel ali stališče vodje ene od opozicijskih strank, ki ravno tako
               misli, da je referendum nepotreben - vsaj v tem trenutku: ne - in navaja tudi
               razloge. Ti razlogi so v pismu Boruta Tonetu. Pa bom zdaj še jaz citiral, kaj tam
               piše: "Pa še nekaj. Ko boste agitirali med ljudmi za referendum in za neodvisnost
               medijev, daj, spomni se, dragi Tone, kakšen velik vpliv je imela tvoja stranka nanje
               cel čas tranzicije, z zakonom ali mimo njega." <stage>(Konec citata.)</stage> Tone mu je seveda
               odpisal: "Spomnim naj te, Borut, da so predlagatelji zakona kot enega od pomembnih
               razlogov za zakon navajali predsednika programskega sveta RTV, ki je bil predsednik
               nekdanje totalitaristične stranke, in pri tem niso mislili na mojo stranko." <stage>(Konec
               citata.)</stage></p>
               <p>Še enkrat naj poudarim, zakaj sem tudi sam privrženec tega, da se ta zakon sprejme in
               da se ukine starega. Preprosto zato, da se bo bolj ekonomično ravnalo s sredstvi.
               Drugič, da damo televizijo v normalne vode, da bo nepolitična ali vsaj nepristranska.
               To bomo dosegli s tretjim programom, direktnim prenosom naših sej. Seveda bom
               glasoval za ta zakon. Hvala.</p>
            </sp>
            <sp xml:id="SDZ4-Redna-08-2005-07-15.sp69">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Milan Cvikl.</p>
            </sp>
            <sp xml:id="SDZ4-Redna-08-2005-07-15.sp70">

               <speaker>MAG. MILAN M. CVIKL:</speaker>

               <p>Sam sem bil v dilemi, ali se sploh oglasiti, vendar bi kljub vsemu rad rekel samo dva
               stavka.</p>
               <p>Prvič, če boste pogledali podatke predvsem o delu nadzornega odbora, potem boste
               videli, da se finančna situacija v povezavi z odločbami ustavnega sodišča in tudi v
               povezavi z aktivnostmi, ki so bile v preteklosti narejene glede upravljanja javnega
               zavoda, izboljšuje.</p>
               <p>Drugo, in zaradi česar vendar priporočam poslankam in poslancem, da razmislijo o tem,
               kako bodo glasovali pri tem vetu. Je pa neko moje videnje današnje razprave. Zelo
               zanimivo bo, ko bodo Slovenke in Slovenci poslušali poslanke in poslance in bodo
               poslanke in poslanci ponavljali nek vnaprej napisan govor.</p>
               <p>In v tej zvezi seveda obžalujem, da je v današnji razpravi pravzaprav predvsem veliko
               nesramnosti, očitanj. Ne zavedamo pa se, da smo, ali pa da boste, z današnjim
               glasovanjem in pa nekaterimi drugimi glasovanji, ki so bila v tem tednu, zmanjševali
               raven demokracije v tej državi. Predvsem pa očitno želite na vsak način zavzeti še
               zadnjo, včeraj omenjeno in praznovano bastijo.</p>
            </sp>
            <sp xml:id="SDZ4-Redna-08-2005-07-15.sp71">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Glede na to, da nekaj poslancev manjka, bi k besedi povabil kar gospoda
               poslanca, mag. Grimsa.</p>
            </sp>
            <sp xml:id="SDZ4-Redna-08-2005-07-15.sp72">

               <speaker>MAG. BRANKO GRIMS:</speaker>

               <p>Hvala lepa. Poglejte, veliko je bilo pomislekov o verodostojnosti tega, kadar
               politiki sodijo o medijih. Vendar tisto, o čemer smo vsaj govorili mi v SDS, smo
               utemeljili prav na mnenju novinarjih samih. Dovolite, da vam tole malo pokažem:
               "Prikrivanje na nacionalki. V informativnem programu TV Slovenija vre. Kaj se je
               zrušilo na nacionalki? Plače šefov RTV - strogo zaupno. Rdeča nacionalka." In tako
               naprej. Tega imam še kar lep kup.</p>
               <p>Nekateri ste se pa sklicevali ob tem tudi na tuje reference. Ob tem ste omenjali pač
               bolj ali manj znane ljudi, pa dovolite, da vam omenim pa mnenje nekoga, ki pa je
               dejansko zelo pomemben člen evropske politike in mu celo največji politični
               konkurenti priznavajo, da je eden od očetov združene Evrope. To je gospod Wilfred
               Martens, ki je sedaj v tem trenutku tudi šef evropske ljudske stranke, ki je samo
               pred neka meseci dejal: "Veste, preprosto ni dostojno, da se ljudje iz stare
               nomenklature še vedno vrtijo blizu vzvodov moči in še posebej v javnih TV-hišah in
               časopisih, kajti prav oni, stara nomenklatura, so krivi za delitve Evrope." Ko to
               pogledate z vidika sestave organov na sedanji nacionalki, so te besede še kako
               zanimive.</p>
               <p>Tisti, ki ste pa omenjali Grimme, ste pa pozabili, da je tudi ustavni sodnik v
               Nemčiji, izjemno ugleden, in ključni komentator ustavnega prava, prav za javno
               radiotelevizijo za Evropsko skupnost, gospod doktor Grimm, zapisal, da "povsod kje je
               bilo imenovanje prek tako imenovane civilne družbe, je prišlo do popolne prevlade
               politike. In tam, kjer je bila ista stranka na oblasti 10 ali več let, je postala ta
               prevlada politike na javni radioteleviziji totalna" - torej popolna. Na te besede ste
               pa pozabili. Gre za spoznanje ustavnega prava, nemškega ustavnega prava, na katerega
               se v Sloveniji pogosto sklicujemo, ki je, mimogrede, nastalo, preden se je v
               Sloveniji leta 1994 sploh sprejemal ta, sedaj veljavni zakon. Ampak takrat tisti, ki
               so bili dejanski avtorji tega zakona, bodisi tega niso vedeli ali pa so to seveda
               zamolčali.</p>
               <p>Povsem za konec mi pa dovolite še nekaj prav posebnega. Veste kaj je v Sloveniji
               pravzaprav največji problem? Da so stalno neke stvari, neke vsebine, ki so ključne za
               razumevanje enega vprašanja, pa nikoli ne pridejo v javna glasila. Vsaj v tista,
               osrednja, najbolj ključna ne. Zakaj? Sam ne morem videti druge logike kot resničnost
               besed predsednika Socialnih demokratov, gospoda Boruta Pahorja, ko je zapisal: "Dragi
               Tone, spomni se, kako si obvladoval v LDS medije celoten čas tranzicije, z zakonom
               ali mimo njega." Kajti samo na ta način lahko sam sebi razložim, zakaj se v več
               osrednjih medijih hkrati pojavi ta primanjkljaj, ta deficit informacije, ki je
               izjemno pomemben, kajti politologija uči, citiram prof. dr. Bogomira Ferfilo, ki je
               vodja politologije, "da je pomembnejše od tistega, kako se poroča in o čem se poroča,
               tisto, o čemer se ne poroča", torej tisto, kar se sistematično zamolči. Naj opozorim
               na en element, ki je prisoten že cel čas te razprave že od prve objave zakona na
               spletu. Zdaj se je prek tisoč in enega medija ustvarjalo mnenje, kot da, recimo, sem
               jaz tisti, ki želim posegati - bom enkrat oseben - v pravice novinarjev, drugi pa, da
               so jih ves čas branili in da jih branijo še danes. Zdaj pa poglejmo, kakšna je
               resnica, ki bi jo v neki normalni državi razkrinkali, ker uredniške politike v vseh
               demokratičnih državah stremijo k nadzoru ena nad drugo in se mediji med sabo
               kontrolirajo, tega pa žal v Sloveniji ni. In to je tisto, kar najbolj potrebujemo v
               resnici. Spomnil vas bom namreč na to. Leta 1999 je sprejel ta državni zbor, je
               preglasoval veto na takratno novelo zakona o RTV Slovenija, s katero se je grobo
               poseglo v pravice novinarjev. Delo, Sobotna priloga, Uroš Slak je zapisal naslednje:
               "LDS se je tako v zgodovino zapisala kot stranka, ki se je opredelila za vladno
               televizijo in ne nacionalno." Tisti, ki je v resnici dal predlog za ta veto, sem bil
               pa jaz in to na prošnjo novinarjev RTV Slovenija. Če hočete, Uroša Slaka in Rajka
               Geriča, da jih še osebno navedem, obeh v funkciji tistih ključnih novinarskih
               združenj na RTV Slovenija, ki bi jim moral takrat zakonodajalec prisluhniti. In veto
               je državni svet takrat izglasoval. Tukaj je bil preglasovan, preglasovan je bil pa,
               ne boste verjeli, ob tem ko je preglasovanje tega veta zagovarjala takratna državna
               sekretarka, gospa Majda Širca. Ampak, o tem kakšno sprenevedanje je v tej sliki, ki
               se je v minulih mesecih ustvarjala v javnosti, ko se je prikazovalo točno nasproten
               položaj, kot v resnici izhaja iz dejanj nas kot konkretnih oseb, o tem ni mogel nihče
               praktično iz osrednjih medijev izvedeti ničesar. Zato mi dovolite, da vsaj v spomin
               moji kolegici gospe Širci izročim izpisek takratnega glasovanja, ko ste preglasovali
               moj veto v državnem zboru, moj veto, ki bi bil v korist novinarjem, njihovi
               neodvisnosti in je bil celo vložen na njihovo željo. Ob tem gospe Širci izročam ta
               izpisek glasovanja, skupaj s tistim člankom gospoda Uroša Slaka, ki zelo jasno
               kvalificira, kdo je za svobodo novinarjev v tej državi in kdo je v minulem obdobju s
               svojimi dejanji dokazal, da si tega v resnici ne želi.</p>
            </sp>
            <sp xml:id="SDZ4-Redna-08-2005-07-15.sp73">

               <speaker>PODPREDSEDNIK DR. MARKO PAVLIHA:</speaker>

               <p>Gospod Grims, jaz bi prosil, da to izročite zunaj dvorane, nekako na sodi v hram
               demokracije. Jaz bi prosil, gospod Grims, da greste na svoj prostor ali pa na hodnik.
               In mislim, da je bilo to tudi nekako konkludenten zaključek vaše razprave. Gospa
               Širca, beseda je vaša.</p>
            </sp>
            <sp xml:id="SDZ4-Redna-08-2005-07-15.sp74">

               <speaker>MAJDA ŠIRCA:</speaker>

               <p>Hvala lepa. "Dragi Branko", spomni se tega leta 1999, ki je povezan s tem paketom.
               14. 10. leta 1999, ko se je obravnavalo to vprašanje, je predlog, da novinarji RTV
               Slovenija nimajo pravice do soglasja, ampak samo do mnenja, vložila Slovenska
               krščanska demokracija, stranka SKD. To je obrazložila tako: "Prav je, da svet RTV
               pred imenovanjem zaprosi za mnenje predstavništva zaposlenih v uredništvu in ne za
               soglasje, ker so v svetu RTV tudi predstavniki zaposlenih, ki bi imeli prednost pred
               predstavniki ustanovitelja... - et cetera, et cetera. Ta amandma, ki ga je predlagala
               SKD, je bil podprt s 40 glasovi proti 13, kot mi kaže takratna dokumentacija. Ta isti
               predlog je - leta 1999 je bil - ta isti predlog je leta 1999, to se pravi 8.10.,
               podpiral tudi gospod, takrat še ne Plemeniti Jelinčič, ki je na isti način hotel
               urediti to materijo. In dovolite, ker imam še čas, da vam preberem njegovo
               obrazložitev. Kaj pomeni institut umika soglasja. Pravi - predlagal je umik soglasja
               - in moram priznati, da se z njim strinjam in očitno se strinjate tudi vi, ker v tem
               zakonu niste vnesli nazaj soglasja, ampak ste pustili mnenje, kar se strinjam z vami
               in vam ne oporekam in tudi nikoli na odboru nisem zagovarjala drugačnega stališča.
               Kaj pravi gospod Jelinčič. "Institut soglasja je predstavnikom zaposlenih v
               uredništvu k imenovanju odgovornih urednikov programa tak, kakršnega ne poznajo
               nikjer, nobene zakonske ureditve javne RTV po drugih evropskih državah - et cetera et
               cetera. "To pomeni nadzor nad izvajanjem teh nalog, za kar je zadolžen svet RTV
               Slovenija, ki je" - pazite, kaj govori takrat še gospod Jelinčič - "sestavljen iz
               predstavnikov državnega zbora RS ter najpomembnejših civilnodružbenih organizacij in
               združenj oziroma tistih organizacij in združenj, ki so po naravi svoje dejavnosti
               najtesneje povezane s produkcijo RTV programov." Tako utemeljuje ta amandma.
               "Zaposleni v RTV Slovenija so dolžni izvajati sklepe in usmeritve predstavništva
               javnosti, ki opravlja javni zavod RTV Slovenija. Za predstavljene in uveljavljene
               interesov zaposlenih v RTV Slovenija pa skrbijo trije njihovi predstavniki, ki jih
               sami volijo v svet RTV Slovenija." Tako je tudi ostalo. Tudi ta pravica zaposlenih v
               RTV Sloveniji je naša posebnost, do katere so predstavniki sveta Evrope v času
               pripravljanje sedanjega zakona izražali zadržke, češ da gre za delno kršitev koncepta
               javne službe oziroma za to, da javni uslužbenci nadzorujejo sami sebe itn., itn.
               Takrat, leta 1999 se dobro spomnim, zato tudi tega ne potrebujem, da smo soglašali s
               to ureditvijo, da bi bilo soglasje mogoče blokada in da je boljše mnenje, ampak
               urejeno na tak način, kot je takrat amandmirala Liberalna demokracija in kot je ostal
               v zakonu. Se pravi, v kolikor to mnenje ni upoštevano, pride še do naslednje stopnje.
               In, spoštovani oziroma "dragi Branko", tako ste uredili tudi sami, ko ste pisali ta
               zakon, in je v redu. Čeprav vemo, da gre za drugačen način imenovanja, ker tokrat ne
               bo več svet imenoval direktorja ali direktorice, ampak bo generalni direktor, ki
               vemo, da ima po vašem zakonu bistveno več kompetenc. Ampak to ni sporno. Skratka, k
               temu poglavju, ki mi ga nepretrgoma mečete oziroma z njim manipulirate, ker vi pač
               manipulirate s tezo, ki ni osnovana, prosim, da se naredi konec s tem, ko sem vam
               prebrala te amandmaje in povedala zgodovino te zgodbe, s katero so se potem strinjali
               tudi novinarji; gospod Slak pa ima mogoče danes kakšne druge - nima več teh
               vprašanj.</p>
               <p>Dovolite, da nadaljujem še pri drugih vprašanjih in da nadaljujem z "dragim Brankom".
               "Dragi Branko" je bil nekoč predsednik nadzornega sveta RTV Slovenija in vem, da
               razume, na kaj je že takrat javni zavod opozarjal, ko se je ukvarjal z vprašanjem
               uvedbe tretjega televizijskega programa. Ker vemo, mi imamo v Poročevalcih državnega
               zbora zapisnike nadzornega sveta - vi takrat državnemu zboru niste podajali sklepov,
               ampak zapisnike vsega obdobja, ko ste predsedovali nadzornemu svetu. Rada bi
               opozorila namreč na vprašanje, ki je bilo danes - in zato bi se tudi zadržala pri
               njem - večkrat izpostavljeno, kdo se boji in kdo ne želi tretjega parlamentarnega
               programa. Tisti, ki ste pozorno poslušali in tudi brali amandmaje, ne v Liberalni
               demokraciji niti ne pri sosednji opozicijski stranki nismo ukinjali tretjega
               programa, ki bi prenašal seje državnega zbora in tudi državnega sveta oziroma druge
               informacije s področja delovanja državnega zbora. Smo pa postavljali pod vprašaj
               ureditev, financiranje, prenose, račune, predvsem pa avtonomijo. Ker ta zakon bo,
               mislim, da edinstven, ne mislim, zagotovo, edinstven v svetu, zagotovo pa v Evropi,
               ki bo definiral urednikovanje tretjega programa. Tretji program ne bo avtonomen. Pa
               ne gre samo za neavtonomnost, gre tudi za druga vprašanja. No, in kaj je bilo
               novembra leta 1998 izpostavljeno znotraj diskusij nadzornega sveta, ki ste ga
               vodili.</p>
               <p>Namreč, takrat so se pojavljala enaka vprašanja, na katera smo mi, ki ga nismo
               ukinjali, ampak opozarjali, da ga je treba drugače urediti, in ga tudi amandmirali v
               tem smislu, takrat ste opozarjali v razpravah na sledeče probleme. Da so bile,
               recimo, takrat je gospod Kadunc pojasnjeval, da so bile kot druge oddaje opravljene
               meritve prenosov sej državnega zbora na obstoječem drugem programu takrat - enako kot
               danes - in da opravljene analize kažejo, da v tem trenutku tretja TV mreža ni
               ekonomsko upravičena, ob čemer pa še ni pripravljen koncept domene, ki bi omogočil
               opredeljevanje: ali ne ali ja, predvsem zaradi odprtega vprašanja tehnoloških
               možnosti distribucije programa. In o tem smo govorili - koliko let? - 7 let kasneje
               tudi v tem državnem zboru.</p>
               <p>Recimo, rečeno je bilo tudi, da tretji televizijski program je možen samo prek
               satelita, kar pomeni sredstva. Poleg težavnosti predvajanja gledanosti tretjega
               programa, ki zaradi frekvenc, na kar smo tudi tokrat opozarjali, bi lahko prišlo do
               nepokrivanja celotnega ozemlja v Republiki Sloveniji. Seveda, takrat ste opozorili še
               na zakonsko prepoved trženja informativnih programov, in na nezainteresiranost
               povezovanja gospodarstva s politiko, etc., etc.</p>
               <p>Liberalna demokracija, moji spoštovani predhodni sogovorniki, bi imela koristi od
               prenosov. Seveda da bi jih imela. Mene zanimajo. Toda ni mogoče pisati zakonov na
               način egoističnega oziranja v svojo lastno podobo ali v svoj lastni interes. Zakone
               se piše v interesu vseh in v interesu javnosti. In tretji program, tega interesa
               oziroma posledic le tega ni detektiral.</p>
               <p>In če se vrnemo k odločbi, ki smo jo dobili na klop in jo vsi dobro poznano, odločbi
               ustavnega sodišča. Ni je mogoče samo v enem stavku prebirati. Potrebno jo je
               analizirati v celoti. In ena misel te odločbe, ki je ukinjala oziroma ki je
               razmišljala in reflektirala tiste sporne 3%, ki so bili, mimogrede, vneseni v zakon o
               medijih v tretji obravnavi, nakar smo sami mi opozarjali na njeno nekonsistentno
               rešitev in morebitno ustavno spornost, ker je bilo ad hoc kar vrženo na nek člen, ki
               je bil takrat trenutno še odprt. Tudi vprašanje, koliko konceptualno je bilo takrat
               združljivo to, da se v tretji obravnavi poseže tako radikalno v ta koncept.</p>
               <p>No, in kaj pravi odločba ustavnega sodišča? Ukvarja se z vprašanjem, kakšna škoda se
               lahko javnemu zavodu zgodi, v kolikor se znižajo oziroma v smislu avtonomnosti
               njenega delovanja, v kolikor se znižajo sredstva, ki so namenjena za njeno delovanje.
               Jemanje tistih treh odstotkov pa pomeni znižanje teh sredstev. In seveda ustavno
               sodišče se po vsej pravni logiki sprašuje, ali bo potem lahko televizija še
               avtonomna. Konec koncev bo začela lahko pritiskati na vlado, na proračun in postajati
               odvisna, ker bo imela manjšo dajatev. Takrat se je zgodilo sicer nekaj, na kar je
               kolega Gulič danes že opozoril. Vlada je tudi na račun teh treh odstotkov zvišala
               televizijski prispevek. Ampak to je drugo poglavje.</p>
               <p>Zakaj povezujem vprašanje lahko omejene avtonomije RTV Slovenija, v kolikor pride do
               uvedbe tretjega programa. In tukaj je tisti krog, ki ga želim skleniti. Zaradi tega,
               ker tretji televizijski bo obremenil javni zavod. Po enih izračunih, ki smo jih
               dobili v državni zbor še takrat, ko so se zbirale ponudbe o prenosih, kdo bo
               kandidiral za prenose državnozborskih sej še v prejšnjem sestavu, so bili ti izračuni
               zelo, zelo veliki. Šli so pod pol milijarde, če se spomnim takratni pogovorov, za
               delno pokrivanje. In v kolikor bo televizija obremenjena oziroma bo iz prispevka
               morala fluktuirati denar v financiranje prenosov sej državnega zbora, seveda bo šel
               ta denar na račun drugih programskih vsebin. Če ne bo seveda prišlo do ponovnega
               povišanja televizijskega prispevka. O tem sem hotela govoriti, ko sem govorila o
               prenosih sej, o uvedbi tretjega programa, ki mu osebno ne nasprotujem, toda pod
               pogoji, ki ne bi ogrožali drugega delovanja. V redu, boste rekli, bodili bomo denar
               iz televizijske prodaje, ki bo - mimogrede - drugje prepovedana, ostala bo pa
               prepovedana tudi na drugih lokalnih in regionalnih televizij. Prišlo bo do nekega
               bizarnega mešanja prodaje kozmodiska z diskusijami v državnem zboru, pa še česa
               drugega. Ampak vendarle...</p>
            </sp>
            <sp xml:id="SDZ4-Redna-08-2005-07-15.sp75">

               <speaker>PODPREDSEDNIK DR. MARKO PAVLIHA:</speaker>

               <p>Prosim, besedo ima samo gospa Širca. Prosim.</p>
            </sp>
            <sp xml:id="SDZ4-Redna-08-2005-07-15.sp76">

               <speaker>MAJDA ŠIRCA:</speaker>

               <p>Ampak vendarle, ta izplen denarja ne bo namenski za tretji program. Se bo razpršil po
               vseh, kar pomeni, da bo tretji program obremenjeval proračun, ki jih bo iz teh
               paradadajatev dobivala - ki jih dobiva televizija Slovenija - in s tem se lahko tudi
               na nek način posredno ogrozi kvaliteta rednega programa televizije Slovenija. Sicer
               moram še enkrat poudariti, da ta rešitev je unikum, da se zavzemam za prosto, javno
               pozivanje vseh mrež, ki jih zanima morebiti to, da prenašajo televizijske prenose.
               Tako je bilo v preteklosti, seveda ob znanem dejstvu, da tako kot vse države, ima
               tudi Slovenija urejene poglede sej parlamentarnih diskusij na računalniškem
               medmrežju.</p>
               <p>Naj zaključim še z enim razmišljanjem gospoda Mira Petka, ki je zanimivo in
               pravzaprav nikoli v teh krogih niti ni bilo odprto, ko je razmišljal o tem, da vsako
               poročanje lahko, je na nek način interpretacija. Res je, vsako pisanje, še tako
               objektivno in poročevalskega tipa, je lahko interpretacija. In v strahu, da ta
               interpretacija na javni televiziji ne bi bila prehuda, si je sedaj eks - , ampak
               nekoč odgovorni urednik televizijskih informativnih programov, mislim, da edini
               urednik, ki je v zadnjih letih, kar vem, moral oditi s televizije; to je bil gospod
               Lipušček - omislil kodeks po ameriškem vzorcu. Vemo vsi. Kodeks RTV Slovenija o
               obnašanju, o ravnanju ne samo avtorjev, urednikov, ampak tudi ostalih avtorskih
               delavcev in soustvarjalcev programa RTV Slovenija je izjemno, izjemno strog. Upam, da
               bo ostal, čeprav pri osebno kot mogoče novinarju, bi bil všeč, ker je omejevalen.
               Strog je pa zaradi tega, da se ne bi zgodilo to, kar je vedno lahko nevarnost znotraj
               javne televizije, da ne bi prišlo do prevelikega interpretiranja, komentiranja.
               Televizija je ukinila, na žalost, meni kot gledalki lahko rečem na žalost,
               komentarje, prav iz strahu, da ne bi kakšna opcija preveč bila prepoznavna notri in
               ta kodeks, ki je tako rekoč debela knjiga, gre tako daleč - se oproščam, če
               ponavljam, ampak morebiti ni nepotrebno - gre tako daleč, da snemalci na RTV
               Slovenija so tako rekoč peljani oziroma vodeni, kakšne kadre lahko posnamejo. V tem
               kodeksu je jasno zapisano, če bo snemalec snemal z tako imenovane žabje perspektive
               in bo osebo, običajno neko politično ali drugo avtoriteto, zajel v kotu, ki bo
               dvigoval njegovo ceno oziroma njegovo moč, ker bo kader poveličeval njegovo osebnost,
               tak kader tako rekoč ni dovoljen. Ni dovoljen tudi tisti kader po tem kodeksu, ki
               zajema človeka oziroma situacijo s ptičje perspektive, to se pravi, od zgoraj
               navzdol. Zakaj? Zaradi tega, da ne bi morebiti oseba, ki bi bila tako posneta, imela
               občutka, da je pomanjševalno prikazana oziroma da je njena moč zmanjšana. Tudi drugih
               kadrov na določenih nivojih si ne sme dovoliti, od strani in tako naprej. Zakaj o tem
               govorim? Mogoče se vam, gospod kolega, to zdi nepomembno, ampak vi simplificirate ta
               problem. Vsi skupaj simplificirate ta problem, ki se bo - jaz upam sicer, da se ne
               bo, ampak vi nakazujete na to, da se bo dotaknil vsakega, ki bo v bodoče imel omejeno
               moč objektivnega dojemanja in percipiranja slovenske stvarnosti, v kolikor bo ta
               zakon sprejet. Hvala.</p>
            </sp>
            <sp xml:id="SDZ4-Redna-08-2005-07-15.sp77">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod mag. Grims, ste bili napačno interpretirani ali razumljeni?</p>
            </sp>
            <sp xml:id="SDZ4-Redna-08-2005-07-15.sp78">

               <speaker>MAG. BRANKO GRIMS:</speaker>

               <p>Hvala. Gre za več stvari. Moram reči, da sem zelo vesel, da je gospa Širca opozorila
               tudi na te manipulacije s kamero. Pa naj ob tem kot zanimivost omenim, da ko sem na
               začetku govoril, je nekdo položil kamero popolnoma na tla in me snemal navzgor; samo
               kot zanimivost.</p>
               <p>Kar se tiče sklicevanja na gospoda Lipuščka, se bojim, da vas moramo opozoriti, da je
               bil prav on tisti odgovorni urednik, ki je hodil po navodila k ministrom LDS, tako
               da...</p>
            </sp>
            <sp xml:id="SDZ4-Redna-08-2005-07-15.sp79">

               <speaker>PODPREDSEDNIK DR. MARKO PAVLIHA:</speaker>

               <p>Prosim, mir v dvorani!</p>
            </sp>
            <sp xml:id="SDZ4-Redna-08-2005-07-15.sp80">

               <speaker>MAG. BRANKO GRIMS:</speaker>

               <p>Kar se pa tiče parlamentarnega kanala, bi pa opozoril, v čem je ves čas ta razlika v
               pogledih. Jaz se spomnim, tudi nekoč je že gospod Rop, ko je to zahtevala opozicija,
               pa ne boste verjeli, tudi zdaj gospod White, so zmeraj rekli, ja, problem je, da se
               potem omejuje na nek način novinarska svoboda. Gospod White je celo napisal pisno v
               odgovoru, ki ga je poslal v Slovenijo, da jih potem skrbi, ker ne bo več možnosti, da
               bi uredniški izbor opravili, to se pravi, kaj bodo pokazali in česa ne. Ampak,
               poglejte, ko pa pogledate politološki učbenik gospoda prof. Ferfile, ki sicer govori
               o ameriškem primeru, pa kot posebno kvaliteto <stage>(spet citiram)</stage> navaja, da "se prikaže
               prav vse dogajanje v ameriškem kongresu oziroma v parlamentu brez kakršnegakoli
               poseganja ali izbora s strani urednikov". To se pravi, prav politološki argument je v
               nasprotju s tistim, kar se nam ves čas tukaj poudarja. In, mimogrede, to tudi gospoda
               Whitea v zelo čudni luči prikaže, zlasti njegovo prizadevanje. Kajti tisto, kar je
               cilj in kar je bilo tudi javno poudarjeno ob tem zakonu, je eno samo: da naj se
               vendar omogoči prostor, da vsi, ki si to želijo, pa naj jih bo malo ali veliko, imajo
               priložnost nekje videti celotno dogajanje v državnem zboru, v celotnem parlamentu,
               argumente ene in argumente druge strani in se potem šele lahko v resnici tak človek
               sam odloči in se opredeli, katera stvar se mu zdi boljša in katera slabša. Šele na ta
               način, ko informacija ni več kakorkoli izbrana, omejevanja, cenzurirana, če hočete,
               takrat šele lahko demokracija zares zaživi v praksi. Zato je to izjemno pomembno in
               zato tudi ves čas to poudarjamo kot posebno kvaliteto. Kar pa se tiče tega, koga bo
               tisti trenutek kamera kazala, pa verjemite bom jaz čisto zadovoljen, če bo čim več
               kazala vas, kajti mislim, da je čas, da ljudje vidijo, da je velika razlika med tisto
               podobo, kot jo tudi na FDV-ju imenujejo, ki jo ustvarjajo s svojim izborom mediji in
               med resničnostjo, kajti ko bodo to spoznali, bodo nekateri zelo presenečeni. Hvala.
            </p>
            </sp>
            <sp xml:id="SDZ4-Redna-08-2005-07-15.sp81">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Kot zadnji med poslankami in poslanci se k razpravi prijavil gospod poslanec
               Tanko.</p>
            </sp>
            <sp xml:id="SDZ4-Redna-08-2005-07-15.sp82">

               <speaker>JOŽE TANKO:</speaker>

               <p>Hvala lepa za besedo. Ponovno bi rad povedal, da imamo pred sabo dober zakon, v vseh
               pogledih boljši, kot je obstoječi in to postane očitno takoj, ko primerjamo vsebine.
               Če damo dve kolonci, stari pa novi zakon in te vsebine razporedimo, potem ugotovimo,
               da so rešitve v tem zakonu bistveno boljše, tudi zaradi tega, ker so v njem
               upoštevane odločbe ustavnega sodišča, in tudi zaradi tega, ker so v njem upoštevane
               tudi ugotovitve nadzornega odbora Radiotelevizije Slovenije.</p>
               <p>Zakon odpravlja tako imenovano dihotomijo organov zavoda, kar pomeni, da se pravilno
               razporejajo pristojnosti med organi zavoda, se pravi, med programskim svetom, med
               nadzornim odborom in tudi med direktorjem. Ta ustrezna razporeditev odgovornosti
               vsekakor mora kvalitetno vplivati na odgovornost, na razmere in na razmerja v zavodu
               in posledično mora to vplivati tudi na poslovanje zavoda, tako vsebinsko kakor tudi
               finančno. Edina stvar, pravzaprav, ki je popolnoma enaka, ki se ni spremenila in ki
               jo ta zakon ne izboljšuje, je način pobiranja naročnine. Zakon prinaša soupravljanje
               zaposlenih - mimogrede RTV mislim, da je prav edini zakon v državi, ki do sedaj,
               kljub temu da imamo zakon o zavodih, soupravljanja ni predvidel - in zakon prinaša
               tudi parlamentarni kanal, ki bo dal gledalcem, ki to želijo, možnost, da se
               neposredno brez prevajalcev, brez interpretatorjev seznanijo z vsebino in intonacijo
               izrečenih besed poslancev. In na ta način bodo gledalci lahko dobili neposreden
               pogled v delo posameznikov, v delo vlade in delo strank. Parlamentarni kanal naj bi
               stal, ne vem, nekaj 100 milijonov, vendar bi rad povedal, da tudi referendum bo stal
               nekaj 100 milijonov in ob tem bomo za stroške referenduma, če ga boste zahtevali,
               vzeli najmanj dve leti, tri leta delovanja parlamentarnega kanala. Toliko, da vemo, o
               čem govorimo, in koliko kaj stane.</p>
               <p>Meni osebno se zdi odločitev državnega sveta presenetljiva iz dveh razlogov, najprej
               zaradi vsebine in kvalitete zakona in tudi zaradi tega, ker se z zakonom državnemu
               svetu sploh prvič daje možnost, da se tudi sam predstavi javnosti neposredno, da se
               bodo prenašale tudi njegove seje in da se bo državni svet po tej plati izenačil z
               državnim zborom. Treba je ugotoviti, da je bil državni svet po tej plati do sedaj v
               globoki depresiji, da javnost dela in vloge državnega sveta ne pozna, da se o
               njegovem delu skoraj nič ne piše. Razen v primeru kakšne podeljene imunitete ali pa
               neupravičene plače predsednika državnega sveta. S tem zakonom se daje državnemu svetu
               enakopravnost v smislu pogleda neposrednega prenosa z državnim zborom, kar ni
               nepomembno. Vendar, očitno, državni svet v tej depresiji želi ostati, zato je tudi
               dal zahtevo za ponovno odločanje.</p>
               <p>Drugič. Je državni svet predstavljen v tej naši politični hierarhiji kot zgornji dom,
               kot reprezentant in predstavnik nepolitičnih interesov, ki mora bdeti nad odločitvami
               političnega predstavnika, to je državnega zbora, in ga, recimo, z vetom, kot sedaj
               obravnavamo to zadevo, tudi prisili, da o stvari ponovno razmisli.</p>
               <p>Vendar se mi iz te vaše zahteve za veto zdijo sporne vsaj tri stvari. Državni svet
               je, kot sem prej rekel, neke vrste arbitor, ki bdi odločitvami državnega zbora. Zato
               se mi zdi nekako neutemeljena zahteva, da državni svet imenuje člane v organe sveta
               zavoda, to se pravi, kot neke vrste pritožbeni organ, da se bori za pravico, da
               imenuje v organe sveta zavoda. To mislim, da ni utemeljena zahteva.</p>
               <p>Prav tako se mi zdi izredno sporno, da državni svet zahteva, da se v zakon vnese
               odločitev o treh odstotkih za RTV programe posebnega statusa, in to kljub odločbi
               ustavnega sodišča. V tem mislim, da je ta zadeva izrazito neustavna. Ta zahteva.</p>
               <p>In tretjič. Iz magnetogramov in tudi iz razprav v državnem svetu veje neznanska
               užaljenost, ki je pravzaprav podlaga za to odločitev državnega sveta.</p>
               <p>Vse se torej na nek način zreducira predvsem na pravico predlaganja in pravico
               imenovanja. In v tem delu je skupna, tako odločitev državnega sveta kot tudi zahteve
               Liberalne demokracije in Socialnih demokratov. In očitno je, da gre obema strankama
               samo za to, da ohranita strankarsko prevlado v radioteleviziji. Kakšno je že
               desetletja stanje v radioteleviziji, in tudi v zadnjem desetletju, sta si v svojih
               pismih izpovedala predsednika obeh največjih prejšnjih vladnih, in sedaj opozicijskih
               strank, Tone Rop in Borut Pahor. In očitno je, da imamo še vedno strankarsko
               radiotelevizijo, v organe katere člane lahko imenujejo samo skrbno izbrani
               predstavniki iz skrbno izbrane civilne družbe. Z zakonom se sedaj prvič omogoča, da
               lahko poleg dosedanjih izbranih predlagateljev civilne družbe predlagajo vsi
               predstavniki civilne družbe, in kar je zame osebno še najpomembnejše, tudi vsi
               neposredni uporabniki javnega servisa, torej poslušalci. Do sedaj so bili namreč
               poslušalci povsem izločeni, ker se je očitno podvomilo v njihove predlagateljske
               sposobnosti in so bili dovolj dobri samo za izvolitev svojih predstavnikov, se pravi,
               predsednika, svojih županov in občinskih svetov, poslancev. Za kakšna druga
               predlaganja, za kakšno drugo odločitev pa naše ljudstvo očitno po mnenju nekaterih še
               vedno ni dovolj dobro. Je pa dovolj dobro za to, da mu naložimo obvezno plačilo
               naročnine za radiotelevizijo. Treba je povedati, da prav poslušalci prispevajo
               približno 80% prihodkov javne radiotelevizije in prav poslušalci niso imeli možnosti
               nikoli neposredno predlagati svojih članov v organe radiotelevizije. Zanimivo! In
               očitno so s to pravico predlaganja in imenovanja bili v zadnjem času zraven samo
               predstavniki tranzicijske elite.</p>
               <p>Postavlja se vprašanje tudi državnega zbora kot tistega, ki bi izbiral. Mislim, da je
               ta odločitev povsem logična. Državljani so izbrali svoje politične predstavnike in ti
               politični predstavniki imajo tudi mandat, da izbirajo v svojem imenu tudi v razne
               organe. Tako kot lahko izbirajo predstavnike sodne veje oblasti, ustavnega sodišča,
               računskega sodišča in podobnih organov.</p>
               <p>Moram reči, da to nezaupanje in pomisleki, ki jih o državnem svetu izražate v zadnjem
               času v Liberalni demokraciji in Socialni demokraciji, zelo slabo vplivajo na javno
               podobo te institucije. Ni problem samo to nekulturno, neprijetno govorjenje, ki smo
               mu bili priče tudi po tistih znanih televizijskih oddajah in razpravah o etičnem
               kodeksu. Pač pa mojem mnenju bistveno bolj na javnomnenjsko podobo državnega zbora
               vpliva sistematično razširjanje dvomov o pristnosti in pristojnosti državnega zbora.
               In v Liberalni demokraciji in Socialni demokraciji ste v tem postali v zadnjem času
               pravi mojstri. Prav nič vam ne ugaja, prav nobena stvar ni več prava in vsaka
               odločitev je sporna in predvsem politična. Zanimivo! Do sedaj teh pomislekov nismo
               slišali, ampak v zadnjem času je to kar zelo pogosto. Mislim, da tudi ti pomisleki,
               da državni zbor ni sposoben izbrati ustreznih oseb v organe radiotelevizije, pomeni
               pravzaprav nezaupnico dosedanjemu razvoju demokracije in vsem postopkom imenovanj, ki
               jih je državni zbor v tem poosamosvojitvenem obdobju tudi imenoval. Skratka, očitno
               se s tem tudi na nek način priznava, da so bila vsa dosedanja imenovanja politična in
               nestrokovna. In s tem, ko na nek način ne priznavate in oporekate tem imenovanjem, se
               tudi borite za ohranitev obstoječega stanja in s tem izražate tudi željo, da bi imeli
               vse še vedno pod nadzorom. Dopisovanje Rop-Pahor nam pomeni v bistvu še eno stvar.
               Pomeni nam, da imamo de facto strankarsko upravljanje radiotelevizije. In tudi če bi
               prišli sedaj na državno upravljanje radiotelevizije, tisto, kar nam očitate, bi s tem
               naredili strahotno velik korak naprej. Vendar, nam in za nas to ni dovolj, mi želimo,
               da radiotelevizija dejansko postane javna televizija in predpogoj za to, da to
               postane, je, da se vključijo v organe radiotelevizije tudi tisti, ki to
               radiotelevizijo v največji meri tudi plačuje, to pa so poslušalci teh programov.
               Skratka, moram reči, da bomo v naši poslanski skupini in tudi sam glasovali proti
               vetu oziroma za podporo zakonu. Hvala lepa.</p>
            </sp>
            <sp xml:id="SDZ4-Redna-08-2005-07-15.sp83">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Tisti, ki ste pozorno opazovali ekrane, ste lahko ugotovili, da tudi
               informacijska tehnologija potrebuje počitnice, kajti računalnik je na začetku
               odšteval čas SD-ju namesto SDS-u, ampak glede na to, da je šlo samo za nekaj minut in
               ker še kar nekaj časa ostaja za porazdelitev, mislim, da ni razloga za preplah.
               Drugače pa vabim k besedi še predstavnika državnega sveta, gospoda Hvalico, potem pa
               še predstavnika vlade, gospoda ministra.</p>
            </sp>
            <sp xml:id="SDZ4-Redna-08-2005-07-15.sp84">

               <speaker>DORO HVALICA:</speaker>

               <p>Gospod podpredsednik, hvala lepa. Spoštovane gospe in gospodje! Razprava je bila za
               moj občutek in moje vedenje o stvareh nekoliko napačna, napačna v tem smislu, da je
               govorila za nekdanji in ali za nek nov zakon ali proti njemu, ne pa za nov zakon v
               vsakem primeru, ampak za tak ali boljši, to je moj pomislek. Predsedujočega bom
               vprašal, če mi dve repliki dovoli, ne da bi mi šteli to v pet minut, ker je...</p>
            </sp>
            <sp xml:id="SDZ4-Redna-08-2005-07-15.sp85">

               <speaker>PODPREDSEDNIK DR. MARKO PAVLIHA:</speaker>

               <p>Gospod Hvalica .../Nerazumljivo./...</p>
            </sp>
            <sp xml:id="SDZ4-Redna-08-2005-07-15.sp86">

               <speaker>DORO HVALICA:</speaker>

               <p>... na hitro. Sem predstavnik organa, ki je neprofesionalen, časten in namenjen sam
               sebi tako, kot pravi eden od vaših kolegov, predlaga egoistične rešitve, počne to iz
               užaljenosti in tako dalje. To počnemo samo iz enega samega samcatega razloga, z eno
               iskreno željo, da bi bil zakon boljši. Ko poslušam razpravljavce, zlasti ko sem
               poslušal gospoda ministra, sem razbral tole. Stanje je nemogoče. Na obstoječi RTV se
               dogajajo grozne zadeve in se utegnejo dogajati tudi v prihodnje, če bo stvar postala
               nespremenjen.</p>
               <p>Ampak hkrati ugotavljam tudi tole. Če ne glasujemo za obstoječi zakon, pomeni, da nam
               tako stanje, tak "gravž" iz preteklosti, ohrani dejstvo, da dobimo, recimo, za
               predstavnika v programski svet RTV predstavnika društva pisateljev, predstavnika
               Društva skladateljev, predstavnika kakršnekoli organizirane, legalne, in tako dalje
               združbe ustvarjalcev, ki so hkrati seveda tudi gledalci in tako dalje, in ki še kako
               sodijo v organ, ki odloča o programu na nacionalnem radiu in RTV. Tega preprosto ne
               razumem. Ta paničen strah, ki tudi ni dosleden.</p>
               <p>Gospod Ljubeljšek je rekel, da ne zaupamo, pravi, da ne zaupamo državnemu zboru, da
               bi iz množice predlogov izbral prave ljudi. Ampak če glasujete za ta zakon, pomeni,
               da vi ne zaupate temu istemu državnemu zboru, da bi imenoval prve ljudi, recimo iz
               verskih skupnosti. Zakaj pa imajo verske skupnosti poseben položaj v tem zakonu in
               neposredno imenujejo svoja dva predstavnika? To se prvi, ne zaupate, da bi državni
               zbor iz množice predlogov izbral dva verujoča, ki bi na ustrezen način in
               kvalificirano predstavljala to versko skupnost.</p>
               <p>Skratka, gre za dvojna merila, ki na nek način so vendarle usmerjena v to, da želite
               doseči neke cilje, ki jih različno seveda poimenujemo ali poimenujete, ampak vendarle
               cilje, ki niso v skladu s tistim, kar, recimo, želijo tisti, ki bi glasovali za.
               Tisti, ki bi glasovali za, so za avtonomijo RTV, vsaj postopno avtonomijo, kot pravi
               gospod Jerovšek. So za to, da ne bo več političnih pritiskov, da ne bo več cenzure
               ali vsaj poskusov cenzure - kot pravi gospod Grims, slabega gospodarjenja. Da bodo v
               oddaje, recimo, vabili tudi evroskeptike in tako dalje, kot pravi eden od vaših
               kolegov. Ampak to isto želijo doseči tudi tisti, ki bodo glasovali proti. Samo
               prepričani so, da bo s popravki zakona moč to doseči bolj učinkovito in hitreje. Samo
               za to gre.</p>
               <p>In tega .../Opozorilni znak za konec razprave./... sem premalo razbral. <stage>(Hvala za
               opozorilo.)</stage> Jaz bom dodal temu samo še svoje osebno mnenje, če si ga lahko
               privoščim.</p>
               <p>Mislim, da s sprejetjem zakona se začenja nek proces lustracije civilne družbe in nek
               proces, ki mi ni simpatičen. Gospod Petek je rekel, da so bili včasih novinarji
               grozno neki družbeno-politični delavci. Danes so javni uslužbenci, tisti, o katerih
               mi govorim. Ne vsi. .../Opozorilni znak za konec razprave./... Ampak tisti na RTV so
               javni uslužbenci. Po noveli zakona, ki ga je že vložilo v proceduro ministrstvo za
               javno upravo, je pa seveda potencialna možnost...</p>
            </sp>
            <sp xml:id="SDZ4-Redna-08-2005-07-15.sp87">

               <speaker>PODPREDSEDNIK DR. MARKO PAVLIHA:</speaker>

               <p>Čas je potekel, gospod svetnik.</p>
            </sp>
            <sp xml:id="SDZ4-Redna-08-2005-07-15.sp88">

               <speaker>DORO HVALICA:</speaker>

               <p>...državni uslužbenci. Kaj naj rečem še za konec? "Bonjour tristes" - ali dober dan
               žalost, če bo temu tako. Hvala lepa.</p>
            </sp>
            <sp xml:id="SDZ4-Redna-08-2005-07-15.sp89">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še gospod minister, želite besedo? Izvolite.</p>
            </sp>
            <sp xml:id="SDZ4-Redna-08-2005-07-15.sp90">

               <speaker>DR. VASKO SIMONITI:</speaker>

               <p>Hvala lepa, gospod predsedujoči. Torej, spoštovani!</p>
            </sp>
            <sp xml:id="SDZ4-Redna-08-2005-07-15.sp91">

               <speaker>PODPREDSEDNIK DR. MARKO PAVLIHA:</speaker>

               <p>Prosim posluh, besedo ima samo gospod minister.</p>
            </sp>
            <sp xml:id="SDZ4-Redna-08-2005-07-15.sp92">

               <speaker>DR. VASKO SIMONITI:</speaker>

               <p>Marsikaj je bilo sedaj povedano o vsebini zakona, kolegi poslanci iz koalicije so
               marsikaj vsebinsko osvetlili, marsikaj se je ponovilo in mislim, da ni treba sedaj
               ponovno vse obrazlagati v zvezi s tem, kakšna je vsebina, ki jo dobro poznamo. Sam
               menim, da je zakon zelo dober, da je vsekakor boljši od obstoječega in da je v skladu
               z ustavo, kar sedanji zakon ni.</p>
               <p>Slišal sem v tej diskusiji, da je vladni odgovor sramota. To je vprašanje sedaj to,
               ali je odgovor sam po sebi sramota...</p>
            </sp>
            <sp xml:id="SDZ4-Redna-08-2005-07-15.sp93">

               <speaker>PODPREDSEDNIK DR. MARKO PAVLIHA:</speaker>

               <p>Prosim, mir v dvorani!</p>
            </sp>
            <sp xml:id="SDZ4-Redna-08-2005-07-15.sp94">

               <speaker>DR. VASKO SIMONITI:</speaker>

               <p>...ali so to tisti, ki so ga napisali. In slišal sem, da sem zgodovinar, ki berejo
               pisma lahko tudi čez deset let, ko je morda distanca in se drugače berejo te stvari.
               Ne bom se spuščal v to, kdaj je treba pisma brati. Verjetno so v določenem času komu
               namenjena, bi pa rekel kot zgodovinar, da je minilo 15 let pravzaprav od propada neke
               države in da mi je povsem jasno, kdo je sramota in kaj je sramota. In da so debeli
               lažnivci tisti, ki trdijo, da se niso ponujali RTV-ju, da bi se jih kdaj videlo. Jaz
               se nisem nikoli ponujal nobeni televiziji in nisem nikoli sodeloval v sramotnih
               dejanjih, ki bi pripeljala do 200 tisoč mrtvih.</p>
               <p>Drugič. Glede gospe Širce, ki je rekla, da je naša predlagana ureditev taka, pred
               katero bežijo vse evropske države. Še enkrat bi naštel - torej to ni res - vse
               evropske države ali pa večina jih ima urejeno RTV javno televizijo tako kot mi in to
               sem že zadnjič natančno bral in noče nihče slišati, zato bom še enkrat ponovil. V
               Avstriji je svet sestavljen iz 35 članov - 24 jih imenuje politika; Češka - svet
               televizije imenuje parlament; Norveška - 14 članov imenuje parlament, pa predsednika
               in podpredsednika imenuje kralj; Danska - minister za kulturo imenuje organe
               opravljanja in nacionalni svet RTV; Nizozemska - svet imenuje pristojni minister;
               Madžarska ima tri ustanove z značajem javne RTV, člane imenuje parlament in nekatere
               civilnodružbene organizacije, parlament imenuje predsedstvo vsakega upravnega odbora,
               parlament imenuje vsakega od treh odborov, najmanj 11 članov; Poljska - člane
               upravnega odbora imenuje nadzorni odbor, nadzorni odbor pa imenuje nacionalni svet in
               minister za finance, nacionalni svet, to je 9 članov, pa imenuje vsa politika.
               Estonija, - 9 članov imenuje parlament; - ne bom zdaj našteval, kako je znotraj
               razdelano, ampak čista politična prevlada. Islandija - parlament in minister za
               kulturo imenujejo, 7 članov sveta imenuje parlament izmed sebe. Irska - svet imenuje
               pristojni minister. Belgija - generalnega direktorja imenuje vlada in vse ostale
               člane sveta. Ciper - 9 članov sveta imenuje vlada. Finska - 21 članov sveta imenuje
               parlament. Norveška - 9 članov imenuje parlament. Grčija - večino v svet imenuje
               vlada. Litva - 12 članov sveta, 8 jih imenuje politika, 4 pa svet za znanost, svet za
               izobraževanje, društvo umetnikov in litovska škofovska konferenca. Malta - minister
               imenuje vse. Francija - neposredna vloga celo predsednika, senata in predsednika
               parlamenta. Španija - svet ima 12 članov, kongres imenuje 6 članov, 6 pa senat.
               Velika Britanija, ki bi jo tako radi videli, samo parlament se v bistvu tam
               pogovarja, samo da vsakih deset let, vendar parlament in vlada določita vse,
               pooblaščenec kraljice pa potem podpiše. Edino na Švedskem upravljajo zaposleni in pa
               v Nemčiji, ki ima specifičen položaj, vendar, če bi pogledali, ker ima tri javne
               televizije, imenuje od 77 članov <stage>(v posameznih svetih jih je nekje 77, nekje 72)</stage> 42
               politika. Toliko v zvezi s tem, da bežijo vse evropske države pred takimi zakoni. To
               enostavno ni res.</p>
               <p>Glede civilne družbe. Več poslancev je o tem govorilo in naštevali so seveda samo
               tisto civilno družbo, ki njim... konzumira. Je pa k sreči poslanec Juri naštel tudi
               civilno družbo, ki jim ne. Civilna družba je dala veliko pobud in se veliko oglašala,
               vendar je nekateri ne želijo ne videti ne slišati. Mislimo, da je treba, s tem ko se
               je reklo, da gre za lustracijo - kot sem zdajle slišal -, da je treba dati vsem
               možnost. To ni res, mi širimo prostor civilne družbe.</p>
               <p>Glede zakona je bilo rečeno, da gre za programiran stečaj. Torej, RTV, smo slišali
               prej, da je dobro poslovala v lanskem letu. Res, imela je 527 milijonov dobička.
               Vendar ima 3,1 milijarde izgube, torej, ima stalno in se ne zmanjšuje. Zanimivo pa
               je, da nikogar ne moti to, da RTV trguje z delnicami, kar ni - kar sem že uvodoma
               povedal - pristojnost javnega zavoda. Nikogar to ne moti, kar je izredno zanimivo.
               Zato, ker gre - tako se sliši, kot da gre dobro. In bomo še naprej pustili, da trguje
               s tem. Torej, to je nemogoče! Nepravno stanje hočete pravzaprav podaljševati.
               Zanimivo, da nihče tega ne problematizira. Prodali so delnice, pa ne vemo niti, kako;
               niti po časnikih in ničemer, pa je tudi parlament pristojen za to, da vse izve.
               Prodalo se je, ne vemo niti, kako Slišimo, da bo denar prišel decembra ali ne vem
               kdaj, jeseni. Ni bil načrt - vztrajal sem, recimo, kot minister, da naj bi bil načrt
               vsaj narejen. Imeli so veliko časa ali pa vsaj zadnja dva meseca, da bi naredili
               točen razrez, kam s tem denarjem, ki je javen denar, ki je denar od ljudi, ki
               plačujejo prispevek za televizijo. Nikogar to ne moti. Nihče tega ne problematizira.
               Kar zadeva 3%. Torej, iz proračunske rezerve smo storili tisto, kar prej ni nihče
               storil, ampak so prej vlekli za nos v bistvu tiste, ki so bili dolžni dobiti
               pravzaprav te 3% nazaj. RTV naj bi povečala za 3% naročnino in rečeno je bilo, da
               morajo to vrniti. Ja, prosim, če zbirate podpise, zberite podpise, opozicija, pa
               dajte poslati generalnemu direktorju pa svet RTV. Morda bo pa kaj pomagalo. Oni imajo
               na posebnem kontu 773 milijonov pripravljenih, da jih morajo, seveda, vrniti. Ampak
               se tožijo. Čudno, da nihče pravzaprav, ki imajo vsi polna usta tega, ne intervenira
               in neposredno na televizijo ne naredi tega pritiska. Vsaj dobro voljo bi
               pokazali.</p>
               <p>Glede tujih poznavalcev, ki so bili tukaj in dajali prijazne sugestije - moram reči,
               nekateri - , nekateri pa avtoritativno zviška navodila ter sodbe. Moram povedati, da
               so bili ti ljudje tukaj kot privatniki. Da ne bi mislili, da so bili v funkciji nekih
               organov in organizacij, ki bi imeli neke sklepe o tej stvari. To ni res. Niso bili
               kot taki. Mi smo članica Evropske unije in v ničemer ne kršimo ničesar. In ne morejo
               dati nobenih stvari, ker v ničemer ne kršimo ničesar. In nihče od organov teh
               organizacij ni dal nobenih pripomb, ali ugotovitev, ali sklepov v zvezi s tem. Tako
               so bili to pravzaprav privatni aranžmaji.</p>
               <p>Absolutno je treba pisati zakone v interesu vseh in seveda v interesu javnosti - se
               strinjam. To je tudi naš namen. In to tudi smo storili.</p>
               <p>Tak zakon - za konec - je zelo dober. In upam, da bo televizija, RTV Slovenija, javni
               zavod, delovala uspešno in zato predlagam, da ta zakon podprete.</p>
            </sp>
            <sp xml:id="SDZ4-Redna-08-2005-07-15.sp95">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem smo končali prvi krog razprave. Kot vidimo, imamo še nekaj časa.
               Dobrih 47 minut. Zato sprašujem, ali želi kdo na podlagi 71. člena še razpravljati.
               Samo trenutek.</p>
               <p>Hvala lepa. Lažje bi bilo vprašati, kdo ne želi razpravljati. Bom prebral vse. Dr.
               Gaber, želite razpravljati ali ne? Hvala lepa. Bom prebral spisek, pa me opozorite,
               če sem koga še pozabil, zopet brez akademskih naslovov, brez olepšav, da bo šlo
               hitreje. Torej, naslednji ste se prijavili: Juri, Kontič, Kovačič, Potrč, Jazbec,
               Jerovšek, Ficko, Tanko, Grims, Veršnik, Rupar, Rugelj, Capuder, Testen, Koren,
               Horvat, Sajovic, Petek Miro, Gantar, Širca, Presečnik, Janc, Ljubeljšek, Štebe,
               Gulič, Hvauc in Jelinčič. Torej, dodatno do gospoda Jelinčiča smo prišli, potem so
               bili na novo prijavljeni še Kangler, Ziherl, Sušnik in Hrovat. Gospoda Štebeta smo že
               prej prebrali. Proceduralno? Povejte.</p>
            </sp>
            <sp xml:id="SDZ4-Redna-08-2005-07-15.sp96">

               <speaker>MAG. TOMAŽ ŠTEBE:</speaker>

               <p>Predlagam, da se vsi odpovemo razpravi in da ne delamo težav zdaj ne vam ne nam in se
               vsi odpovemo razpravi.</p>
            </sp>
            <sp xml:id="SDZ4-Redna-08-2005-07-15.sp97">

               <speaker>PODPREDSEDNIK DR. MARKO PAVLIHA:</speaker>

               <p>Glejte, v vsakem primeru bo vsak lahko očitno razpravljal eno minuto, razen če ne
               presežemo toliko časa, kot še je. Jaz mislim, da se še vedno lahko vsak, ko pridemo
               do njega, odpove razpravi, zato bomo nadaljevali z drugim krogom in vabim gospoda
               Jurija. Vsak ima eno minuto.</p>
            </sp>
            <sp xml:id="SDZ4-Redna-08-2005-07-15.sp98">

               <speaker>AURELIO JURI:</speaker>

               <p>Povsem zadostuje. Jaz se gospodu ministru zahvaljujem za to, ker je priznal od koder
               želi vlada in sedanja večina črpati članice in člane novega programskega sveta in
               tudi nadzornike. Na to sem jaz tudi v svoji razpravi opozarjal. In tukaj se navezujem
               na kolega Tanka, ki je vprašal, ali ne obstaja zaupanja, da bi državni zbor vendarle
               izbral ustrezna imena. Res, ustrezna, toda vprašanje, za koga. Ko boste imeli pred
               seboj Cirila Zlobca in Jožeta Snoja, Slavoja Žižka in Tina Hribarja, vemo, koga boste
               izbirali, boste izbirali po logiki večine in dogajalo se bo to, kar je gospod Hvalica
               napovedal, lustracija. Hvala.</p>
            </sp>
            <sp xml:id="SDZ4-Redna-08-2005-07-15.sp99">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Kontič.</p>
            </sp>
            <sp xml:id="SDZ4-Redna-08-2005-07-15.sp100">

               <speaker>BOJAN KONTIČ:</speaker>

               <p>Hvala lepa, zaradi časa zelo na kratko.</p>
            </sp>
            <sp xml:id="SDZ4-Redna-08-2005-07-15.sp101">

               <speaker>PODPREDSEDNIK DR. MARKO PAVLIHA:</speaker>

               <p>Prosim, samo gospod Kontič ima besedo.</p>
            </sp>
            <sp xml:id="SDZ4-Redna-08-2005-07-15.sp102">

               <speaker>BOJAN KONTIČ:</speaker>

               <p>Zgodba o 3% ima že zgodovino. Takrat sem kot opozicijski poslanec znotraj vladne
               koalicije poskušal dobiti podporo za te 3%, pa nisem uspel. Podprla me je opozicija.
               Zdaj so se vloge zamenjale in tudi razmišljanje se je zamenjalo. Bivša opozicija ne
               podpira več zadeve, bivša koalicija jo v tem trenutku podpira. Pomembno pri tem je še
               enkrat opozoriti, da ustavna odločba ni prepovedala 3% v zakonu, ampak je postavila
               določene pogoje, ki morajo biti izpolnjeni.</p>
               <p>Pa še nekaj. Teh 3% sredstev, ki so jih sedaj nekateri že dobili, nekaterih jih pa še
               bodo, iz rezerve po zaslugi ministra, ki se je nenadoma omehčal, prej za to ni hotel
               slišati - jaz upam, da to ni kupčija z regionalci in lokalci za to, da bodo
               nasprotovali referendumu, morebitnemu referendumu o RTV Slovenija.</p>
            </sp>
            <sp xml:id="SDZ4-Redna-08-2005-07-15.sp103">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Kovačič.</p>
            </sp>
            <sp xml:id="SDZ4-Redna-08-2005-07-15.sp104">

               <speaker>DIMITRIJ KOVAČIČ:</speaker>

               <p>Hvala. Ko poslušam današnjo razpravo, se lahko samo čudim, in sicer razpravi
               poslancev LDS in Socialnih demokratov. Gospe in gospodje, zakaj sodite druge po sebi?
               Mi takšnih perfidnih nakan, kot nam jih pripisujete, nimamo. To enostavno ni naš
               način dela. Mi spoštujemo zakonska določila in jih ne nameravamo kršiti. Če ste jih
               kršili vi, to ne pomeni, da jih bomo kršili tudi mi. Mi izkušenj iz vladavine
               preteklosti nimamo in zakaj stalno pripisujete to, kar ste vseskozi počeli vi, tudi
               nam? Preizkusite nas in boste čez štiri leta povedali, ali to, kar nam pripisujete,
               drži ali ne. Do takrat pa ni spodobno, da nam pripisujete nečesa, kar ne drži in kar
               sodite po sebi. Hvala.</p>
            </sp>
            <sp xml:id="SDZ4-Redna-08-2005-07-15.sp105">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Prosim vas še za malo potrpežljivosti in za mir v dvorani. Gospod
               Potrč.</p>
            </sp>
            <sp xml:id="SDZ4-Redna-08-2005-07-15.sp106">

               <speaker>MIRAN POTRČ:</speaker>

               <p>Hvala lepa. Nekaj začudenja je bilo, zakaj razprava predvsem o organih. Zaradi tega,
               ker so organi tisti, ki vnaprej odločajo o vseh ljudeh, ki vodijo politiko RTV, ti
               odločajo pa o vseh novinarjih. In prek sestave in politike organov bo delovala cela
               hiša. Zato je čisto sprenevedanje govoriti, zakaj o tem. Da, o tem, ker je to najbolj
               bistveno.</p>
               <p>Drugo. Gospod minister in ostale kolegice in kolegi, ki imate toliko kritike na naš
               pogled na civilno družbo, če bi želeli, bi lahko izbrali naš amandma. Mi smo
               predlagali, da odloča državni zbor, vendar z dvotretjinsko večino, predlagatelj pa ni
               komisija državnega zbora za volitve in imenovanja oziroma mandatno-volilna komisija,
               ampak je predsednik države. Zakaj, gospod minister, tega niste podprli, pa bi bili v
               skladu z vsemi evropskimi državami, ki ste jih naštevali, ker samo način odločanja je
               premalo in pomeni zlorabo informacije. Hvala.</p>
            </sp>
            <sp xml:id="SDZ4-Redna-08-2005-07-15.sp107">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Prosil bi, da gospodu ministru in gospodu svetniku ne postavljate
               vprašanj, ker se nista prijavila in ne moreta odgovarjati. Gospod Jazbec. <stage>(Ga ni.)</stage>
               Gospod Jerovšek. <stage>(Se odpoveduje.)</stage> Gospod Ficko.</p>
            </sp>
            <sp xml:id="SDZ4-Redna-08-2005-07-15.sp108">

               <speaker>JOŽEF FICKO:</speaker>

               <p>Hvala lepa. Jaz bom pa s tega mesta izrazil eno bojazen. V postopku sprejemanja tega
               zakona je opozicija večkrat izrazila, da bo uporabila vso energijo, vsa sredstva, da
               zakon ne bi bil sprejet. Tu je moja bojazen. Bojim se namreč, da bo opozicija ostala
               brez energije, brez sredstev za prihodnje. Ena stranka bo potrebovala kar nekaj
               energije, da se notranje uredi. Nasploh pa od celotne opozicije pričakujem, da bo še
               sodelovala v tem državnem zboru, torej nekaj energije si vseeno pustite. Hvala lepa.
            </p>
            </sp>
            <sp xml:id="SDZ4-Redna-08-2005-07-15.sp109">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Tanko. <stage>(Se odpoveduje.)</stage> Gospod Grims. <stage>(Se odpoveduje.)</stage> Gospod Veršnik.
               <stage>(Ga ni.)</stage> Gospod Rupar. <stage>(Se odpoveduje.)</stage> Gospod Rugelj.</p>
            </sp>
            <sp xml:id="SDZ4-Redna-08-2005-07-15.sp110">

               <speaker>BOJAN RUGELJ:</speaker>

               <p>Hvala, gospod podpredsednik. Bom uporabil malo simbolike, bom lažje več povedal na
               kratko. Sedaj, ko sem poslušal vse te razprave, sem še bolj prepričan, kako zelo
               potrebujemo v Sloveniji televizijo, ko bo vsebovala več barv, bolj čisto sliko in
               bolj svetlo sliko. Naši državljani si to po tolikšnem času in ob tolikšnem plačevanju
               prispevkov to tudi zaslužijo. Hvala lepa.</p>
            </sp>
            <sp xml:id="SDZ4-Redna-08-2005-07-15.sp111">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Capuder. <stage>(Ne.)</stage> Gospod Testen. <stage>(Ne.)</stage> Gospod Koren. <stage>(Ne.)</stage> Gospod Horvat.
               <stage>(Ne.)</stage> Gospod Sajovic.</p>
            </sp>
            <sp xml:id="SDZ4-Redna-08-2005-07-15.sp112">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Kolegice in kolegi! Slišal sem enega predhodnega
               razpravljavca, ki bo zakon podprl, je seveda dejal, da naj damo možnost, da se ta
               novi zakon preizkusi v praksi. Jaz pa moram reči, da na lokalni ravni že 12
               preizkušam, kako izgleda, če so mediji pod monopolom ene strani, in moram reči, da to
               ni dobro za nikogar, ne za leve, ne za desne, ne za naše občane in občanke.</p>
            </sp>
            <sp xml:id="SDZ4-Redna-08-2005-07-15.sp113">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Petek Miro. <stage>(Se očitno odpoveduje.)</stage> Dr. Gantar.</p>
            </sp>
            <sp xml:id="SDZ4-Redna-08-2005-07-15.sp114">

               <speaker>DR. PAVEL GANTAR:</speaker>

               <p>Hvala lepa. Na kratko. Strinjam se z mojim kolegom, ki pravi, da potrebuje
               televizijo, ki bo imela več barv, več ostrine, boljšo sliko, boljši zvok, pledira za
               digitalno televizijo in jaz se temu pridružujem. Sicer pa, kar se tiče zakona, moram
               reči to, da imamo sedaj zakon o javni radioteleviziji, ki je v marsičem zastarel in
               imamo slabe rešitve, ki bodo zamenjale zastarele rešitve. Ta parlament bi moral
               storiti več, žal je ta priložnost zamujena in žal se bomo o tem zakonu pogovarjali in
               o njem odločali še enkrat vsi skupaj na jeseni. Hvala lepa.</p>
            </sp>
            <sp xml:id="SDZ4-Redna-08-2005-07-15.sp115">

               <speaker>PODPREDSEDNIK DR. MARKO PAVLIHA:</speaker>

               <p>Ni replike v tem primeru, ni časa, ni replike. Gospa Širca.</p>
            </sp>
            <sp xml:id="SDZ4-Redna-08-2005-07-15.sp116">

               <speaker>MAJDA ŠIRCA:</speaker>

               <p>Spoštovana javnost, spoštovani kolegi, spoštovana še javna televizija RTV Slovenija.
            </p>
            </sp>
            <sp xml:id="SDZ4-Redna-08-2005-07-15.sp117">

               <speaker>PODPREDSEDNIK DR. MARKO PAVLIHA:</speaker>

               <p>Prosim.</p>
            </sp>
            <sp xml:id="SDZ4-Redna-08-2005-07-15.sp118">

               <speaker>MAJDA ŠIRCA:</speaker>

               <p>Vladajoča politika se je odločila, da so sedaj na vrsti mediji. Pada četrta, pada
               vzporedna veja oblasti, kar je z njenega vidika in z vidika konteksta v katerem se
               trenutno nahajamo, razumljivo. Na nas je, da to preprečimo.</p>
            </sp>
            <sp xml:id="SDZ4-Redna-08-2005-07-15.sp119">

               <speaker>PODPREDSEDNIK DR. MARKO PAVLIHA:</speaker>

               <p>Gospod Presečnik. <stage>(Ne.)</stage> Gospod Janc.</p>
            </sp>
            <sp xml:id="SDZ4-Redna-08-2005-07-15.sp120">

               <speaker>KRISTIJAN JANC:</speaker>

               <p>Hvala lepa. Spoštovane kolegice in kolegi, spoštovani kolegi iz državnega sveta! Če
               je res tako slab ta zakon, kot napovedujete in govorite in razpravljate, vas moram
               malo potolažiti, da čez dobre štiri leta bodo gledalci in poslušalci ocenili tudi to
               zgodbo vlade in te koalicije, ali je bila res tako zanič. Hvala.</p>
            </sp>
            <sp xml:id="SDZ4-Redna-08-2005-07-15.sp121">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Ljubeljšek. Ga ni. Gospod Štebe.</p>
            </sp>
            <sp xml:id="SDZ4-Redna-08-2005-07-15.sp122">

               <speaker>MAG. TOMAŽ ŠTEBE:</speaker>

               <p>Hvala lepa. Spoštovani. Samo povzetek iz 22. aprila, ko sem si nekaj napisal...</p>
            </sp>
            <sp xml:id="SDZ4-Redna-08-2005-07-15.sp123">

               <speaker>PODPREDSEDNIK DR. MARKO PAVLIHA:</speaker>

               <p>Prosim, malce posluha. Gospod Štebe ima besedo.</p>
            </sp>
            <sp xml:id="SDZ4-Redna-08-2005-07-15.sp124">

               <speaker>MAG. TOMAŽ ŠTEBE:</speaker>

               <p>... očitki o političnosti v negativnem smislu so zagotovo veljali do sedaj, zato je v
               17. členu jasna prepoved, kdo vse ne sme kandidirati za svet zavoda, če je bil pred
               tem politik, poslanec, predsednik, direktor, načelnik, župan, direktor uprave,
               občine. In kakšno političnost imamo sedaj v osebnosti predsednika sveta in
               predsednika nadzorne komisije, ki se ukvarja z javnomnenjskimi raziskavami in je tudi
               viden član LDS-a. Ker ni časa, če to: podpiram spremembe zakona in urejanje razmer v
               zavodu ter primernejšim delovnim pogojev zaposlenim, s ciljem boljšega programa in
               boljše in še več nacionalnih vsebin. Glede poslanstva s strokovnega dela - bodo pa
               seveda možnosti sedaj tudi boljše, nima pa časa, da to povem. Hvala.</p>
            </sp>
            <sp xml:id="SDZ4-Redna-08-2005-07-15.sp125">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Gulič.</p>
            </sp>
            <sp xml:id="SDZ4-Redna-08-2005-07-15.sp126">

               <speaker>ALEŠ GULIČ:</speaker>

               <p>Sem proti temu zakonu zaradi tega, ker preveč in preveč rigorozno omejuje tisti del
               upravljanja z radiotelevizijo, ki skrbi za program, ki skrbi za izvajanje javnega
               interesa. Vse se je zreduciralo na direktorja, ki naj bi bil tudi programski vodja,
               in pa na nadzorni svet, ki naj bi skrbel za finance. Popolno nezaupanje novinarjem je
               to in zato predlagam, da danes glasujemo vsi proti, popravimo zakon in naredimo še
               boljšega, iz dosedanje razprave se je dalo razbrati, kaj bi bilo treba storiti. Hvala
               lepa.</p>
            </sp>
            <sp xml:id="SDZ4-Redna-08-2005-07-15.sp127">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Hvauc.</p>
            </sp>
            <sp xml:id="SDZ4-Redna-08-2005-07-15.sp128">

               <speaker>SREČKO HVAUC:</speaker>

               <p>Hvala za besedo. Kolegica pred menoj je omenila, da so očitno sedaj na vrsti mediji.
               Strinjam se s tem, so na vrsti mediji. Marsikatero področje v Sloveniji je, ki ga je
               potrebno urediti, in stanje na TV je pač tako, da je to trenutno strankarska
               televizija, ki posluje z izgubo, ki ne opravlja svoje osnovne naloge, to je,
               objektivnega in poštenega informiranja državljanov in državljank Slovenije, in da
               imamo zakon, ki je preživet, ki je zastarel, zato seveda je potrebno tudi to področje
               urediti. Hvala.</p>
            </sp>
            <sp xml:id="SDZ4-Redna-08-2005-07-15.sp129">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Jelinčič Plemeniti.</p>
            </sp>
            <sp xml:id="SDZ4-Redna-08-2005-07-15.sp130">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Jaz ne vem, ali bi morda predlagal vam, da v imenu
               državnega zbora kupite dva kontejnerja tistih robčkov, da si bodo nekateri brisali
               solze ob tem hudem postopku, ki se dogaja, in ob teh hudih, tragičnih zadevah, ko
               nekateri izgubljajo svoje pozicije v recimo, RTV-ju.</p>
               <p>Jaz komaj čakam, da bom lahko glasoval za ta zakon in da se enkrat začne vse skupaj
               vrteti v pravo smer. Hvala lepa.</p>
            </sp>
            <sp xml:id="SDZ4-Redna-08-2005-07-15.sp131">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Kangler.</p>
            </sp>
            <sp xml:id="SDZ4-Redna-08-2005-07-15.sp132">

               <speaker>FRANC KANGLER:</speaker>

               <p>Hvala za besedo. Tudi sam bom podprl ta zakon, čeprav sem tudi sam presenečen, da je
               državni svet izglasoval veto, vendar bi želel poudariti, da tiste zahteve, ki so bile
               v koaliciji izpostavljene s strani Slovenske ljudske stranke, so bile deloma ali pa
               skoraj večino upoštevane, kar se tiče sestave programskega sveta. In zaupam v vse vas
               poslance v državnem zboru, da bomo pri imenovanju teh članov dosegli kompromis in
               dejansko zagotovili, da bodo ti člani programskega sveta v skladu z zadnjim odstavkom
               te določbe, ki določa, da bodo enakomerno regionalno pokrili slovenski prostor, tudi
               to dejansko dobili. Konec koncev upam in prepričan sem, da bodo koalicijske stranke
               in tudi opozicija pri tem plodno sodelovala in da bomo tudi to zagotovili, zato bom
               tudi podprl.</p>
               <p>In upam in prepričan sem, da je v državnem zboru dovolj veliko modrosti med
               posameznimi poslanci, da kdorkoli bo želel kako drugače to postoriti, da znamo tudi
               strniti vrste in tako postoriti, kot je v zakonu zapisano.</p>
            </sp>
            <sp xml:id="SDZ4-Redna-08-2005-07-15.sp133">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Ziherl. Ga ni. Gospod Sušnik.</p>
            </sp>
            <sp xml:id="SDZ4-Redna-08-2005-07-15.sp134">

               <speaker>FRANC SUŠNIK:</speaker>

               <p>Da so spremembe na javni televiziji, ki jo, mimogrede, financiramo vsi, ki smo
               priključeni na električno omrežje, nujno kaže tudi primerjava, ki jo bom zdaj ta
               trenutek navedel, in sicer, kako izgleda snemanje dveurne oddaje narodnozabavnega
               koncerta v aranžmaju javne radiotelevizije in v aranžmaju neke privatne televizije.
               Naj povem, da je razmerje med ljudmi 1:10, pa se uslužbenci javne televizije
               pripeljejo vsak s svojim avtomobilom, da ima vsak luč svojega človeka, vsak kader
               svojega človeka, da je za te ljudi treba imeti odprt bife in menzo, in tudi to,
               čeprav vem, da je zunanji izraz tega,...</p>
            </sp>
            <sp xml:id="SDZ4-Redna-08-2005-07-15.sp135">

               <speaker>PODPREDSEDNIK DR. MARKO PAVLIHA:</speaker>

               <p>...Prosim.</p>
            </sp>
            <sp xml:id="SDZ4-Redna-08-2005-07-15.sp136">

               <speaker>FRANC SUŠNIK:</speaker>

               <p>... kako se razmetava z javnim denarjem na javni radioteleviziji. Na javni
               .../Opozorilni znak za konec razprave./... radio, televiziji, da je zato nujno nekaj
               za narediti. Hvala.</p>
            </sp>
            <sp xml:id="SDZ4-Redna-08-2005-07-15.sp137">

               <speaker>PODPREDSEDNIK DR. MARKO PAVLIHA:</speaker>

               <p>Gospod Hrovat. In še na koncu gospod Pajk.</p>
            </sp>
            <sp xml:id="SDZ4-Redna-08-2005-07-15.sp138">

               <speaker>STANE PAJK:</speaker>

               <p>Hvala za besedo. Še bolj z veseljem bom podprl ta zakon iz enega razloga. Minister je
               naštel dovolj držav. In če so vse te države nedemokratične, če so vse te države
               pristranske do medijev, potem bodimo pa še mi. Hvala.</p>
            </sp>
            <sp xml:id="SDZ4-Redna-08-2005-07-15.sp139">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem smo tudi drugi krog končali. Tisti, ki so se prijavili k repliki,
               naj povem, da v drugem krogu pač to ni možno. Tisti, ki se prijavi ob času, se
               prijavi, čas porazdelimo, zaokrožimo na minuto, torej v tem primeru, ker ni bilo
               časa, dve minuti na posameznega razpravljavca smo zaokrožili na eno minuto. Bo pa
               seveda še prilika obrazložiti glas. Zato zaključujem razpravo in preden preidemo na
               glasovanje, prosim poslanke in poslance, da preverijo delovanje glasovalne naprave.
               Običajni postopek, na desni strani vložene kartice mora goreti oranžna lučka. Naj
               povem, preden gremo na glasovanje oziroma na obrazložitev glasu, da mora pri ponovnem
               odločanju, skladno z drugim odstavkom 91. člena ustave Republike Slovenije, za
               sprejem navedenega zakona glasovati večina poslancev zbora, to je 46 ali več.</p>
               <p>In seveda sprašujem, ali želi kdo obrazložiti glas v imenu poslanske skupine, prvo,
               potem pa posamično. Saj bomo potem še, tukaj smo se dogovorili, da ni zaključenih
               krogov.</p>
               <p>Prvo dajem besedo gospodu Kumarju.</p>
            </sp>
            <sp xml:id="SDZ4-Redna-08-2005-07-15.sp140">

               <speaker>DUŠAN KUMER:</speaker>

               <p>Hvala za besedo. Poslanke in poslanci Socialnih demokratov tega predloga zakona ne
               bomo podprli. Bi pa rad ministru in vsem ostalim, ki ste govorilo o javnosti in
               zaupanju in nezaupanju te javnosti, postregel z enim podatkom, ker očitno tega
               podatka ne poznate. Do sedaj je civilna družba preko tako imenovanih asociacij
               društev itd., sama na svoj način po svojih pravilih imenovala večino članov
               programskega sveta RTV. Naj povem, da je v Sloveniji 3 tisoč 450 teh asociacij, v
               katerih je milijon ljudi, se pravi milijon gledalk in gledalcev, ki plačujejo,
               mislim, da po vsej verjetnosti večino teh tudi ta TV-prispevek. In govoriti o
               zaupanju ali nezaupanju, se pravi, s tem zakonom odrekate zaupanje tej civilni
               družbi, tem milijonom ljudem, ki so do sedaj imeli pravico in možnost in si vzame
               politika preko državnega zbora oziroma te parlamentarne večine to pravico, da odloča
               v imenu teh milijon ljudi. Hvala.</p>
            </sp>
            <sp xml:id="SDZ4-Redna-08-2005-07-15.sp141">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Sok.</p>
            </sp>
            <sp xml:id="SDZ4-Redna-08-2005-07-15.sp142">

               <speaker>ALOJZ SOK:</speaker>

               <p>Hvala za besedo. Spoštovani predsedujoči, spoštovane kolegice poslanke in poslanci! V
               Novi Sloveniji - Krščanske ljudske stranke bomo danes ta zakon še enkrat potrdili in
               s tem tvegali...</p>
            </sp>
            <sp xml:id="SDZ4-Redna-08-2005-07-15.sp143">

               <speaker>PODPREDSEDNIK DR. MARKO PAVLIHA:</speaker>

               <p>Prosim!</p>
            </sp>
            <sp xml:id="SDZ4-Redna-08-2005-07-15.sp144">

               <speaker>ALOJZ SOK:</speaker>

               <p>...napovedan referendum v jesenskem času. Ob tem naj rečem tudi sam, da nas čudi, da
               je državni svet na ta zakon izglasoval veto, še bolj nas pa čudi njihova
               argumentacija, ki smo jo danes tukaj lahko slišali. Stališča poslanske skupine je
               povedala naša poslanska kolegica Marjatka Uhan, nismo želeli na dolgo in široko
               govoriti, ker se nam dejansko ta debata na nek način nekoliko že upira. Slišali smo v
               glavnem argumente, kot jih poslušamo že ves ta čas. Lahko bi jih označil z eno besedo
               "pro et contra".</p>
               <p>Vseeno pa mi dovolite, da samo en detajl povem, ki sem ga, če je ta televizija tako
               dobra, kot smo danes lahko poslušali, doživel v tem tednu, da ne bom šel predaleč
               nazaj. In sicer mislim, da je bilo v sredo, ko je Amnesty International povabila
               poslanke in poslance, da prižgemo na tromostovju svečko ob obletnici pokolov v
               Srebrenici. Tam nas je poleg predsednika vlade, zunanjega ministra in predsednika
               državnega zbora bilo še najmanj 15 poslancev iz SDS in Nove Slovenije ter en poslanec
               iz LDS, gospod Rudi Moge. Nisem vedel, da obstaja kodeks, kako morajo novinarji
               snemati. Ampak ker sem vas, kolegica Širca, slišal, da ne smejo niti s ptičje niti z
               vodne perspektive, mislim, da so tam bili posnetki narejeni iz Ljubljanice. Kajti, ko
               sem zvečer pogledal ta posnetek na televiziji, pravzaprav nobenega od poslancev, ker
               se pač v državnem zboru v tem trenutku zelo slabo govori in se mora slabo govoriti,
               nobenega ni bilo na posnetku, razen seveda predsednika vlade in pa...</p>
            </sp>
            <sp xml:id="SDZ4-Redna-08-2005-07-15.sp145">

               <speaker>PODPREDSEDNIK DR. MARKO PAVLIHA:</speaker>

               <p>Gospod Sok, obrazložitev glasu, lepo prosim.</p>
            </sp>
            <sp xml:id="SDZ4-Redna-08-2005-07-15.sp146">

               <speaker>ALOJZ SOK:</speaker>

               <p>Saj obrazlagam glas, zakaj bom oziroma zakaj bo poslanska skupina Nove Slovenije
               podprla ta zakon. To obrazlagam in sem se vrnil samo v čas za tri dni nazaj, da bi
               povedal o enem detajlu, kako se vendar lahko to sliko tudi v medijih popači. Ne bi
               tega govoril, če me ne bi kolegica Širca z nekim kodeksom na to spomnila. Toliko.</p>
               <p>Še enkrat povem, zakon bomo podprli. In seveda, če bo prišlo do zahteve za
               referendum, bomo naredili tudi vse, da bodo ljudje razumeli, za kaj gre, da bodo šli
               na referendum in na referendumu še enkrat glasovali za ta zakon. Hvala lepa.</p>
            </sp>
            <sp xml:id="SDZ4-Redna-08-2005-07-15.sp147">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Dr. Gantar.</p>
            </sp>
            <sp xml:id="SDZ4-Redna-08-2005-07-15.sp148">

               <speaker>DR. PAVEL GANTAR:</speaker>

               <p>Hvala lepa. Spoštovani podpredsednik, spoštovane kolegice in kolegi! V Liberalni
               demokraciji Slovenije seveda tega zakona ne bomo podprli. Hkrati bi rad povedal tudi
               to, da preden pritisnete na to tipko, še vedno obstaja možnost za to, da se skupaj
               dogovorimo o načinu, kako naj bo sestavljen programski svet.</p>
               <p>Danes je bilo že nekajkrat rečeno, pa pred tem že tudi, da obstajajo opcije in
               variante, s katerimi bi ohranili pomembno vlogo civilne družbe pri oblikovanju liste
               kandidatov za programski svet in tudi vlogo državnega zbora pri končnem potrjevanju
               takšnega programskega sveta. Takšna pripravljenost na strani opozicije seveda
               obstaja. Bojim se, da pač neka odklonilna arogantnost vladajoče pozicije temu ni
               naklonjena in da bo voz šel naprej. Razprava o tem zakonu se danes ne bo končala.
               Začela se bo ob referendumu in ljudje, volivke in volivci, bodo odločili o tem,
               kakšen zakon želijo imeti ter kakšno medijsko hišo želijo imeti.</p>
               <p>Še enkrat torej pozivam, da ta zakon zavrnemo, da sprejmemo dogovor o tem, da bomo
               imenovali programski svet drugače, na način, ki bo ustrezal obema stranema, in na ta
               način omogočimo, da bo medijski prostor, kar zadeva javni radiotelevizijski servis,
               oblikovan tako, kot je dobro za neko pluralno in demokratično družbo. Hvala lepa.
            </p>
            </sp>
            <sp xml:id="SDZ4-Redna-08-2005-07-15.sp149">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Želi še kdo v imenu poslanske skupine? Želi še kdo v svojem imenu? <stage>(Ne.)</stage>
               Prehajamo na odločanje o predlogu zakona. Glasujemo.</p>
               <p>Hvala lepa. Ugotavljam, da je bilo navzočih 77 poslank in poslancev. Za je glasovalo
               51, proti 25, kar pomeni, da je bil zakon sprejet.</p>
               <p><stage>(Za je glasovalo 51.)</stage> <stage>(Proti 25.)</stage></p>
               <p>S tem zaključujem to točko dnevnega reda. Se zahvaljujem gospodu svetniku in gospodu
               ministru.</p>
               <p>In prehajamo na <title>19. TOČKO DNEVNEGA REDA,</title> če boste dovolili, to je na
               obravnavo <title>PREDLOGA ZAKONA O RATIFIKACIJI MEDNARODNE KONVENCIJE O REŠEVANJU NA
                  MORJU IZ LETA 1989.</title>
               </p>
               <p>Ker matično delovno telo v okviru druge obravnave ni sprejelo nobenega amandmaja,
               razprave o členih in amandmajih ni. Zato prehajamo na tretjo obravnavo, to je na
               odločanje predloga zakona. Želi kdo obrazložiti glas? Bi jaz, pa ne smem kot
               podpredsedujoči.</p>
               <p>Torej, glasujemo. Ugotavljam, da je vseh 63 poslank in poslancev glasovalo za, kar
               pomeni, da je predlog zakona o ratifikaciji sprejet.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>S tem zaključujemo to točko dnevnega reda.</p>
               <p>In prehajamo na <title>20. TOČKO DNEVNEGA REDA - PREDLOG ZAKONA</title> Lepo prosim za mir
               v dvorani! Še nekaj točk nas čaka. <title>PREDLOG ZAKONA O SOGLASJU REPUBLIKE SLOVENIJE
                  DARS D.D. ZA NAJETJE KREDITA PRI EVROPSKI INVESTICIJSKI BANKI ZA PROJEKT
                  SLOVENSKIH AVTOCEST/VII, NUJNI POSTOPEK.</title>
               </p>
               <p>Predlog zakona je predložila vlada Republike Slovenije. In dajem besedo ministru,
               magistru Božiču, ki ga skupaj s sodelavci tudi pozdravljam.</p>
               <p>Lepo prosim, za govorniškim odrom.</p>
            </sp>
            <sp xml:id="SDZ4-Redna-08-2005-07-15.sp150">

               <speaker>MAG. JANEZ BOŽIČ:</speaker>

               <p>Hvala lepa za besedo, gospod predsedujoči In lepo pozdravljam vse poslanke in
               poslance državnega zbora.</p>
               <p>Skladno s 6.a členom zakona o družbi za avtoceste v Republiki Sloveniji mora Dars
               d.d. za najetje srednjeročnih in dolgoročnih posojil predhodno pridobiti soglasje
               državnega zbora Republike Slovenije s posebnim zakonom. Predlog zakona bo omogočil
               sklenitev pogodbe za najem kredita pri Evropski investicijski banki v višini 250
               milijonov evrov, pod osnovnimi pogoji, ki so razvidni iz samega predloga zakona in
               jih v nadaljevanju povzemamo.</p>
            </sp>
            <sp xml:id="SDZ4-Redna-08-2005-07-15.sp151">

               <speaker>PODPREDSEDNIK DR. MARKO PAVLIHA:</speaker>

               <p>Prosim, da poslušate ministra, oziroma da se pogovarjate zunaj dvorane. Hvala lepa za
               razumevanje!</p>
            </sp>
            <sp xml:id="SDZ4-Redna-08-2005-07-15.sp152">

               <speaker>MAG. JANEZ BOŽIČ:</speaker>

               <p>Valuta črpanja je evro ali valuta držav članic EIB, ki niso udeležene v tretji fazi
               EMU, ali katerakoli valuta, s katero se trguje na glavnih mednarodnih denarnih trgih.
               Najmanj petletni moratorij na odplačilo glavnice; potem, zadnji obrok glavnice po
               kreditu zapade v plačilu najkasneje 30 let po črpanju zadnje tranše kredita. Potem,
               valuta odplačila glavnice in plačila obresti je enaka valuti črpanja posamezne
               tranše. Še zadnje. Višina obrestne mere je določena glede na valuto in vrsto obrestne
               mere za posamezno črpanje, in sicer je lahko izbrana obrestna mera spremenljiva ali
               stalna. Sredstva za odplačilo kredita bo zagotovil Dars d.d. iz sredstev koncesijske
               dajatve.</p>
               <p>S predvidenim kreditom v znesku 250 milijonov evrov bodo zagotovljeni viri sredstev
               za izgradnjo avtocestnih odsekov Maribor-Lenart, Lenart-Beltinci, to gre za etapo
               Lenart-Spodnja Senarska, potem Lenart-Beltinci etapa Spodnja Senarska-Cogetinci,
               Lenart-Beltinci etapa Cogetinci-Vučja vas. S predlaganim zakonom se zagotavljajo
               sredstva za izvajanje resolucije o nacionalnem programu izgradnje avtocest v
               Republiki Sloveniji in letnih planov razvoja in obnavljanja avtocest. Zaradi nujnosti
               pravočasnega zagotavljanja virov predlagamo sprejetje zakon po nujnem postopku. Hvala
               lepa.</p>
            </sp>
            <sp xml:id="SDZ4-Redna-08-2005-07-15.sp153">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Predlog zakona je obravnaval tudi odbor za promet kot matično delovno
               telo in vabim predsednika odbora, gospoda Kanglerja, da predstavi poročilo.</p>
            </sp>
            <sp xml:id="SDZ4-Redna-08-2005-07-15.sp154">

               <speaker>FRANC KANGLER:</speaker>

               <p>Hvala za besedo. Odbor za promet je na svoji nujni seji 5.7.2005 opravil drugo
               obravnavo predloga zakona o soglasju Republike Slovenije Dars za najetje kredita pri
               Evropski investicijski banki za projekte slovenskih avtocest, kot jih je predlagatelj
               uvodoma tudi navedel. Uvodoma je predlagatelj zakona poudaril, da bo s tem zakonom
               omogočeno nemoteno izvajanje dinamike gradnje po predlogu zakona o urejanju cestnih
               odsekov in njihovo dokončanje v predvidenem roku, določenim z letnim planom razvoja
               in obnavljanja avtocest za leto 2005. Jasno je, da se je lansko leto ob vstopu
               Republike Slovenije v Evropsko unijo na glavni cesti G13 od madžarsko-slovenske meje
               do Maribora tovorni promet drastično povečal. Iz tega razloga je vlada lansko leto
               julija sprejela nujne ukrepe, da se navedene avtocestni odseki konča do leta 2008 in
               ne v roku, kot je predvideno s sprejetjem resolucije v nacionalnem programu izgradnje
               avtocest v Republiki Sloveniji iz leta 2004.</p>
               <p>V razpravi ob predlogu zakona je bilo izraženo stališče, da se na omejenih odsekih
               današnja frekvenca prometa bistveno razlikuje od standardov, ki so bili upoštevani ob
               izdelavi posameznih študij izgradnje cestnih odsekov. Le s tem je bilo postavljeno
               vprašanje ministrstvu za promet, ali z Darsom razmišljata o eventualnih novih
               študijah, ki bi na navedenih odsekih upravičile gradnje avtoceste v polnem prečnem
               profilu. Poleg tega je bilo izraženo mnenje, da bi bilo potrebno zagotoviti tudi
               transparenten pregled že porabljenih sredstev za gradnjo posameznih avtocestnih
               odsekov.</p>
               <p>Odbor je sprejel dva amandmaja, in sicer amandma k 1. členu in amandma k 2. členu. Ob
               upoštevanju sprejetih amandmajev je v skladu s prvim odstavkom 133. člena poslovnika
               državnega zbora pripravljen dopolnjeni predlog zakona o soglasju Republike Slovenije
               Dars za najetje kredita pri Evropski investicijski banki ... za projekt slovenskih
               avtocest, ki je sestavni del tega poročila.</p>
            </sp>
            <sp xml:id="SDZ4-Redna-08-2005-07-15.sp155">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod Kangler. Želite kar nadaljevati s poročilom vaše poslanske
               skupine, ker ste prvi napisani? Hvala lepa.</p>
            </sp>
            <sp xml:id="SDZ4-Redna-08-2005-07-15.sp156">

               <speaker>FRANC KANGLER:</speaker>

               <p>Hvala za besedo. V poslanski skupini Slovenske ljudske stranke z veseljem
               pozdravljamo omenjeni predlog zakona in bomo podprli, dali soglasje k najetju
               navedenega kredita oziroma k poroštvu. Konec koncev smo mnenja, da je potrebno
               avtocestni program glede na strukturo in glede na predlog, ki ga imamo v samem
               zakonskem predlogu, predvsem mislimo na severovzhodni del Slovenije in tudi nekatere
               druge dele Slovenije, nujno potreben. Konec koncev kot je predlagatelj tudi sam
               ugotovi, da se je ob vstopu Slovenije v Evropsko unijo prometna infrastruktura
               bistveno na nekaterih delih Slovenije obremenila. Predvsem mislim na to severovzhodni
               del Slovenije. Kot je iz predloga tudi razvidno, so nekateri odseki, predvsem
               Lenart-Beltinci, Lenart-Beltinci-Spodnja Senarska-Cogetinci,
               Lenart-Beltinci-Cogetinci-Vučja vas, Lenart-Beltinci-Spodnja Senarska in Cogetinci-
               Cogetinci-Vučja vas, v zadnjem času zelo obremenjeni in vsi politiki, ki kakorkoli
               aktivno sodelujejo pri sprejemanju programov avtocestnih izgradenj, lahko
               ugotavljamo, da je peti koridor zelo obremenjen, predvsem z vzhoda na zahod oziroma v
               obratni smeri, in da so nekateri odseki, predvsem na lendavskem območju, bistveno so
               obremenjeni zaradi prehoda tako tovornega kot tudi civilnega prometa prek meje
               Slovenije z Madžarsko in tudi Slovenije z Avstrijo.</p>
               <p>Zato bomo z veseljem podprli omenjeni predlog za dano soglasje in tudi pozdravljamo,
               da se na teh odsekih, kot jih je tudi predlagatelj navedel, gradnja čim prej prične
               in tudi čim prej zaključi, da bo navedena infrastruktura danes čim prej v uporabo in
               s tem bo sproščen, nemoteo, pretok blaga kot potnikov po celotni Sloveniji, od severa
               na jug, od vzhoda na zahod. Zato bomo v poslanski skupini ta predlog tudi podprli.
            </p>
            </sp>
            <sp xml:id="SDZ4-Redna-08-2005-07-15.sp157">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. To je bilo stališče Slovenske ljudske stranke. Nadaljujemo s stališčem
               Slovenske nacionalne stranke, ki ga bo predstavil gospod Zagorac.</p>
            </sp>
            <sp xml:id="SDZ4-Redna-08-2005-07-15.sp158">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovani prisotni. Z zakonom, ki je pred nami, bo
               omogočeno nemoteno izvajanje dinamike gradnje avtoceste, kot je navedeno v predlogu
               zakona o cestnih odsekov in predvsem njihovo dokončanje v predvidenem roku, določenim
               z letnim planom razvoja in obnavljanja avtocest za leto 2005. Z vstopom Republike
               Slovenije v Evropsko unijo se je na glavni cesti G13 od madžarsko-slovensko meje do
               Maribora tovorni promet drastično povečal. O tem je bilo v tem mandatu, v tem
               državnem zboru povedanega že veliko. Ljudje, ki prihajajo iz teh krajev, ki so
               neposredno ob cesti, ob sedanji državni cesti med Lendavo in Mariborom, znajo
               povedati tudi takšne stvari, da jim zaradi količine tovornega prometa ob tej cesti
               pokajo celo fasade na njihovih hišah. Za izgradnjo in dokončanje cestnih odsekov bo
               potrebno zagotoviti lastna sredstva v višini 12,3 milijarde tolarjev in sredstva
               kredita v višini 72,2 milijardi slovenskih tolarjev. Finančne posledice po tem zakonu
               bi prizadele proračun Republike Slovenije samo v primeru, da bi prišlo do unovčenja
               poroštva po zakonu o poroštvu Republike Slovenije za omenjeni kredit.</p>
               <p>V Slovenski nacionalni stranki bomo seveda zakon podprli, podprli pa predvsem za to,
               ker smo prepričani, da je nujno potrebno čim prej zgraditi avtocestni odsek med
               Lendavo in Mariborom, predvsem zato, da zagotovimo normalno življenje ljudem, ki
               živijo ob sedanji državni cesti. Hvala.</p>
            </sp>
            <sp xml:id="SDZ4-Redna-08-2005-07-15.sp159">

               <speaker>PODPREDSEDNIK DR. MARKO PAVLIHA:</speaker>

               <p>. Hvala. Gospod Rezman bo govoril v imenu DeSUS-a.</p>
            </sp>
            <sp xml:id="SDZ4-Redna-08-2005-07-15.sp160">

               <speaker>VILI REZMAN:</speaker>

               <p>Hvala lepa za besedo. V tem trenutku in nekaj kasneje bomo govorili pravzaprav,
               pogojno rečeno, o isti temi. In v naši poslanski skupini bomo oboje podpirali. Gre za
               vladni predlog, ki ga mi ocenjujemo kot korektnega, kot takšnega, ki ga je vredno
               podpreti, ki ga pravzaprav moramo podpreti zavoljo tega, ker na ta način skušamo
               reševati probleme, ki so se zapletli že nekoliko preveč. Mi to podpiramo z obeh
               vidikov; tako iz javnofinančnega kot z vsebinskega vidika, zakaj verjamemo v to, kar
               je vlada zapisala, da bi sicer prišlo do posledic negativnih, torej škodljivih
               posledic, ki bi jih bilo težko popraviti. Tudi če ne želimo tam, kjer bo ta cesta
               tekla, mi vemo, da je že doslej bila situacija izredno slaba in da je po lanskem letu
               tako rekoč katastrofalna. Zato smo veseli, da se na nek način prehiteva resolucijo o
               nacionalnem programu za kar dve leti in tega bodo verjetno veseli tudi tisti, ki so
               tam doma.</p>
               <p>Vlada zagotavlja, da brez tega ni mogoče nemoteno izvajati tega programa in to je
               poskus, da se ta motenost eventualna prepreči. Ker verjamemo v korektnost tega
               vladnega programa in ker je tudi mehanizem varovanja zelo zapleten, od resolucije
               prek zakona, pogodbe in ratifikacije, se nam zdi, da ne bi smeli imeti velikih
               dvomov, ob tem ko bomo glasovali za.</p>
               <p>Posebej nas pa veseli to, da pomeni ta zakon premik na vzhod, pomeni premik v tisti
               del Slovenije, ki je najmanj razvit in ki je zaradi tega relativno še toliko bolj
               težek, toliko bolj pomemben. Vsakdanje življenje ljudem tam se bo izboljšalo,
               verjetno bo to pomenilo pomembno spodbudo tudi za hitrejši regionalni razvoj, tudi
               spodbudo za gospodarski razvoj in mi že sedaj izražamo upanje, da bo vlada prišla
               tudi s programom prehitevanja resolucije o gradnji avtocest na Koroškem delu v
               Sloveniji.</p>
            </sp>
            <sp xml:id="SDZ4-Redna-08-2005-07-15.sp161">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Stališče SDS bo predstavil gospod poslanec Černač.</p>
            </sp>
            <sp xml:id="SDZ4-Redna-08-2005-07-15.sp162">

               <speaker>ZVONKO ČERNAČ:</speaker>

               <p>Lep pozdrav vsem prisotnim! Republika Slovenija je v resoluciji o nacionalnem
               programu izgradnje avtocest v Republiki Sloveniji izrazila svoj namen zgraditi
               avtocestno omrežje, s čimer se bo omogočila ustrezna notranja, zlasti medregionalna
               povezanost države ter njeno ustrezno vključevanje v mednarodne cestnoprometne tokove.
               Gradnja avtocestnih odsekov Maribor-Lenart v dolžini 7,8 kilometra in odsekov
               Lenart-Beltinci s posameznimi etapami, Lenart- Spodnja Senarska, Spodnja
               Senarska-Cogetinci in Cogetinci-Vučja vas v dolžini 28,8 kilometra je uvrščena v
               resolucijo o nacionalnem programu. Sredstva, potrebna za realizacijo gradnje se
               zagotavljajo z zakonom o zagotovitvi namenskih sredstev za graditev državnih cest,
               določenih v nacionalnem programu izgradnje avtocest v Republiki Sloveniji iz
               koncesijske dajatve in zadolževanja Družbe za avtoceste Republike Slovenije. S
               sprejemom zakona, ki je pred nami, bodo zagotovljeni viri za dokončanje navedenih
               cestnih odsekov in njihovo dokončanje v predvidenem roku. Sredstva za odplačila
               najetih kreditov bo zagotovil Dars iz sredstev koncesijske dajatve.</p>
               <p>Osebno sem vesel oziroma z veseljem ugotavljam, da se tako kot že mnogokrat doslej v
               tem državnem zboru ne uresničujejo številne teatralične napovedi, ki smo jim bili
               priče tudi ob sprejemanju rebalansa proračuna, predvsem s strani predstavnikov LSD in
               SD o tem, da bo sprejem rebalansa preprečil izvajanje nacionalnega programa izgradnje
               avtocest v Republiki Sloveniji in predvsem preprečil uresničevanje letnega plana za
               leto 2005. Nasprotno, program se uresničuje v predvideni dinamiki in v poslanski
               skupini bomo zakon podprli. Hvala lepa.</p>
            </sp>
            <sp xml:id="SDZ4-Redna-08-2005-07-15.sp163">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednjega vabim za govornico gospoda Janka Vebra, da predstavi stališče
               Socialnih demokratov.</p>
            </sp>
            <sp xml:id="SDZ4-Redna-08-2005-07-15.sp164">

               <speaker>JANKO VEBER:</speaker>

               <p>Hvala za besedo. Vsem lep pozdrav! V poslanski skupini Socialnih demokratov si že ves
               čas izgradnje avtocestnega križa prizadevamo, da bi bil sam avtocestni sistem v čim
               večji meri financiran s cestninami in sredstvi, ki se zagotavljajo na podlagi zakona
               o zagotovitvi namenskih sredstev za gradnjo avtocest. Naše mnenje je, da je to daleč
               najbolj učinkovit in racionalen princip financiranja avtocest. Seveda se pa pri
               vsakoletnih proračunih in letnih programih srečujemo s tem, da se ta najbolj
               kvalitetna sredstva namenjajo tudi za druge namene. Zato se prepogosto srečujemo s
               tem, da rešujemo dinamiko izgradnje avtocestnega križa v Republiki Sloveniji z
               zadolževanjem. In tudi današnji zakon o soglasju Republike Slovenije Darsu za najete
               kredite pri Evropski investicijski banki je eden od takih zakonov. Seveda pa je še
               ena stalnica pri teh zakonih. Vedno znova se nekako potrjuje, da ima državni zbor
               premalo informacij o tem, kakšna je stopnja zadolženosti pri izgradnji avtocestnega
               križa. Seveda so to tisti ključni podatki, ki jih vedno potrebuješ, če želiš
               spremljati tudi kvalitetne rešitve, ko se sprejemajo zakoni.</p>
               <p>Zadovoljni smo, da se pri obravnavi na delovnem telesu odpravilo kar nekaj vprašanj.
               Hkrati se je tudi ugotovilo, da je za ta odsek, ki se bo financiral s tem kreditom,
               torej gre za odseke, ki vodijo proti Pomurju, že bil odobren kredit v prejšnjih
               letih, pa seveda zaradi zamude pri izgradnji, očitno, tega odseka ni prišlo do
               možnosti črpanja že najetega kredita. Tako si predvsem želimo, da bi, kljub vsem tem
               opozorilom, predvsem predlagatelj v naslednjih zakonih posredoval državnemu zboru
               celovito informacijo o stanju zadolženosti in da bi predvsem sledil začrtano dinamiko
               tako v resoluciji nacionalnega programa kot tudi v letnih programih izgradnje
               avtocest.</p>
               <p>In ker ta zakon omogoča najem 250 milijonov evrov kredita za izgradnjo pomurskega
               kraka, ki je po našem mnenju eden od tistih, ki sodi v skupino najprioritetnejših,
               saj gre za območja, ki si izjemno zasluži takšno povezavo zaradi razvojnih razlik z
               ostalimi deli v Sloveniji, seveda bomo ta zakon podprli in pričakujemo tudi dejansko
               v čim večji meri realizacijo tega kredita na prav navedenih odsekih. Hvala lepa.</p>
            </sp>
            <sp xml:id="SDZ4-Redna-08-2005-07-15.sp165">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še zadnji, gospod Jožef Horvat v imenu Nove Slovenije.</p>
            </sp>
            <sp xml:id="SDZ4-Redna-08-2005-07-15.sp166">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovani predstavniki vlade in Darsa,
               spoštovani minister, spoštovane kolegice in kolegi! Poslanska skupina Nove Slovenije
               je na 5. redni seji državnega zbora Republike Slovenije aprila letos podprla letni
               plan razvoja in obnavljanja avtocest za leto 2005. Razprave so pokazale, da ima
               vpetost slovenskega avtocestnega križa v evropsko avtocestno mrežo z Republiko
               Slovenijo in države Evropske unije strateški povezovalni pomen. Zato je še kako
               pomembno, da Državni zbor Republike Slovenije RS z vso skrbnostjo obravnava tudi
               finančne vire za realizacijo letnega plana razvoja in obnavljanja avtocest za
               letošnje leto. Vlada Republike Slovenije je Državnemu zboru Republike Slovenije v
               obravnavo in sprejem predložila zakon o soglasju Republike Slovenije Dars d.d. za
               najetje kredita pri Evropski investicijski banki za projekt slovenskih avtocest sedem
               za gradnjo avtocestnih odsekov Maribor - Lenart, Lenart - Beltinci na etapah: Lenart
               - Spodnja Senarska, Spodnja - Senarska - Cogetinci in Cogetinci - Vučja vas. Ti
               odseki oziroma etape avtoceste bodo šele rešile trenutno dramatično stanje na cesti
               G13, na kateri se je od aprila 2004 do novembra 2004 samo tranzitni tovorni promet
               povečal za približno 300%, merjeno na mejnem prehodu Dolga vas. V osnovi pritiska
               lokalnih skupnosti ob cesti G13, to je Lendava - Maribor, je že prejšnja vlada v
               izgradnji pomurskega kraka avtoceste dala prioriteto, sedanji minister za promet,
               mag. Božič, pa načrtuje pomurski krak avtoceste izgraditi...</p>
            </sp>
            <sp xml:id="SDZ4-Redna-08-2005-07-15.sp167">

               <speaker>PODPREDSEDNIK MAG. VASJA KLAVORA:</speaker>

               <p>Prosim, da se umirite!</p>
            </sp>
            <sp xml:id="SDZ4-Redna-08-2005-07-15.sp168">

               <speaker>JOŽEF HORVAT:</speaker>

               <p>...do vključno leta 2008.</p>
               <p>Pogoji za realizacijo tega projekta in pridobitev ustreznih virov bodo zagotovljeni
               tudi s podpisom poroštvene pogodbe, ki jo skleneta Republika Slovenija in Evropska
               investicijska banka kot kreditodajalec. Gre za kredit v višini 250 milijonov evrov, z
               najmanj petletnim moratorijem na odplačilo glavnice. Višina obrestne mere pa je
               določena glede na valuto in vrsto obrestne mere za posamezno črpanje, in sicer je
               lahko izbrana obrestna mera spremenljiva ali stalna, pri čemer je v primeru izbora
               spremenljive obrestne mere pribitek na referenčno obrestno mero za izbrano valuto
               lahko največ 13 bazičnih točk. Zadnji obrok glavnice po kreditu zapade v plačilo
               najkasneje 30 let po črpanju zadnje tranše kredita.</p>
               <p>V Novi Sloveniji bomo predlagani zakon o soglasju Republike Slovenije Dars, delniški
               družbi za najetje kredita pri Evropski investicijski banki za projekt slovenskih
               avtocest/VII, z veseljem podprli. Našo podporo pa spremlja iskrena želja, da gradnja
               omenjenih etap poteka zares po terminskem načrtu in seveda maksimalno kvalitetno.</p>
               <p>Hvala za pozornost.</p>
            </sp>
            <sp xml:id="SDZ4-Redna-08-2005-07-15.sp169">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem smo končali s predstavitvijo stališč poslanskih skupin. In ker je
               to nujni postopek, takoj prehajamo na <title>drugo obravnavo</title>. Amandmaji niso bili
               vloženi. Zato lahko prehajamo na odločanje o zakonu, ker pač v <title>tretji obravnavi</title> ni možno vlagati amandmajev. Potem vas obveščam, da me zakonodajno-pravna
               služba oziroma vlada nista obvestili, da bi bil zakon neusklajen.</p>
               <p>Pred začetkom glasovanja sprašujem, če bi kdo želel obrazložiti svoj glas? Ne.</p>
               <p>Glasujemo. Hvala lepa. 47 prisotnih poslank in poslancev. In vsi smo glasovali
               za.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>Prehajamo na <title>21. TOČKO DNEVNEGA REDA - PREDLOG ZAKONA O POROŠTVU REPUBLIKE
                  SLOVENIJE ZA OBEVZNOSTI IZ KREDITA, KI GA NAJAME DARS D.D. PRI EVROPSKI
                  INVESTICIJSKI BANKI ZA PROJEKT SLOVENSKIH AVTOCEST/VII, NUJNI POSTOPEK.</title>
               </p>
               <p>Podobno kot prej je tudi tu zakon v obravnavo predložila vlada Republike Slovenije.
               In dajem besedo gospodu generalnemu direktorju Žigi Lavriču, z ministrstva za
               finance, da dodatno obrazloži predlog.</p>
            </sp>
            <sp xml:id="SDZ4-Redna-08-2005-07-15.sp170">

               <speaker>ŽIGA LAVRIČ:</speaker>

               <p>Hvala za besedo, gospod podpredsednik. Spoštovane poslanke in poslanci!</p>
               <p>Skladno z zakonom Dars bo Republika Slovenija izdala garancijo za ta kredit, ki ga bo
               Dars najela. V ta namen je z Evropsko investicijsko banko potrebno skleniti
               garancijsko pogodbo, katere podpis bo mogoč po sprejemu posebnega zakona. Z zakonom
               bo urejeno tudi zavarovanje, to je način poplačila države v primeru morebitnega
               vnovčenja garancije.</p>
               <p>Zakon o poroštvu, ki ga bo v imenu in za račun države podpisal minister za finance,
               vsebuje povzetek osnovnih elementov garancijske in kreditne pogodbe, pooblastila za
               podpis garancijske pogodbe, postopke pri morebitnem vnovčenju poroštva in način
               njegovega poplačila prek posebne pogodbe o načinu in pogojih zavarovanja poroštva
               države, ki se na podlagi tega zakona sklene med Republiko Slovenijo in Družbo za
               avtoceste Republike Slovenije.</p>
               <p>Sprejetje zakona nima finančnih posledic. Sredstva za odplačila prejetih kreditov bo
               zagotovila Dars iz sredstev koncesijske dajatve. Finančne posledice po tem zakonu pa
               bi prizadele proračun Republike Slovenije samo v primeru, če bi prišlo do vnovčenja
               poroštva. Tudi v tem primeru bi bile le začasne, ker Republika Slovenija na podlagi
               omejene pogodbe o načinu in pogojih zavarovanja poroštva bo poplačala vse zneske in
               ostale stroške, nastale z unovčenjem poroštva.</p>
               <p>S sprejetjem tega zakona o poroštvu bo možen podpis garancijske pogodbe, kar bo Dars
               d.d., zagotovilo predčasen dostop do kredita Evropske investicijske banke, ta pa bo
               skupaj z zagotovljenimi drugimi finančnimi viri Dars d.d. skladno z zakonom o javnih
               naročilih, ki med drugim določa, da mora imeti Dars d.d. pred javnimi razpisi
               pravočasno zagotovljena vsa potrebna sredstva, omogočila javne razpise za oddajo del
               na omenjenih avtocestnih odsekih in črpanje kredita v letu 2006. Hvala.</p>
            </sp>
            <sp xml:id="SDZ4-Redna-08-2005-07-15.sp171">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Želi tudi minister za promet kaj dodati? Ni potrebe, hvala lepa. Predlog
               zakona je obravnavalo tudi matično delovno telo odbor za finance in monetarno
               politiko. Prosim predsednika odbora, da predstavi poročilo odbora. Gospod Starman.
            </p>
            </sp>
            <sp xml:id="SDZ4-Redna-08-2005-07-15.sp172">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Spoštovani! Da ne bom ponavljal, bom zelo
               kratek. Odbor državnega zbora Republike Slovenije za finance in monetarno politiko je
               na 10. nujni seji dne 6.7.2005 obravnaval predlog zakona o poroštvu Republike
               Slovenije za obveznosti iz kredita, ki ga najame Dars d.d. pri Evropski investicijski
               banki v višini 250 milijonov evrov. Zakon je predložila državnemu zboru vlada
               Republike Slovenije.</p>
               <p>Na odboru smo soglasno podprli ta zakon, s katerim bo zagotovljena nujna in potrebna
               dinamika gradnje avtocest v Sloveniji, s poudarkom na Pomurju, ker vemo in smo vsi
               seznanjeni, da je zadeva izredno kritična in da je nujno, da se ta dinamika tudi v
               praksi odrealizira. Sprejeli smo tudi amandma k 1. členu in zatem vseh pet členom in
               predlagamo zboru, da tudi ta zakon sprejme. Hvala lepa.</p>
            </sp>
            <sp xml:id="SDZ4-Redna-08-2005-07-15.sp173">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin. Tu je že gospod Zagorac v
               imenu SNS.</p>
            </sp>
            <sp xml:id="SDZ4-Redna-08-2005-07-15.sp174">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovane kolegice in kolegi! Zakon, ki je pred nami,
               je v bistvu logična posledica zakona, ki smo ga sprejeli prej, zato je govoriti
               karkoli drugega, kot tudi tokrat povedati, da bomo v Slovenski nacionalni stranki
               tako kot prej tudi ta zakon, ki je, kot sem rekel, logična posledica prejšnjega
               zakona, seveda, podprli.</p>
               <p>S sprejetjem tega zakona Republika Slovenija postane porok Darsu za obveznosti iz
               kreditne pogodbe za projekt slovenskih avtocest na področju izgradnje avtoceste
               Maribor-Lenart, Lenart-Beltinci na etapah Lenart-Spodnja Senarska, Spodnja
               Senarska-Cogetinci, in Cogetinci-Vučja vas. Na tej podlagi bo zagotovljena potrebna
               dinamika gradnje v skladu z resolucijo o nacionalnem programu izgradnje avtocest. Kot
               sem povedal, treba je čim prej zgraditi in dograditi avtocestni odsek na področju od
               Lendave do Maribora predvsem zaradi tega, da se zagotovi mirno življenje prebivalcev
               na tem odseku. Hvala.</p>
            </sp>
            <sp xml:id="SDZ4-Redna-08-2005-07-15.sp175">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji je gospod Jelen v imenu DeSUS-a.</p>
            </sp>
            <sp xml:id="SDZ4-Redna-08-2005-07-15.sp176">

               <speaker>IVAN JELEN:</speaker>

               <p>Hvala za besedo. Spoštovani podpredsednik, poslanke in poslanci, gospod minister.</p>
               <p>V poslanski skupini DeSUS soglašamo s predlogom vlade glede poroštva Republike
               Slovenije za obveznosti iz kredita, ki ga Družba za avtocesto v Republiki Sloveniji
               najema pri Evropski investicijski banki za projekt slovenskih avtocest.</p>
               <p>V naši poslanski skupini DeSUS smo prepričani, da odobritev oziroma sprejetje tega
               kredita pomeni tako za podjetje Dars kot za državo, porok kredita, pomemben vir
               sofinanciranja, da se v doglednem roku realizira peti prometni koridor oziroma
               pomurski avtocestni krak.</p>
               <p>Omenjeni predlog bomo podprli, čeprav so v njem nekatere nedorečenosti glede
               kreditnega načrta, ki jih bi bilo po našem mnenju sedaj potrebno doreči. Izpostavili
               bi predvsem opredelitev višine kredita, v katerem ni povsem jasnega in natančnega
               kreditnega načrta. Kolikšne so glavnice, obresti in stroški odobritve kredita in
               odplačevanje od Evropske investicijske banke odobrenega kredita v višini 250
               milijonov evrov. Obenem bi veljalo obrazložiti tudi ugodne kreditne pogoje, še zlasti
               obrestno mero, če je Euribor plus maksimalno 13 bazičnih točk primerna za cenovno
               najbolj upravičeno. Za takšen finančno zajeten dokument bi po našem mnenju veljalo
               ponovno ovrednotiti in precizno ter jasno navajati črpanje le tega.</p>
               <p>Predlog glede poroštva države v zvezi z najemom kredita bomo v poslanski skupini
               DeSUS s predlaganim amandmajem odbora za finance in monetarno politiko podprli.</p>
            </sp>
            <sp xml:id="SDZ4-Redna-08-2005-07-15.sp177">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Ker gospe Pozsončeve ni, vabim gospoda Starmana, da predstavi tokrat stališče
               SDS-a.</p>
            </sp>
            <sp xml:id="SDZ4-Redna-08-2005-07-15.sp178">

               <speaker>BOJAN STARMAN:</speaker>

               <p>Hvala lepa, gospod podpredsednik. Spoštovani. Slovenska demokratska stranka bo seveda
               predlog zakona podprla, zato ker se zaveda nujnosti pospešene gradnje avtocestnega
               kraka v Prekmurju, zaradi tega, ker tudi predvideno vračanje sredsta naj ne bi
               direktno bremenilo proračuna Republike Slovenije, sredstva za vračanje kreditov
               zagotavlja Dars iz sredstev koncesijske dajatve.</p>
               <p>Seznanjeni smo tudi s tem, da ministrstvo za finance zagotavlja, da je zadolžitev po
               pričajočem zakonu v kvoti poroštev za leto 2005 in v okviru zakona o izvrševanju
               proračuna za leto 2005. Seveda dogradnja petega koridorja je ne samo želja Slovencev,
               ampak tudi želja pretežnega velikega dela Evropske unije, mislim, da je to tudi
               posledica tega, da je Evropska banka za obnovo in razvoj bila pripravljena
               prisluhniti in dati dokaj ugodne kreditne pogoje za izvedbo tega, ta kredit in
               mislim, da je res ustrezen. Zato še enkrat, Slovenska demokratska stranka v celoti
               podpira predlog zakona. Hvala lepa.</p>
            </sp>
            <sp xml:id="SDZ4-Redna-08-2005-07-15.sp179">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednjega vabim k besedi gospod Franca Ferija Horvata v imenu SD.</p>
            </sp>
            <sp xml:id="SDZ4-Redna-08-2005-07-15.sp180">

               <speaker>FRANC (FERI) HORVAT:</speaker>

               <p>Hvala za besedo. Spoštovani gospod minister, predstavnice in predstavniki vlade,
               kolegice in kolegi! Zelo me veseli, ko slišim tako soglasno podporo temu zakonu,
               podprli ga bomo tudi poslanke in poslanci Socialnih demokratov. Dejstvo je, da je
               najetje tega ugodnega kredita v višini 250 milijonov evrov nujno za pospešeno gradnjo
               in čimprejšnje dokončanje tega tako imenovanega pomurskega kraka avtoceste.</p>
               <p>K oceni stanja, ki je opisano v uvodu ob predlogu zakona, je potrebno dodati, da je
               stanje na cesti G1/3 od Maribora do madžarske meje vse bolj nevzdržno, da ne rečem
               katastrofalno. Promet tovornih vozil se je od vstopa v EU v nekaj več kot enem letu
               povečal za trikrat in se še naprej povečuje. Zato je nujno maksimalno pospešiti
               dinamiko izgradnje in po možnosti izgradnjo dokončati še pred, od prejšnje in sedanje
               vlade predvidenim rokom. Dragocen je ne samo vsak mesec, ampak vsak dan. Sedanje
               stanje je velika ovira za hitrejši razvoj manj razvite pomurske regije, vse bolj je
               ogrožena prometna varnost, vsakodnevno so ogroženi ljudje v strnjenih naseljih in še
               posebej otroci, ki po tej cesti hodijo v šolo ali v vrtec. Nastaja velika škoda na
               premoženju in vse bolj je prizadeto okolje ob tej prometnici. Priznati je treba, da s
               to izgradnjo država zelo kasni. Od sprejema nacionalnega programa izgradnje avtocest
               so se razmere prav na tej trasi bistveno spremenile, to pomeni poslabšale. Ob tem je
               treba poudariti pozitivno dejstvo, da se je v zadnjem trenutku v letu 2004 problema
               zavedala prejšnja vlada in da izvajanje projekta pospešuje sedanja vlada ob izjemno
               intenzivnem angažiranju Darsa in tudi lokalnih dejavnikov.</p>
               <p>Najem kredita bo poleg pospešitve izgradnje pomurskega kraka avtoceste omogočal večja
               vlaganja iz proračunskih virov v nujne kratkoročne ukrepe za izboljšanje stanja na
               sedanji preobremenjeni cesti. Pri teh ukrepih predstavlja poseben problem zahteva, da
               morajo lokalne skupnosti sofinancirati 55 procentov, kar pa dejansko ne zmorejo in je
               to tudi krivično. Najem kredita bo posredno olajšal in pospešil izgradnjo in
               modernizacijo drugih državnih cest. S tem se bo Slovenija izognila grozeči prometni
               izolaciji glede na konkurenčne prometnice drugih držav, zlasti v sosednjih državah,
               in bo bolje izkoristila svoj geoprometni položaj, na primer pomen za Luko Koper, za
               skladnejši regionalni razvoj in tako dalje.</p>
               <p>Naj sklenem, menim tudi da bo poleg najema tega kredita potrebno pospešiti in
               okrepiti aktivnosti za pridobitev sredstev iz skladov Evropske Unije, do česar se je
               pozitivno opredelil tudi predsednik vlade v odgovoru na moje poslansko vprašanje na
               tej seji 11.7.2005. Hvala za pozornost in za podporo.</p>
            </sp>
            <sp xml:id="SDZ4-Redna-08-2005-07-15.sp181">

               <speaker>PODPREDSEDNIK DR. MARKO PAVLIHA:</speaker>

               <p> Hvala lepa. Naslednji je gospod poslanec Testen v imenu Nove Slovenije.</p>
            </sp>
            <sp xml:id="SDZ4-Redna-08-2005-07-15.sp182">

               <speaker>CIRIL TESTEN:</speaker>

               <p> Spoštovani predsedujoči, spoštovani minister s sodelavci, poslanke in poslanci. Pri
               tem predlogu zakona je potrebno najprej povedati, da so sredstva, za katere se daje
               poroštvo, namenjena kraku avtoceste Lenart-Beltinci, to je tistemu kraku v Pomurju,
               ki je zaradi izrazitega povečanja prometa prioritetno prestavljen z leta 2010 na leto
               2008.</p>
               <p>V Novi Sloveniji menimo, da je vlada pravilno ravnala, ker je dala prioriteto tej
               izgradnji in bomo zato zakon o poroštvu Republike Slovenije podprli. Kredit, ki ga bo
               DARS najel pri Evropski investicijski banki v višini 250 milijonov evrov, je skupaj z
               obrestmi pod do sedaj najugodnejšimi pogoji. Moratorij 5 let, zadnji obrok odplačila
               glavice po kreditu zapade v plačilu najkasneje 30 let po črpanju zadnje tranše
               kredita.</p>
               <p>Kreditojemalec ima tudi možnost črpanja kredita po posameznih tranšah, v katerikoli
               valuti in ima pri vsaki posamezni tranši možnost odločitve za spremenljivo ali stalno
               obrestno mero. V primeru, da DARS ne bi poravnal svojih kreditnih obveznosti, bo
               Republika Slovenija plačala te obveznosti namesto DARS-a. Tako plačilo je samo
               začasno, saj Republika Slovenija na podlagi posebne pogodbe o načinu in pogojih
               zavarovanja poroštva Republike Slovenije, ki jo na podlagi tega zakona skleneta
               minister za finance in DARS, pridobi pravico do regresiranja plačanih zneskov obresti
               in vseh stroškov, ki so v zvezi s tem nastali. V Novi Sloveniji bomo poroštvo
               podprli.</p>
            </sp>
            <sp xml:id="SDZ4-Redna-08-2005-07-15.sp183">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa in zadnji gospod poslanec Kangler v imenu Slovenske ljudske stranke.</p>
            </sp>
            <sp xml:id="SDZ4-Redna-08-2005-07-15.sp184">

               <speaker>FRANC KANGLER:</speaker>

               <p> Hvala za besedo. Kot je bilo stališče poslanske skupine k prejšnjemu predlogu
               zakona o dajanju soglasja glede poroštva, je mnenje poslanske skupine Slovenske
               ljudske stranke pri tem zakonu popolnoma enako. Z velikim veseljem odobravamo, da je
               vlada pripravila, dobro pripravila temeljni zakon, predlog zakona o poroštvu, in da
               na ta način zagotovimo 250 milijonov evrov najetega kredita, da v skladu s vsemi
               prepisi in roki in drugimi normativnimi akti pričnemo gradnjo teh najbolj navarnih
               odsekov, kot so odseki od Maribora proti Prekmurju in proti madžarski meji. Zato bomo
               tudi v poslanski skupini Slovenske ljudske stranke z veseljem ta predlog zakona v
               celoti podprli.</p>
            </sp>
            <sp xml:id="SDZ4-Redna-08-2005-07-15.sp185">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem smo končali s predstavitvijo stališč poslanskih skupin.</p>
               <p>Prehajamo na <title>drugo obravnavo</title>. Amandmajev ni. Zato prehajamo na odločanje o
               zakonu, ker v <title>tretji obravnavi</title> amandmajev ni možno vlagati.</p>
               <p>Obveščam vas, da me zakonodajno-pravna služba oziroma vlada nista obvestili, da bi
               bil zakon neusklajen.</p>
               <p>Želi kdo obrazložiti svoj glas? Nihče.</p>
               <p>Glasujemo.</p>
               <p>Hvala. 51 navzočih poslank in poslancev. In vsi za.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Zakon je soglasno sprejet.</p>
               <p>S tem zaključujem to točko dnevnega reda.</p>
               <p>In prehajam na <title>TOČKO 21.A - PREDLOG ZAKONA O POROŠTVI REPUBLIKE SLOVENIJE ZA
                  OBVEZNOSTI JAVNE AGENCIJE ZA ŽELEZNIŠKI PROMET IZ NASLOVA KREDITOV, NAJETIH ZA
                  ZAGOTAVLJANJE LASTNE UDELEŽBE V LETU 2005 ZA PROJEKTE, KI SE IZVAJAJO V OKVIRU
                  PROGRAMA INVESTICIJ, SOFINANCIRANIH S SREDSTVIH EVROPSKE UNIJE, IN ZA POKRIVANJE
                  STROŠKOV OBRESTI IZ NASLOVA KREDITA, KI GA JE AGENCIJA ZA ŽELEZNIŠKI PROMET NAJELA
                  ZA VZDRŽEVANJE IN INVESTICIJSKO VZDRŽEVANJE ŽELEZNIŠKE INFRASTRUKTURE V LETU 2003
                  IN 2004, NUJNI POSTOPEK.</title>
               </p>
               <p>Predlog zakona je vložen po nujnem postopku. Vložila ga je vlada Republike Slovenije,
               zato dajem besedo njenemu predstavniku, gospodu magistru Božiču.</p>
            </sp>
            <sp xml:id="SDZ4-Redna-08-2005-07-15.sp186">

               <speaker>MAG. JANEZ BOŽIČ:</speaker>

               <p>Hvala lepa za besedo, gospod podpredsednik. Spoštovane poslanke in poslanci!</p>
               <p>S tem zakonom daje Republika Slovenija poroštvo za obveznosti Agencije za železniški
               promet iz naslova kreditov do skupne višine glavnice 7 milijard 995 milijonov in 380
               tisoč tolarjev, s pripadajočimi obrestmi in stroški kreditov.</p>
               <p>Ker se predvideva likvidnostno zadolževanje Agencije za železniški promet v sistemu
               enotnega zakladniškega računa države, besedilo tudi določa, da se črpana sredstva
               najprej namenijo za poplačilo celotne obveznosti iz likvidnostnega zadolževanja.</p>
               <p>Na nek način zakon rešuje dva problema. Prvo, kredit bo porabila agencija za plačilo
               obveznosti lastne udeležbe pri projektih, ki se izvajajo v okviru programa
               investicij, sofinanciranih s sredstvi Evropske unije. To so projekti iz Phareja,
               kohezije in TEN-T, na podlagi finančnih memorandumov, podpisanih med Republiko
               Slovenijo in Evropsko komisijo, in seveda tudi izdanih odločb oziroma na podlagi
               umestitve projektov v referenčni okvir za kohezijski sklad. Treba je reči, da se dela
               na posameznih projektih že izvajajo in so za te projekte že bila črpana evropska
               sredstva. Ker pa vseh pogodbenih obveznosti agencija ne poravnava pravočasno, ostaja
               nevarnost, da bi prišlo do prekinitve posameznih podpisanih pogodb in celo do
               ustavitve na nekaterih projektih. To pa posledično pomeni, da lahko pride do zahtev
               Evropske unije po povračilu že plačanih sredstev z obrestmi in nadalje nezmožnost
               plačila izvajalskih pogodb, pa seveda dolgoročne posledice pri naslednjih prošnjah za
               sredstva iz Evropske unije.</p>
               <p>Drugi problem, ki ga ta zakon razrešuje, je tudi odplačilo obveznosti iz naslova
               najetih posojil v letih 2003 in 2004. Torej, s tem zakonom in zagotovitvijo teh
               sredstev bomo zagotovili tudi povračilo sredstev v ta namen.</p>
               <p>Mogoče še, za kaj gre pri projektih, za katere bo kredit porabljen. Gre za projekte
               Križni vrh, zaključevanje del, potem modernizacijo signalno-varnostnih naprav na
               relaciji Koper-Divača, za nadgradnja Ljubljana-Maribor, gre za signalno-varnostne
               naprave in pa dvig hitrosti, na projektu Pragersko-Ormož za SESV in TK sisteme in
               tudi gradbena dela. Potem gre za odseke Koper-Divača, obstoječi tir, priprava
               projektne dokumentacije, daljinsko vodenje stabilnih naprav električne vleke, torej
               priprava projekta, potem Koper-Divača, drugi tir, dokumentacija, Pragersko-Hodoš,
               dokumentacija, Pragersko-Ormož, tu gre za tako imenovani LOT 2, posodobitev
               signalno-varnostnih naprav. Kot sem že omenil, tu gre v celotnem znesku vse skupaj za
               7 milijard 900. Razlika je še na drugem delu obresti in glavnic ter za poplačilo
               obveznosti iz najetih kreditov 1,6 milijarde.</p>
               <p>Mogoče še zadnja informacija. Kredit bo najet pod naslednjimi osnovnimi pogoji.
               Krediti se lahko najemajo v več delih. Višina obrestne mere in stroškov kredita mora
               biti primerljiva z višino obrestne mere in stroškov kredita z državnim poroštvom. Rok
               odplačila kredita je največ 20 let, z vključenim moratorijem za odplačilo glavnice-2
               leti, ter rok črpanja kreditov je do konca leta 2005. Hvala lepa.</p>
            </sp>
            <sp xml:id="SDZ4-Redna-08-2005-07-15.sp187">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu ministru. Predlog zakona je obravnavalo tudi matično delovno telo,
               odbor za promet. Prosim člana odbora, gospoda poslanca Hvauca, da predstavi poročilo
               odbora.</p>
            </sp>
            <sp xml:id="SDZ4-Redna-08-2005-07-15.sp188">

               <speaker>SREČKO HVAUC:</speaker>

               <p>Hvala, gospod podpredsednik. Odbor za promet je na 9. nujni seji 13.7.2005 opravil
               drugo obravnavo predloga zakona s tem malo daljšim naslovom, ki ga je kolegij uvrstil
               v obravnavo po nujnem postopku.</p>
               <p>K predloženemu zakonu je pisno mnenje posredovala tudi zakonodajno-pravna služba z
               dne 12.7.2005. Predstavnik predlagatelja zakona je v dopolnilni obrazložitvi predloga
               zakona poudaril, da je temeljni namen zakona poroštvo Slovenije za obveznosti javne
               agencije za železniški promet iz naslova kreditov do skupne višine glavnice 7
               milijard 595 milijonov 380 tisoč tolarjev, s pripadajočimi obrestmi in stroški.
               Posebej je bilo poudarjeno, da je vsebina zakona povezana z obveznostjo AŽP, za
               katero v rebalansu proračuna za letu 2005 ni bilo mogoče zagotoviti sredstev.
               Sredstva bodo porabljena za odplačilo obveznosti lastne udeležbe pri projektih
               skupnih evropskih politik. Poudarjeno je bilo tudi, da če ne bomo pravočasno sprejeli
               zakona, bo zaradi tega nastala tudi velika škoda, ker se bodo projekti ustavili in bo
               treba tudi nekatera že dobljena sredstva vrniti Evropski uniji.</p>
               <p>Na zakon je podala pripombe tudi zakonodajno-pravna služba, predvsem nekaj splošnih
               glede vloge agencije pri zagotavljanju sredstev. Vprašanje okrog tega in na kakšen
               način bo AŽP pridobila sredstva in tudi kakšen je odnos projektov, ki se bodo
               financirali s temi sredstvi, do nacionalnega programa razvoja železniške
               infrastrukture in načrta vzdrževanja in izgradnje infrastrukture za leto 2004 in
               2005. In tudi dve konkretni pripombi na 1. in na 6. člen.</p>
               <p>V razpravi so članice in člani odbora izrazili vso podporo sprejemu predloga zakona.
               Istočasno so menili, da je predlog zakona nujno potreben, da se AŽP kot upravljavki
               železniške infrastrukture zagotovi sredstva za realizacijo programa in da se s tem
               tudi omogoči njeno izvajanje zakonitih nalog. Člani so poudarili tudi, da se s tem
               predlogom zakona sicer rešujejo projekti državne železniške infrastrukture in da
               večina teh projektov ni od danes, ampak da so nekateri bili že predmet finančnih
               memorandumov in pogodb med Slovenijo in Evropsko komisijo že v letu 1999-2001 in tudi
               2003. Ob tem pa je bilo izpostavljeno tudi mnenje, da sredstva iz tega predlogom
               zakona ne bodo zadoščala za vse projekte, ki jih je potrebno izpeljati na posameznih
               delih slovenskih železnic. Predstavnik predlagatelja je v dodatni obrazložitvi
               pojasnil tudi, zakaj je bilo izvedeno kratkoročno likvidnostno zadolževanje pri
               zakladnici, in sicer je bila taka odločitev potrebna zato, da se ne prekinejo dela,
               ki se trenutno že izvajajo oziroma da ne bo potrebno začeti s postopki za vračanja
               prejetih sredstev iz Evropske unije.</p>
               <p>Po končani razpravi je odbor sprejel naslednja svoja amandmaja, in sicer k 1. členu.
               V prvem odstavku 1. člena se besedi "investicijsko vzdrževanje" nadomesti z besedo
               "modernizacijo". In k naslovu, naslov predloga zakona se spremeni tako, da se besedi
               "investicijsko vzdrževanje" nadomesti z besedo "modernizacijo". Oba amandmaja sledita
               mnenju zakonodajno-pravne službe. Odbor za promet je po končani razpravi o členih
               predloga zakona ter razpravi in glasovanju o amandmajih odbora v skladu s 128. členom
               poslovnika državnega zbora glasoval še o vseh členih predloga zakona skupaj in jih
               brez glasu proti tudi sprejel.</p>
            </sp>
            <sp xml:id="SDZ4-Redna-08-2005-07-15.sp189">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin, in sicer prvi je gospod
               poslanec Rezman v imenu DeSUS-a.</p>
            </sp>
            <sp xml:id="SDZ4-Redna-08-2005-07-15.sp190">

               <speaker>VILI REZMAN:</speaker>

               <p>Brez kakšnega posebnega zadržka bi lahko rekli, da gre tako rekoč za zakon, kjer
               pravzaprav nimamo nobene izvire, da to preprosto moramo storiti, če ne želimo, da se
               bodo dogodile tiste neprijetne in negativne posledice, o katerih je nekoliko
               podrobneje gospod minister govoril in ki jih sedaj nima smisla vseh ponavljati. Je pa
               morebiti trenutek, da se spomnimo na to, kako zelo pomembno je, če imamo dobro
               pripravljene strategije, če imamo dobro pripravljene politike, tudi prometne, in če
               imamo dobro pripravljene projekte, da se nam te negativne reperkusije ne bodo
               dogajale tudi v bodoče. Mi bomo zakon v poslanski skupini DeSUS podprli, verjetno
               tega ni potrebno posebno poudarjati, bi pa kljub temu bili veseli, če bi bil gospod
               minister pripravljen odgovoriti na dve skromni vprašanji.</p>
               <p>Prvič. Kaj je pravzaprav realni vir za vračanje tega kredita pri agenciji, če niso to
               zgolj namenska proračunska sredstva? Kaj je z realnostjo možnosti za regresiranje, če
               bi do unovčenja poroštva prišlo?</p>
               <p>Sicer pa, naj zaključim, da bomo na ta način, da bomo poslanci DeSUS-a to podprli,
               med drugim tudi zato, če ponovim tisto, kar sem pred kratkim rekel, ker gre za to, da
               se bo investiralo "vzhodno od raja" - pardon, Ljubljane.</p>
            </sp>
            <sp xml:id="SDZ4-Redna-08-2005-07-15.sp191">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Rezman, ker amandmaji niso bili vloženi tudi razprave ni, tako da
               vam bo ministru ob kakšni drugi priliki odgovoril na to vprašanje. Naslednji je
               gospod Hvauc v imenu SDS-a, prosim.</p>
            </sp>
            <sp xml:id="SDZ4-Redna-08-2005-07-15.sp192">

               <speaker>SREČKO HVAUC:</speaker>

               <p>Hvala lepa še enkrat. Torej, predstavil bom čim bolj na kratko stališče Slovenske
               demokratske stranke do tega predloga zakona. Zakon bomo vsekakor podprli zato, ker
               smo prepričani, da je zadnji trenutek, če hočemo, da izpeljemo projekte, ki so
               pripravljeni še v tem letu. Gre pa, kot je bilo že povedano, za te projekte evropskih
               politik: Phare, kohezija in TEN-T projekti. Zdaj, vprašanje, ki se postavlja -
               oziroma še prej mogoče: če seveda bi s tem zakonom zamudili in res ga obravnavamo pet
               minut pred dvanajsto, bi pa še enkrat izrazil tu zadovoljstvo, ker sta ministrstvo in
               vlada dejansko v tako kratkem času po sprejetju rebalansa pripravila tudi ta drugi
               del finančnega pokritja tega železniškega programa, ker sicer bi dejansko res imeli
               težave, da bi to sploh izpeljali. Če tega ne bi storili danes oziroma ne bomo storili
               danes, potem bi morali Evropski uniji vrniti že črpana sredstva v višini 16 milijonov
               evrov oziroma bi to potem v nadaljevanju onemogočilo črpanje še dodatnih 59 milijonov
               evrov sredstev. Gre za velika sredstva, ki jih je v Evropski uniji zelo težko
               pridobiti, in s tega mesta bi bilo potrebno tudi dati ustrezno priznanje agenciji, ki
               se je potrudila in dejansko ta sredstva pripeljala.</p>
               <p>Je pa vprašanje, zakaj to situacijo rešujemo zadnji trenutek. Problem je v tem, ker v
               proračunu za leto 2005, ki ga je sprejela prejšnja vlada, ni bilo predvideno
               praktično niti tolarja sredstev za sofinanciranje teh evropskih projektov, čeprav so
               bili memorandumi z Evropsko komisijo za te projekte podpisani v že prejšnjih letih,
               kot sem že prej navedel, tudi leta 1999 in 2001, kar samo kaže na nek odnos do
               železnice oziroma do železniške infrastrukture v pretekli letih. To nas je pripeljalo
               tako daleč, da imamo danes na železniških tirih v Sloveniji okrog 80 počasnih voženj,
               da je na glavnem evropskem petem, koridorju kar lep obseg proge, kjer ne dosegamo
               predpisanega osnega pritiska, kar pomeni to, da se počasi Slovenije začnejo ti
               prometni tokovi izogibati, in kaj kmalu se bo zgodilo, da bomo ostali mrtvi žep na
               tem evropskem transportnem zemljevidu. Zato smo prepričani, da bo okoli železnic
               potrebno opraviti veliko debat in se dejansko odločiti, kaj pravzaprav hočemo. Tudi v
               smislu evropske politike in bele knjige, ki je železnici postavila pomembno vlogo v
               transportnem sistemu, saj se ne nazadnje cela Evropa in tudi Slovenija duši v tem
               cestnem prometu, ki je enostavno toliko narasel, da tudi ne uspemo in ne uspejo
               dovolj hitro drograjevati avtocest, ki bi ves ta promet tudi lahko prenesli.</p>
               <p>Postavlja se tudi sistemsko vprašanje, kako bomo to v prihodnje financirali. Videli
               smo, da je bil v preteklosti sistem financiranja tudi javne, državne infrastrukture
               nedorečen in potrebno bo poiskati dolgoročen sistemski vir, ki bo za dlje časa in
               bolj celovito rešil ta problem.</p>
               <p>Če se vrnem nazaj k temu zakonu, še enkrat povem: ta zakon bomo z veseljem podprli.
               Hvala.</p>
            </sp>
            <sp xml:id="SDZ4-Redna-08-2005-07-15.sp193">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Kanglerja v imenu SLS.</p>
            </sp>
            <sp xml:id="SDZ4-Redna-08-2005-07-15.sp194">

               <speaker>FRANC KANGLER:</speaker>

               <p>Hvala za besedo. Spoštovane poslanke in poslanci! Spoštovani minister! Poslanska
               skupina Slovenske ljudske stranke bo omenjeni predlog zakona podprla. Kot je uvodoma
               že moj predhodnik ugotovil, da je ta zakon nujno potreben in skrajni čas, da ga je
               vlada pripeljala v sprejem v državni zbor. Konec koncev z vso resnostjo in
               odgovornostjo moramo ugotavljati, da so zaradi tega, ker niso bila zagotovljena
               proračunska sredstva v letu 2005, ogroženi nekateri projekti, ki se izvajajo v okviru
               investicij in sofinanciranih sredstev v okviru EU, in je to nujno potrebno, da se ti
               viri zagotovijo, da lahko Slovenske železnice počrpajo ta sredstva. Iz predloga
               zakona je jasno razvidno, za katere projekte gre. Gre predvsem za projekte, tako za
               posodobitev železnice s Ljubljane proti Mariboru, predvsem posodobitev železniške
               infrastrukture iz Pragerskega proti Ormožu in Hodošu, predvsem pa gre tudi za
               posodobitev proge tako iz Ljubljane proti Kopru oziroma Divači, kar je nujno
               potrebno, da se zagotovijo projekti, zaradi katerih lahko zagotovimo varnejšo vožnjo
               in varnost tako tovora kot potnikov na slovenskih železnicah oziroma slovenski
               železniški infrastrukturi.</p>
               <p>Z velikim veseljem pa tudi lahko ugotavljamo v Slovenski ljudski stranki, kar je zelo
               pomembno, da na tem mestu in v danem trenutku tudi poudarim, da tudi s terenskim
               ogledom železniške infrastrukture oziroma preko odbora za promet se je tudi Slovenska
               ljudska stranka seznanila z delom agencije za železniški promet, ki ima trenutno
               sedež v Mariboru. In v Slovenski ljudski stranki ugotavljamo, da je ta agencija do
               sedaj opravljala svoje temeljne naloge, katere so jim bile dane z zakonom.</p>
               <p>Na nek način ugotavljamo, da so na agenciji pripravljeni vsi projekti, ki se
               kakorkoli financirajo in peljejo za črpanje sredstev iz nekaterih strukturnih oziroma
               kohezijskih skladov v Evropski uniji. Potrebno je le, da zagotovimo lastna sredstva,
               da se ta sredstva pripeljejo nazaj na slovensko železniško infrastrukturo in tudi
               porabijo. Zato bomo tudi mi podprli omenjeni predlog zakona in na ta način
               zagotovili, da se ta sredstva porabijo in da se zagotovi normalno delovanje in
               financiranje, tako nekaterih projektov kot tudi javne agencije za železniški
               promet.</p>
            </sp>
            <sp xml:id="SDZ4-Redna-08-2005-07-15.sp195">

               <speaker>PODPREDSEDNIK DR. MARKO PAVLIHA:</speaker>

               <p>Hvala. In še zadnji, gospod Prijatelj v imenu SNS.</p>
            </sp>
            <sp xml:id="SDZ4-Redna-08-2005-07-15.sp196">

               <speaker>SREČKO PRIJATELJ:</speaker>

               <p>Hvala lepa. Spoštovani predsednik, predsedujoči, minister! Lepo pozdravljeni!
               Kolegice, kolegi!</p>
               <p>Slaba je danes eksploatacijska sposobnost na slovenskih železnicah, kar se kaže tudi
               v tem, da nam v večini tovor odteka na tako imenovano pontebsko progo, preko
               Cervignana, do Villacha in potem na Madžarsko.</p>
               <p>Zagotavljanje interoperabilnosti sistema evrotras je nujna zaradi tega, ker... Bi
               prosil, gospod predsedujoči, če umirite tukaj kolegice.</p>
            </sp>
            <sp xml:id="SDZ4-Redna-08-2005-07-15.sp197">

               <speaker>PODPREDSEDNIK DR. MARKO PAVLIHA:</speaker>

               <p>Prosim lepo! Prosim, saj kakšna urica, pa so parlamentarne počitnice.</p>
            </sp>
            <sp xml:id="SDZ4-Redna-08-2005-07-15.sp198">

               <speaker>SREČKO PRIJATELJ:</speaker>

               <p>Gospa Beblerjeva, greste vi? Boste vi? .../Glas v ozadju./... No, vam prepustim
               mikrofon.</p>
            </sp>
            <sp xml:id="SDZ4-Redna-08-2005-07-15.sp199">

               <speaker>PODPREDSEDNIK DR. MARKO PAVLIHA:</speaker>

               <p>Lepo prosim!</p>
            </sp>
            <sp xml:id="SDZ4-Redna-08-2005-07-15.sp200">

               <speaker>SREČKO PRIJATELJ:</speaker>

               <p>Torej, obveznosti, ki izhajajo iz preteklosti in jih prejšnja vlada ni znala vrsto
               let poravnati v svojih proračunih, so danes tukaj in jih je treba v bistvu poravnati.
               In zato je v veliki meri kriva tudi LDS, spoštovana gospa Beblerjeva.</p>
               <p>Kot ste slišali, so bili projekti začeti že v 1998 letu. In do danes niso
               zagotovljena sredstva za lastno udeležbo. In osni pritisk, ki ga imamo danes na celi
               Štajerski, ni 22,5 tone, ampak je dosti manj, zato tudi pogodbe ne moremo podpisati v
               takem obsegu, kot bi jo želeli oziroma nam tovor pogodbeno tudi odteka na tako
               imenovano drugotirno območje.</p>
               <p>Poroštva za najem kreditov v znesku 7,9 milijard kažejo na resnost vseh zahtevanih
               projektov, ki so zapisani v tabeli 1. In sam bi iz tega izluščil predvsem
               zagotavljanje sredstev za projektno dokumentacijo...</p>
            </sp>
            <sp xml:id="SDZ4-Redna-08-2005-07-15.sp201">

               <speaker>PODPREDSEDNIK DR. MARKO PAVLIHA:</speaker>

               <p>Prosim za pozornost!</p>
            </sp>
            <sp xml:id="SDZ4-Redna-08-2005-07-15.sp202">

               <speaker>SREČKO PRIJATELJ:</speaker>

               <p>... začetega drugega tira Koper-Divača. Torej, v Slovenski nacionalni stranki bomo ta
               zakon podprli.</p>
               <p>Hvala.</p>
            </sp>
            <sp xml:id="SDZ4-Redna-08-2005-07-15.sp203">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Jaz vas ponovno prosim, da zdržite še, po moji slabo uro do zaključka
               seje.</p>
               <p>S tem smo zaključili s predstavitvijo stališč poslanskih skupin. Prehajamo na <title>drugo obravnavo.</title>
               </p>
               <p>Amandmajev ni, zato prehajamo na odločanje o zakonu. Pri tem vas obveščam, da me
               zakonodajno-pravna služba oziroma vlada nista obvestili, da bi bil zakon neusklajen.
               Želi kdo obrazložiti glas? Gospod Cvikl, v imenu poslanske skupine ali...?</p>
            </sp>
            <sp xml:id="SDZ4-Redna-08-2005-07-15.sp204">

               <speaker>MAG. MILAN M. CVIKL:</speaker>

               <p>Ne, v svojem imenu. V svojem imenu bom obrazložil glas. Tega zakona ne morem
               podpreti. Ne morem ga podpreti zato, ker gre za nov način zapiranja slovenskih javnih
               financ, ki se jih je vlada odločila lotiti potem, ko ni uspela ustrezno pripraviti
               rebalansa proračuna za leto 2005. Jaz obžalujem ta novi način. To je način, po
               katerem smo v osmih dneh, od 7. julija, ko je vlada to posredovala v državni zbor,
               sprejeli pomemben zakon. Mislim, da če bo ta vlada nadaljevala na ta način z
               reševanjem pomembnih razvojnih vprašanj v Republiki Sloveniji, ne pa teh razvojnih
               vprašanj uskladila v okviru proračunskih limitov, potem bo Slovenija zelo težko
               prevzela evro in predvsem bo zelo težko v naslednjih letih vračala obveznosti, ki jih
               prevzemamo. Zakon, tako kot je napisan, ne pove nič drugega, kot da bo to vračal
               državni proračun. Zato je to tudi tako ali tako v nasprotju z evropskimi pravili in
               se bo znašlo med javnofinančnimi odhodki, po tako imenovanem konvergenčnem programu,
               poročanje po konvergenčnih programih. Kar je najboljše v tem zakonu, je prikaz
               ureditve v drugih pravnih sistemih nekaterih članic Evropske unije. In tu predlagam
               vladi, ministru za finance - in ne dvomim, da tega minister za promet ne želi -, da
               razmišlja o resnih virih za financiranje železniškega programa. Na tak način ne morem
               podpreti predlaganega poroštva.</p>
            </sp>
            <sp xml:id="SDZ4-Redna-08-2005-07-15.sp205">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo? Gospod Hvauc, v svojem imenu ali v imenu poslanske skupine?</p>
            </sp>
            <sp xml:id="SDZ4-Redna-08-2005-07-15.sp206">

               <speaker>SREČKO HVAUC:</speaker>

               <p>V svojem imenu, če lahko.</p>
            </sp>
            <sp xml:id="SDZ4-Redna-08-2005-07-15.sp207">

               <speaker>PODPREDSEDNIK DR. MARKO PAVLIHA:</speaker>

               <p>Dobro. Ponovno prosim za pozornost.</p>
            </sp>
            <sp xml:id="SDZ4-Redna-08-2005-07-15.sp208">

               <speaker>SREČKO HVAUC:</speaker>

               <p>Rad bi obrazložil, zakaj bom podprl ta zakon. Osnovni razlog je v tem, da se s tem
               zakonom zagotavljajo potrebna sredstva za sofinanciranje evropskih projektov, za
               katere je Slovenija že prevzela obveznosti v preteklih letih. Zakaj se ta sredstva
               niso zagotovila iz proračuna oziroma z rebalansom? Enostavno zato, ker v proračunu za
               leto 2005, ki ga je sprejela še prejšnja vlada, kot se spomnimo, je bilo premalo
               sredstev za opravljanje gospodarskih javnih služb... /Nemir v dvorani./ Prosil bi
               malo tišine, no, če lahko.</p>
            </sp>
            <sp xml:id="SDZ4-Redna-08-2005-07-15.sp209">

               <speaker>PODPREDSEDNIK DR. MARKO PAVLIHA:</speaker>

               <p>Prosim, še malo!</p>
            </sp>
            <sp xml:id="SDZ4-Redna-08-2005-07-15.sp210">

               <speaker>SREČKO HVAUC:</speaker>

               <p>Če mogoče koga zanima, je bilo premalo sredstev za opravljanje gospodarskih javnih
               služb, se pravi, za vzdrževanje infrastrukture, za vodenje prometa in za potniški
               promet. Tudi ni bilo predvidenih sredstev za davek na dodano vrednost. Z rebalansom
               se je, mislim, da okrog 18 milijard - pa ne vem, če sem točno povedal, ampak gre za
               kar veliko številko - teh sredstev zagotovilo, zmanjkalo pa je sredstev za
               sofinanciranje evropskih projektov. In ta zakon pač to hibo tega proračuna iz leta
               2005, ki je ni bilo mogoče odpraviti z rebalansom proračuna, dejansko tudi odpravila.
               Ker mislim, da je potreben, bom seveda ta zakon podprl.</p>
            </sp>
            <sp xml:id="SDZ4-Redna-08-2005-07-15.sp211">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Bi želel še kdo obrazložiti glas? Če ne, glasujemo. Hvala lepa.
               Ugotavljam, da je bilo navzočih 59 poslank in poslancev, za je glasovalo 55, proti
               2.</p>
               <p><stage>(Za je glasovalo 55.)</stage> <stage>(Proti 2.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Ponovno, verjetno že stotič, prosim za malo pozornosti. Gospod Kangler.</p>
               <p>Prehajamo na <title>23. TOČKO DNEVNEGA REDA - POTRDITEV URADNIH PREČIŠČENIH BESEDIL
                  ZAKONOV.</title> Uradni prečiščeni besedili je pripravila zakonodajno-pravna služba
               zbora in jo potrdimo brez razprave, zato prehajamo na odločanje o naslednjem predlogu
               sklepa. Potrdi se uradno prečiščeno besedilo zakona o popravi krivic. Predvidevam, da
               tu ne bi želel nobeden obrazložiti svojega glasu, zato glasujemo. 55 navzočih, 54 za,
               nobeden proti.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Prečiščeno besedilo zakona o popravi krivic je sprejeto.</p>
               <p>Prehajamo na odločanje o naslednjem predlogu sklepa. Potrdi se uradno prečiščeno
               besedilo zakona o ustanovah. Glasujemo. 58 navzočih, 57 za, nobeden proti.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Prečiščeno besedilo zakona o ustanovah je sprejeto.</p>
               <p>S tem zaključujemo to točko dnevnega reda.</p>
               <p>Prehajamo na <title>24. TOČKO, MANDATNO-VOLILNE ZADEVE.</title> V okviru te točke bomo
               obravnavali štiri predloge sodnega sveta za izvolitev v sodniško funkcije, predlog
               sklepa o razrešitvi in imenovanju članov sveta Sklada kmetijskih zemljišč in gozdov
               Republike Slovenije, predlog sklepa o spremembi sklepa o imenovanju Nacionalnega
               sveta za kulturo, predlog sklepa o soglasju k imenovanju direktorja Fundacije za
               financiranje invalidskih in humanitarnih organizacij v Republiki Sloveniji, predlog
               sklepa o spremembi sklepa o imenovanju članov sveta Fundacije in za financiranje
               invalidskih in humanitarnih organizacij v Republiki Sloveniji. Zahteva Okrožnega
               državnega tožilstva Kranj za dovoljenje za kazenski pregon zoper poslanca državnega
               zbora Republike Slovenije.</p>
               <p>Prehajamo na razpravo in odločanje o posameznih predlogih.</p>
               <p>Prvič, predlog sklepov o izvolitvi v sodniško funkcijo. Sodni svet je državnemu zboru
               predložil 4 predloge o izvolitvi v sodniško funkcijo, in sicer na sodniška mesta
               okrajnih sodnic na okrajnem sodišču v Celju, Kopru, Ilirski Bistrici in Piranu.
               Predloge je obravnavala mandatno-volilna komisija kot matično delovno telo ter zboru
               predložila predloge sklepov. Prijavljenih k razpravi ni, zato prehajamo na odločanje
               o posameznih predlogih sklepov.</p>
               <p>Na glasovanje dajem predlog sklepa o izvolitvi v sodniško funkcijo gospe Tatjane
               Bezgovšek na sodniško mesto okrajne sodnice na Okrajnem sodišču v Celju. Glasujemo.
               Navzočih je 56 poslank in poslancev, za je glasovalo 53, nobeden proti.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Sedaj dajem na glasovanje predlog sklepa o izvolitvi v sodniško funkcijo gospe
               Barbare Franca na sodniško mesto okrajne sodnice na Okrajnem sodišču v Kopru.
               Glasujemo. 58 navzočih, za je glasovalo 54, nobeden proti.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Ugotavljam, da je tudi ta predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Mirjane
               Reberc na sodniško mesto okrajne sodnice na Okrajnem sodišču v Ilirski Bistrici.
               Glasujemo. 61 navzočih, za 58, nobeden proti.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>In še zadnja kandidatka na glasovanje dajem predlog sklepa o izvolitvi v sodniško
               funkcijo gospe magistrice Mojce Kete Ujčič na sodniško mesto okrajne sodnice na
               Okrajnem sodišču v Piranu. Glasujemo. Hvala lepa. 61 navzočih, 58 za, nobeden
               proti.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je tudi ta predlagani sklep sprejet. Torej vse štiri kandidatke so
               bile izvoljene v sodniško funkcijo na okrajna sodišča.</p>
               <p>Naslednja točka je predlog sklepa o razrešitvi in imenovanju članov sveta Sklada
               kmetijskih zemljišč in gozdov Republike Slovenije. Predlog za razrešitev in
               imenovanje članov tega sveta je v obravnavo zboru predložila vlada Republike
               Slovenije. In dajem besedo predstavniku vlade, gospodu magistru Franciju Buti,
               državnemu sekretarju. Beseda je vaša, gospod But.</p>
            </sp>
            <sp xml:id="SDZ4-Redna-08-2005-07-15.sp212">

               <speaker>MAG. FRANCI BUT:</speaker>

               <p>Hvala lepa, gospod predsedujoči.</p>
            </sp>
            <sp xml:id="SDZ4-Redna-08-2005-07-15.sp213">

               <speaker>PODPREDSEDNIK DR. MARKO PAVLIHA:</speaker>

               <p>Gospod But, običajno gremo za govornico ob takih priložnostih. Hvala lepa.</p>
            </sp>
            <sp xml:id="SDZ4-Redna-08-2005-07-15.sp214">

               <speaker>MAG. FRANCI BUT:</speaker>

               <p>Hvala lepa, gospod predsedujoči. Vlada predlaga, da se na novo imenujejo
               predstavniki, ki bodo v skladu kmetijskih zemljišč in gozdov zastopali interese vlade
               Republike Slovenije, torej govorimo o petih predstavnikih, medtem ko ostali
               predstavniki, ki so imenovani na drugačen način, skratka tisti, ki predstavljajo
               uporabnike, ali pa tisti, ki predstavljajo zaposlene, se v tem primeru ne predlagajo
               v novo imenovanje oziroma zamenjavo.</p>
               <p>Zakaj in čemu v bistvu vlada predlaga, praktično na sredini mandata zamenjavo petih
               predstavnikov? V bistvu gre za to, da vlada uresničuje svojo kmetijsko in gozdarsko
               politiko v skladu preko predstavnikov ustanoviteljic v organu opravljanja skladov, to
               je v svetu sklada, in praviloma velja, da so ti predstavniki tisti, ki so tako ali
               drugače aktivno vključeni v delo znotraj vlade ali širše znotraj uprave. V tem
               primeru pa ugotavljamo, da nekateri predstavniki dosedanjega sveta sklada pravzaprav
               niso več aktivni na področju, ki so ga prej opravljali. Bodisi da so popolnoma drugje
               opravljali popolnoma druge posle bodisi da so nekoč bili državni sekretarji, pa danes
               niso več državni sekretarji. Zato se zdi logično vladi Republike Slovenije, da
               predlaga imenovanje novih in razrešitev starih, in predlagam, da ta predlog vlade
               tudi podprete. Če bo kakšno dodatno vprašanje, lahko tudi kasneje. Hvala lepa.</p>
            </sp>
            <sp xml:id="SDZ4-Redna-08-2005-07-15.sp215">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa državnemu sekretarju. Predlog je obravnavala tudi mandatno-volilna
               komisija kot matično delovno telo in zboru predložila predlog sklepa. Besedo dajem
               gospodu Sušniku, za predstavitev. Ni potrebno. Drugih prijavljenih k razpravi ni.</p>
               <p>Zato dajem na glasovanje predlog sklepa o razrešitvi in imenovanju članov sveta
               sklada kmetijskih zemljišč in gozdov Republike Slovenije. Želi kdo obrazložiti glas?
               <stage>(Nihče.)</stage> Glasujemo. Navzočih 52, za je glasovalo 32, proti 6.</p>
               <p><stage>(Za je glasovalo 32.)</stage> <stage>(Proti 6.)</stage></p>
               <p>Kar pomeni, da sklep ni sprejet. Se opravičujem, je sprejet. Še vedno pod vtisom
               večine.</p>
               <p>Naslednji predlog sklepa o spremembi sklepa o imenovanju Nacionalnega sveta za
               kulturo. Predlog za razrešitev in imenovanje člana Nacionalnega sveta za kulturo je v
               obravnavo zboru predložila vlada Republike Slovenije. Predlog je obravnavala
               mandatno-volilna komisija kot matično delovno telo in je zboru predložila predlog
               sklepa. Besedo dajem, če želi, gospodu Sušniku, za predstavitev. Se odpoveduje.
               Drugih prijavljenih k razpravi ni, zato dajem na glasovanje predlog sklepa o
               spremembi sklepa o imenovanju Nacionalnega sveta za kulturo. Želi kdo obrazložiti
               glas? Nihče. Glasujemo. Navzočih je 56 poslank in poslancev, za je glasovalo 51,
               proti 1.</p>
               <p><stage>(Za je glasovalo 51.)</stage> <stage>(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Naslednja točka se nanaša na predlog sklepa o soglasju k imenovanju direktorja
               Fundacije za financiranje invalidskih in humanitarnih organizacij v Republiki
               Sloveniji.Predlog je v soglasje zboru predložil svet Fundacije za financiranje
               invalidskih in humanitarnih organizacij v Republiki Sloveniji. In sicer predlaga, da
               se za direktorja FIHO imenuje mag. Janeza Juga. In besedo dajem predstavniku sveta
               fundacije, gospodu Miranu Krajncu. Hvala lepa za dodatno obrazložitev predloga.</p>
            </sp>
            <sp xml:id="SDZ4-Redna-08-2005-07-15.sp216">

               <speaker>MIRAN KRAJNC:</speaker>

               <p>Gospod predsedujoči, gospe poslanke in gospodje poslanci, hvala lepa za besedo. V
               skladu z akti fundacije za financiranje invalidskih in humanitarnih organizacij in
               zakonom sta bila v preteklih mesecih za direktorja FIHO objavljena dva razpisa. Na
               prvem razpisu od prijavljenih kandidatov ni bil izbran nihče v drugem razpisu pa je
               bil izmed kandidatov, ki so izpolnjevali razpisne pogoje, že v prvem krogu, zakonito
               izvoljen mag. Janez Jug. FIHO tako predlaga državnemu zboru Republike Slovenije, da
               poda soglasje k imenovanju mag. Janeza Juga za direktorja FIHO.</p>
               <p>Cenjene poslanke, spoštovani poslanci, za slovenske reprezentativne in druge
               invalidske organizacije ter humanitarne organizacije, ki delujejo na državni ravni,
               je nemoteno delovanje FIHO ključnega pomena, saj se iz teh sredstev vsakodnevno
               financirajo številni posebni socialni programi na nacionalni in lokalni ravni za
               različno socialno ogrožene skupine prebivalstva. Zato tudi zagovarjamo stališče, naj
               ima fundacija direktorja v skladu z veljavnimi predpisi, kar je v primeru mag. Janeza
               Juga izpolnjeno. Ker ni bil...</p>
            </sp>
            <sp xml:id="SDZ4-Redna-08-2005-07-15.sp217">

               <speaker>PODPREDSEDNIK DR. MARKO PAVLIHA:</speaker>

               <p>... Prosim za pozornost.</p>
            </sp>
            <sp xml:id="SDZ4-Redna-08-2005-07-15.sp218">

               <speaker>MIRAN KRAJNC:</speaker>

               <p>Prosim?</p>
            </sp>
            <sp xml:id="SDZ4-Redna-08-2005-07-15.sp219">

               <speaker>PODPREDSEDNIK DR. MARKO PAVLIHA:</speaker>

               <p>Govorim mojim kolegicam in kolegom.</p>
            </sp>
            <sp xml:id="SDZ4-Redna-08-2005-07-15.sp220">

               <speaker>MIRAN KRAJNC:</speaker>

               <p>Zato tudi zagovarjamo stališče, naj ima fundacija direktorja v skladu z veljavnimi
               predpisi, kar je s primerom mag. Janez Juga izpolnjeno. Ker ni bil ugotovljen noben
               stvarni razlog proti njegovemu imenovanju, ne vidimo nobenega zadržka za izglasovanje
               soglasja k predlogu FIHA. Invalidske in humanitarne organizacije so po svojih
               predstavnikih podprle izvolitev mag. Janeza Juga in mu s tem izrekla zaupanje, ki ga
               je s svojim dosedanjim kratkim delom kot vršilec dolžnosti direktorja že dodobra
               upravičil. Vse mnenje izrekamo v smiselni povezavi s 4. členom zakona o invalidskih
               in humanitarnih organizacijah, ki opredeljuje sodelovanje teh organizacij pri
               oblikovanju nacionalnih politik in ukrepov za zagotavljanje enakih možnosti in enake
               obravnave invalidov in drugih humanitarnih organizacij.</p>
               <p>Spoštovane poslanke in cenjeni poslanci! Vljudno prosimo, da izrečete soglasje k
               imenovanju mag. Janeza Juga za direktorja FIHO in s tem pokažete zaupanje invalidskih
               in humanitarnim organizacijam v Republiki Sloveniji ter tako omogočite financiranje
               posebnih socialnih programov, redno delovanje invalidnih in humanitarnih organizacij
               ter vlaganj v osnovna sredstva, katera omogočajo nemoteno izvajanje vseh dejavnosti
               za najbolj ranljive skupine našega prebivalstva. Hvala za vaše razumevanje in podporo
               našemu kandidatu.</p>
            </sp>
            <sp xml:id="SDZ4-Redna-08-2005-07-15.sp221">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Predlog je obravnavala tudi mandatno-volilna komisija kot matično delovno
               telo in zboru predložila predlog sklepa. Sledi predstavitev stališč poslanskih
               skupin. Besedo ima gospod Sušnik. Bi želeli? <stage>(Ne.)</stage> Potem mag. Sajovic v imenu
               LDS.</p>
            </sp>
            <sp xml:id="SDZ4-Redna-08-2005-07-15.sp222">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Pozdrav tudi ministrom in pa vsem
               sodelavcem in predstavnikom invalidskih organizacij in seveda poslankam in
               poslancem.</p>
               <p>V Sloveniji imamo kar 100.000 invalidov. Kakšen je pomen direktorja za njihovo
               nemoteno in normalno delovanje, smo pravkar slišali iz besed predstavnika invalidskih
               organizacij. V poslanskem klubu LDS smo gospoda Juga na mandatno imunitetni komisiji
               odločno podprli in tako bomo ravnali tudi danes, kajti mislimo, da invalidska
               organizacija, ki je tega predstavnika izmed 100 tisoč članov podprla, rabi ustrezno
               vodstvo, ki skrbi za njeno; že tako oteženo delovanje. Še posebej nas pa k temu
               navaja to, da ga potrdimo, da proti njegovi izvolitvi ni bilo danes slišati nobenih
               konkretnih in pa argumentiranih predlogov. Če mogoče obstajajo resni in pa utemeljeni
               zadržki, ali pa če je s tem gospodom kaj narobe, potem naj se, prosim, iznesejo, da
               bomo vedeli se odločati. V nasprotnem primeru, pa saj pravim, ga bomo pa v poslanskem
               klubu podprli.</p>
               <p>Hvala lepa.</p>
            </sp>
            <sp xml:id="SDZ4-Redna-08-2005-07-15.sp223">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še gospod Kumer v imeni SD.</p>
            </sp>
            <sp xml:id="SDZ4-Redna-08-2005-07-15.sp224">

               <speaker>DUŠAN KUMER:</speaker>

               <p>Hvala za besedo, gospod podpredsedujoči. Kolegice in kolegi!</p>
               <p>Mislim, da smo pa sedaj na točki, ko imamo konkreten primer pred seboj in lahko tiste
               besede in stvari, ki smo jih govorili cel teden, danes spravimo v dejanje. Mislim, da
               je treba malo več povedati, kako je ta stvar potekala na mandatno-volilni
               komisiji.</p>
               <p>V poslanski skupini Socialnih demokratov seveda ne podpiramo predloga komisije, ki
               predlaga, da državni zbor ne podpre kandidature za direktorja Fiha. Odnos, predvsem
               resnost in pa korektnost obravnave tega predloga je bila na sami komisiji najmanj
               nekorektna. Namreč, brez ene same razprave, brez enega samega na glas izrečenega
               argumenta ali razloga, zakaj kandidat ni primeren za to funkcijo, je koalicijski
               glasovalni stroj glasoval proti tej kandidaturi. Najmanj, kar bi zdrav razum in
               človek pričakoval, je, da vsaj eden v imenu vseh poslancev in poslank, če že vsak sam
               ni imel toliko poguma, obrazloži, zakaj tak način glasovanja. To ne nazadnje zahteva
               tudi etika medčloveških odnosov, ko se izrekajo vrednostne sodbe o drugih ljudeh. V
               tem primeru pa je brez izrečene besede bila izrečena negativna vrednostna sodba o
               človeku, ki mislim, da ga večina v tej dvorani niti ne pozna.</p>
               <p>In ko govorimo o tem konkretnem primeru, je potrebno povedati še nekaj. V skladu z
               akti FIHA sta bila dva javna razpisa in v drugem poskusu je bil izmed več kandidatov,
               ki so odgovarjali tudi vsem razpisnim kriterijem in pravilom igre, ki so bili znotraj
               FIHA, predlagan s strani sveta FIHA tale predlog.</p>
               <p>Mandatno-volilna komisija je za to porabila slabih 5 minut in je seveda to
               kandidaturo, glede na vse te postopke, zavrnila. Kaj si človek lahko ob tem in takem
               početju misli? Ne veliko. Še posebej, če sem v ponedeljek za to isto govornico
               poslušal predsednika vlade, ki je zatrjeval v odgovoru na poslansko vprašanje, da je
               velika sprememba pri kadrovanju te vlade v primerjavi s prejšnjo vlado, da se kadruje
               na podlagi javnih razpisov.</p>
               <p>Torej, ali gre za dvolično govorjenje, zavajanje javnosti, ali pa le za uveljavljanje
               že prej napovedanega kriterija o politični kompatibilnosti kandidatov. Kjer je ta
               kriterij mogoče uveljaviti z glasovalno večino, se to naredi na ta način, tako kot se
               je to storilo na mandatno-volilni komisiji, kjer pa to ni mogoče, tam se pa gre v
               spremembo zakonodaje. Zato smo imeli v slabih treh, štirih mesecih priložnost videti
               zaradi te politične kompatibilnosti ali nekompatibilnosti spremembo že štirih
               zakonov: predvčerajšnjim smo imeli zakon o preprečevanju korupcije, danes smo imeli
               pred seboj in smo izglasovali zakon o javnem zavodu RTV. Ali to isto čaka tudi zakon
               o FIHO, bomo videli v kratkem. Moja napoved je: seveda da. Zato poslanska skupina
               oziroma poslanke in poslanci Socialnih demokratov podpirajo kandidaturo gospoda Juga
               za direktorja FIHO. Hvala.</p>
            </sp>
            <sp xml:id="SDZ4-Redna-08-2005-07-15.sp225">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Drugih prijavljenih k razpravi ni. Sprašujem, ali bi kdo želel še obrazložiti
               glas. Gospod Germič.</p>
            </sp>
            <sp xml:id="SDZ4-Redna-08-2005-07-15.sp226">

               <speaker>LJUBO GERMIČ:</speaker>

               <p>Hvala lepa za besedo, gospod predsedujoči. Želel bi povedati, da gospoda Juga ne
               poznam. Sem pa pogledal zapisnik fundacije tako 16. kot 17. redne seje in ko sem
               spremljal, na kakšen način je potekal ta postopek, da je po drugem razpisu gospod Jug
               dobil podporo, mi je bilo popolnoma nerazumljivo, danes pa pravzaprav ponovno
               popolnoma nerazumljivo, na kakšen način je komisija za volitve in imenovanja
               državnega zbora zavrnila ta predlog.</p>
               <p>V tem mandatu smo že spreminjali pravila FIHO in pravila o pogojih in merilih za
               uporabo sredstev FIHO. To smo naredili zaradi usklajevanja z že predhodno sprejeto
               zakonodajo, predvsem pa zaradi poročila računskega sodišča. S tem, da zdaj državni
               zbor tudi po drugem postopku ne bo dal soglasja predlaganemu kandidatu, bo prevzel
               tudi odgovornost za to, da se bo brez direktorja lahko takšno stanje tudi z našo
               pomočjo nadaljevalo. Zato menim, da bi lahko napako, ki je bila storjena na komisiji
               za volitve in imenovanja - kajti tudi danes na plenumu samem nismo slišali, kakšni so
               argumenti, čeprav je bil predstavnik največje koalicijske stranke prijavljen k
               razpravi, tega ni utemeljil - torej, ker nismo slišali tega argumenta, bi bil zelo
               vesel, če bi napako - če je bila napaka komisija za volitve in imenovanja - danes
               popravili in v ta namen tudi podprli predloženi predlog za direktorja fundacije s
               strani invalidskih in humanitarnih organizacij. Hvala lepa.</p>
            </sp>
            <sp xml:id="SDZ4-Redna-08-2005-07-15.sp227">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Mag. Sajovic.</p>
            </sp>
            <sp xml:id="SDZ4-Redna-08-2005-07-15.sp228">

               <speaker>MAG. BORUT SAJOVIC:</speaker>

               <p>Hvala lepa za besedo. Še enkrat vsem skupaj prisotnim, lep pozdrav. V tem tednu smo
               se goreče postavljali nasproti in pa soočali različna mnenja glede političnih
               vprašanj. Vprašanje, o katerem pa govorimo sedaj, pa seveda ni politično. Gre za to,
               da bo 100 tisoč ljudi, ki želi imeti svojega direktorja, lažje in pa boljše shajalo
               za življenje, ki jim ni bilo najbolj naklonjeno, in pa, sem prepričan, da bo pred
               počitnicami in pa za konec tedna v tem državnem zboru zmagal razum in pa človečnost
               in da bomo gospoda Juga potrdili s tem, da bomo glasovali proti predlogu matičnega
               delovnega telesa. Hvala lepa.</p>
            </sp>
            <sp xml:id="SDZ4-Redna-08-2005-07-15.sp229">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Moge.</p>
            </sp>
            <sp xml:id="SDZ4-Redna-08-2005-07-15.sp230">

               <speaker>RUDOLF MOGE:</speaker>

               <p>Hvala lepa. Za razliko od kolega Germiča, sem gospoda Juga dobro poznal, saj je z
               menoj drgnil te poslanske klopi. Zaradi nestrinjanja določenimi potezami v LDS-u je
               iz stranke izstopil že pred davnimi, davnimi leti in ni torej nič kompatibilen s
               stranko in lahko rečem, da je nestrankarski človek. In glede tega bi vas poprosil,
               kajti poslanec, čeprav je stranko zapustil, je bil pa vzoren, sedel je v teh klopeh,
               zelo argumentirano razpravljal in tudi njegove razprave so imele "veliko soli v sebi"
               in je že takrat nakazoval, da problematiko invalidov še kako dobro razume.</p>
               <p>Mislim, da se invalidi Slovenije niso napačno odločili, ko so mojega nekdanjega
               strankarskega kolega dali na to mesto in tudi zaradi spoštovanja do invalidskih
               organizacij in do razumevanja težkega položaja, v katerem so, bom jaz gospoda mag.
               Janeza Juga podprl.</p>
            </sp>
            <sp xml:id="SDZ4-Redna-08-2005-07-15.sp231">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo? Moda ni odveč, da še enkrat povem o čem glasujemo, da ne bo
               pomote. Predlog sklepa je pozitiven, da se da soglasje, ampak matično delovno telo je
               zoper ta sklep, ampak odločamo pa o pozitivnem sklepu. Še kdo? Če ne, glasujemo.
               Navzočih 65 poslank in poslancev, za je glasovalo 25, proti 33.</p>
               <p><stage>(Za je glasovalo 25.)</stage> <stage>(Proti 33.)</stage></p>
               <p>Sklep ni sprejet.</p>
               <p>Nadaljujemo z naslednjo točko in sicer k predlogom sklepa o spremembi sklepa o
               imenovanju članov sveta Fundacij za financiranje invalidskih in humanitarnih
               organizacij v Republiki Sloveniji.Predlog je v obravnavo zboru predložila
               mandatno-volilna komisija in tokrat bi se mag. Sušnik javil oziroma gospod Sušnik
               javil k besedi, za predstavitev poročila.</p>
            </sp>
            <sp xml:id="SDZ4-Redna-08-2005-07-15.sp232">

               <speaker>FRANC SUŠNIK:</speaker>

               <p> Hvala lepa. Spoštovani zbor, predlog spremembe v sestavi sveta Fundacije za
               financiranje invalidskih in humanitarnih organizacij v Republiki Sloveniji, ki ga je
               pripravila mandatno volilna komisija, je posledica obvestila, ki smo ga prejeli od
               direktorja sveta Fundacija za financiranje invalidskih in humanitarnih organizacij v
               Republiki Sloveniji, da je ena od organizacij, katere predstavnik je član sveta
               fundacije, prenehala delovati kot invalidska, kar je razlog za razrešitev tega člana.
               Tako odloča odlok o ustanovitvi fundacije za financiranje invalidskih in humanitarnih
               organizacij v Republiki Sloveniji, ki pa je bil sprejet še pred uveljavitvijo zakona
               o invalidskih organizacijah. Zato je morala mandatno-volilna komisija za izvedbo
               kandidacijskega postopka za imenovanje nadomestnega člana sveta fundacije pridobiti
               mnenje ministrstva za delo, družino in socialne zadeve v zvezi s tem, kdo je
               upravičeni predlagatelj za člane sveta fundacije. Na podlagi tega mnenja je bil nato
               objavljen v Uradnem listu Republike Slovenije poziv za predlaganje kandidatov za
               enega člana sveta fundacije, ki je določal, da so upravičeni predlagatelji po zakonu
               o invalidskih organizacijah dolžni predložiti dokazilo o podelitvi statusa invalidske
               organizacije na podlagi 14. člena in ob priznanju reprezentativnosti na podlagi 22.
               člena zakona o invalidskih organizacijah.</p>
               <p>Tako je mandatno-volilna komisija na svoji 10. seji dne 30. junija 2005 ugotovila, da
               so na javni poziv predloge posredovali trije predlagatelji. Eden od predlagateljev ni
               predložil dokazil o tem, da je upravičeni predlagatelj po zakonu o invalidskih
               organizacijah, zato mandatno-volilna komisija predloga ni mogla upoštevati.
               Mandatno-volilna komisija se je seznanila tudi z mnenjem nacionalnega sveta
               invalidskih organizacij Slovenije v zvezi z imenovanjem novega člana sveta fundacije.
               Izmed predlogov, ki so izpolnili pogoje, je mandatno-volilna komisija z večino
               opredeljenih glasov sklenila predlagati državnemu zboru, da na predlog Društva za
               teorijo in kulturo hendikepa imenuje za članico sveta Fundacije za financiranje
               invalidskih in humanitarnih organizacij v Republiki Sloveniji gospo Eleno Pečarič. Na
               tej podlagi predlagam državnemu zboru, da sprejme predlagani sklep o spremembi sklepa
               o imenovanju članov sveta Fundacij za financiranje invalidskih in humanitarnih
               organizacij v Republiki Sloveniji. Hvala lepa.</p>
            </sp>
            <sp xml:id="SDZ4-Redna-08-2005-07-15.sp233">

               <speaker>PODPRESEDNIK SAŠO PEČE:</speaker>

               <p>Hvala lepa za podano poročilo matičnega delovnega telesa. Odpiram pa razpravo oziroma
               prehajamo na stališče poslanskih skupin. Za govornico vabim kolega Franc Sušnika. Se
               odpovedujete. Drugih prijavljenih k razpravi ni, zato dajem na glasovanje predlog
               sklepa o spremembi sklepa o imenovanju članov sveta Fundacije za financiranje
               invalidskih in humanitarnih organizacij v Republiki Sloveniji. Želi kdo obrazložiti
               svoj glas? Ne. Potem prehajamo na glasovanje.</p>
               <p>Glasujemo. Navzočih je 65 poslancev. Za je glasovalo 40, proti 5.</p>
               <p><stage>(Za je glasovalo 40.)</stage><stage>(Proti 5.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na naslednjo podtočko, to je obravnava zahteve Okrožnega državnega
               tožilstva Kranj za dovoljenje za kazenski pregon zoper poslanca državnega zbora
               Republike Slovenije.</p>
               <p>Zahtevo je v obravnavo zboru predložilo, posredovalo Okrožno državno tožilstvo Kranj.
               Zahtevo je obravnavala mandatno-volilna komisija kot matično delovno telo in zboru
               predložila naslednji predlog sklepa. V skladu s prvim odstavkom 207. člena poslovnika
               ni razprave o imunitetnih zadevah, zato prehajamo na odločanje o predlogu sklepa, ki
               se glasi: "Državni zbor Republike Slovenije na podlagi tretjega odstavka 83. člena
               ustave Republike Slovenije ter prvega in drugega odstavka 22. člena zakona o
               poslancih v zvezi z zahtevo Okrožnega državnega tožilstva Kranj, KT 0152/05-3, z dne
               26.5.2005 za uvedbo kazenskega pregona pri Okrožnem sodišču v Kranju zaradi
               utemeljenega suma kaznivega dejanja ogrožanja z nevarnim sredstvom pri prepiru ali
               pretepu po prvem odstavku 137. člena kazenskega zakonika ne prizna imunitete poslancu
               državnega zbora Republike Slovenije, gospodu Pavlu Ruparju in dovoli začetek
               kazenskega pregona."</p>
               <p>Prehajamo na glasovanje. Glasujemo. Navzočih je 59 poslancev. Za sklep je glasovalo
               55 poslancev, proti 1.</p>
               <p><stage>(Za je glasovalo 55.)</stage> <stage>(Proti 1.)</stage></p>
               <p>Ugotavljam, da je zbor predlagani sklep sprejel. S tem zaključujemo to točko dnevnega
               reda.</p>
               <p>Sedaj prehajamo na nadaljevanje <title>2. TOČKE DNEVNEGA REDA - TRETJA OBRAVNAVA PREDLOG
                  ZAKONA O SPREMEMBAH IN DOPOLNITVAH ZAKONA O POKOJNINSKEM IN INVALIDSKEM
                  ZAVAROVANJU.</title>
               </p>
               <p>Državni zbor jev torek, 12.7.2005, opravil drugo obravnavo predloga zakona. Ker k
               dopolnjenemu predlogu zakona niso bili sprejeti amandmaji, v skladu s 139. členom
               poslovnika prehajamo na odločanje o zakonu. Prav tako vas obveščam, da me na podlagi
               petega odstavka 140. člena poslovnika zakonodajno-pravna služba in vlada nista
               opozorili, da bi bil zakon zaradi sprejetih amandmajev neusklajen. Preden preidemo na
               glasovanje, sprašujem, ali želi kdo obrazložiti glas. Kolegica Žgajner.</p>
            </sp>
            <sp xml:id="SDZ4-Redna-08-2005-07-15.sp234">

               <speaker>BARBARA ŽGAJNER TAVŠ:</speaker>

               <p>Hvala lepa. V imenu poslanske skupine mi dovolite samo nekaj besed.</p>
               <p>Ob predstavitvi stališča sem dejala, da se nam v Slovenski nacionalni stranki
               pravzaprav poraja dvom o čisti politični nameri predlagatelja. Novela namreč lahko
               predstavlja tudi bojazen o spolitizirani kupčiji z nejasnimi posledicami. Pri tem
               poudarjam, da v Slovenski nacionalni stranki z vidika socialnosti vsekakor podpiramo
               ta predlog. Ob razpravi oziroma predlogu stališča je bilo s strani DeSUS-a slišati,
               da so to razlogi, da bo naša stranka v korist upokojencev ponujene spremembe in
               dopolnitve zakona podprla, kljub temu da predstavniki upokojencev, ki bodo imeli od
               tega največ koristi, ne najdejo pravih besed podpore naši oziroma njihovi stranki, ki
               bo v prihodnje branila in varovala pravice in interese ne samo njim, pač pa tudi vseh
               državljanov na področju zdravstvenih, socialnih in drugih pravic. Ne nazadnje,
               ponovno citiram: "DeSUS bi v tem smislu zlahka postal zaščitni znak sedanjih in
               bodočih upokojencev ter njihova trajna garancija za pravice". Pa recite, da je tu kaj
               drugega kot čista politična oziroma spolitizirana kupčija.</p>
               <p>V Slovenski nacionalni stranki bomo zakon sicer podprli, ker izhajamo s stališča, da
               se vsekakor pokojnine morajo dosledno usklajevati z rastjo plač.</p>
            </sp>
            <sp xml:id="SDZ4-Redna-08-2005-07-15.sp235">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo v imenu poslanske skupine obrazložiti glas? Kolega Cvikl.</p>
            </sp>
            <sp xml:id="SDZ4-Redna-08-2005-07-15.sp236">

               <speaker>MAG. MILAN M. CVIKL:</speaker>

               <p>Hvala lepa. V imenu poslanskega kluba Liberalne demokracije bi rad povedal naslednje.
               Nihče ni proti izboljšanju dohodkovnega položaja upokojencev. Obžalujemo pa, da ni
               bil sprejet amandma poslanskega kluba Liberalne demokracije, ki bi zagotovil, da bi
               kar največ upokojencev prišlo v situacijo, ko bi se jim s porabo, za katero se je
               vladajoča koalicija odločila, da jo namenja, dobilo kar največ. Vladajoča koalicija
               se je odločila, da bo v tem mandatu porabila približno 70 milijard za izboljšanje
               dohodkovnega položaja. Glede na zakon, kot bo sprejet, bo to namenjeno predvsem
               tistim, ki imajo že sedaj večje pokojnine.</p>
               <p>Poslanski klub Liberalne demokracije zato ne more nasprotovati zakonu. Se pa ob tem
               sprašujemo, kakšna bo usoda nadaljnjih pokojninskih reform. V tej zvezi je izredno
               zanimivo, da je vlada za vodjo skupine za pokojninsko reformo včeraj imenovala dr.
               Igorja Mastena z ekonomske fakultete, ki je glede tega zakona izjavil, da mu
               nasprotuje, ker ta zakon pravzaprav ustvarja in pomeni brezglavo indeksiranje
               pokojnin. Tako da očitno se bomo še v tem času, če so obljube vlade, da bo resna pri
               reformah, srečali s predlogom zaostrene pokojninske reforme. In takrat se bomo
               verjetno na ta amandma poslanskega kluba Liberalne demokracije vračali in skušali s
               tem amandmajem ali s podobnim načinom zagotoviti kar čim večjemu številu upokojencev
               dostojno življenje v starosti. Hvala lepa.</p>
            </sp>
            <sp xml:id="SDZ4-Redna-08-2005-07-15.sp237">

               <speaker>PODPREDSEDNIK SAŠO PEČE:</speaker>

               <p>Hvala vam. Obrazložitev glasu ima poslanec Gantar. Se odpovedujete? <stage>(Da.)</stage> Kolega
               Jazbec? <stage>(Se odpoveduje.)</stage> Kolega Žnidaršič, izvolite.</p>
            </sp>
            <sp xml:id="SDZ4-Redna-08-2005-07-15.sp238">

               <speaker>MAG. FRANC ŽNIDARŠIČ:</speaker>

               <p>Lepa hvala. Demokratična stranka upokojencev bo ta zakon podprla, pa ne iz političnih
               razlogov, pač pa zaradi tega, ker je to v njenem programu in ker je bila sprememba
               usklajevanja pokojnin leta 2000 storjena brez soglasja tistih, ki so upravičeni do
               svoje pokojnine brez kakšne velike razprave in brez barantanja v parlamentu ali na
               vladi. In nič drugega. Mi ne mislimo, da je to najboljša rešitev, ampak popravljamo
               takratno napako. Moram pa povedati, da v naši stranki nikoli nismo trdili, da ne bo
               potrebno restrikcije vpeljati tudi v pokojninski blagajni, če bo gospodarska
               situacija taka, vendar samo pod pogojem, da se bo o tem pogovarjalo in dogovorilo s
               tistimi, ki jim pokojnine pripadajo in ki so zanje plačevali v to blagajno. Samo za
               to gre. Vseeno se gospe Tavševi zahvaljujem za reklamo, ki jo je delala prej za našo
               stranko ...</p>
            </sp>
            <sp xml:id="SDZ4-Redna-08-2005-07-15.sp239">

               <speaker>PODPREDSEDNIK SAŠO PEČE:</speaker>

               <p>Kolega Žnidaršič, ni razprave v obrazložitvi glasu. Prosim, če ...</p>
            </sp>
            <sp xml:id="SDZ4-Redna-08-2005-07-15.sp240">

               <speaker>MAG. FRANC ŽNIDARŠIČ:</speaker>

               <p>No, saj ni razprava, samo zahvala je bila. Povedano drugače, mislimo, da so si
               upokojenci zaslužili boljši košček kruha, ker so delali za svojo pokojnino in če bo
               potrebno, se ga bodo tudi odpovedali, tako kot so se ga že marsikdaj prej. Ni
               nobenega strahu in ni potrebno delati panike, ne pred upokojenci, ne pred stranko, ki
               jih poskuša zaščititi. Hvala lepa. Stranka bo zakon podprla. Hvala lepa.</p>
            </sp>
            <sp xml:id="SDZ4-Redna-08-2005-07-15.sp241">

               <speaker>PODPREDSEDNIK SAŠO PEČE:</speaker>

               <p>Prehajamo na glasovanje. Glasujemo. Navzočih je 67 poslancev, za je glasovalo 62,
               nihče proti.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujemo to točko dnevnega reda.</p>
               <p>Prehajamo na nadaljevanje <title>3. TOČKE DNEVNEGA REDA, TO JE NA TRETJO OBRAVNAVO
                  PREDLOGA ZAKONA O DELOVNEM ČASU IN OBVEZNIH POČITKIH MOBILNIH DELAVCEV TER O
                  ZAPISOVALNI OPREMI V CESTNIH PREVOZIH.</title>
               </p>
               <p>Prosim za mir v dvorani! Državni zbor je v torek 12.7. opravil drugo obravnavo
               predloga zakona. Ker k dopolnjenemu predlogu zakona niso bili sprejeti amandmaji, v
               skladu s 139. členom poslovnika prehajamo na odločanje o zakonu. Ob tem vas obveščam,
               da me na podlagi petega odstavka 140. člena poslovnika državnega zbora
               zakonodajno-pravna služba in vlada nista obvestili, da je bil zakon zaradi sprejetih
               amandmajev neusklajen.</p>
               <p>Preden preidemo na glasovanje, vas sprašujem, želi kdo obrazložiti svoj glas. <stage>(Ne.)</stage>
               Potem prehajamo na glasovanje. Glasujemo. Navzočih 62 poslank in poslancev, za je
               glasovalo 57, proti nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>NADALJEVANJE 7. TOČKO DNEVNEGA REDA - NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O LOKALNIH VOLITVAH.</title>
               </p>
               <p>To je tretja obravnava v okviru skrajšanega postopka. V razpravo tako dajem 4. člen
               in amandma poslanskih skupin Slovenske demokratske stranke, Nove Slovenije in
               Slovenske ljudske stranke. Kdo želi besedo? Mir v dvorani, prosim!</p>
               <p>Besedo ima gospa Majda Potrata.</p>
            </sp>
            <sp xml:id="SDZ4-Redna-08-2005-07-15.sp242">

               <speaker>MAG. MAJDA POTRATA:</speaker>

               <p>Spoštovane poslanke in poslanci! Saj se mi je zdelo, da se stvar ne more izteči tako,
               kot je bila prvotno predlagana. Prelepa je bila, da bi bila res.</p>
               <p>Najprej ste 25% kvoto,...</p>
            </sp>
            <sp xml:id="SDZ4-Redna-08-2005-07-15.sp243">

               <speaker>PODPREDSEDNIK SAŠO PEČE:</speaker>

               <p>Gospa Potrata, dovolite prosim, mir v dvorani, besedo ima izključno gospa Potrata.
               Mir v dvorani!</p>
            </sp>
            <sp xml:id="SDZ4-Redna-08-2005-07-15.sp244">

               <speaker>MAG. MAJDA POTRATA:</speaker>

               <p>...ki jo je predlagala koalicija, posebej poudarjam, koalicija, zreducirali na 20,
               nato vmes še vtaknili 30% kvoto in tam leta 2014 naj bi dosegli 40%. Ampak tisto, kar
               vas je, spoštovani koalicijski kolegi in žal tudi kolegice, verjetno pri tem ves čas
               najbolj motilo, je bilo tisto, kar je govorilo o izmenični menjavi kandidatk in
               kandidatov. To, kar ste sedaj zapisali, je ob 20% kvoti, pa še najmanj vsakega
               tretjega kandidata, kar pomeni, da bo pri 12-ih, "ako bog da in sreča junaška", bo
               tam vendarle še kakšna ženska bo na tretjem, pa na šestem mestu kakšna ženska, pa
               potem na devetem in dvanajstem, če jih bo dvanajst. Ampak to pomeni, da mora tista
               stranka, ki misli, da bo spravila potem kaj več žensk, pa to je že več kot 20%, kakor
               sem jih naštela, da bo pobrala vsa svetniška mesta. To je optimistična prognoza. Zato
               ne bodite presenečeni, če izjavljam, da takega amandmaja ne morem podpreti, da tudi
               za spremembo zakona ne bom glasovala, ker je to najmanj, kar lahko rečem, porok temu,
               kar delate v imenu uveljavljanja politike enakih možnosti.</p>
            </sp>
            <sp xml:id="SDZ4-Redna-08-2005-07-15.sp245">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanka Cveta Zalokar Oražem.</p>
            </sp>
            <sp xml:id="SDZ4-Redna-08-2005-07-15.sp246">

               <speaker>CVETKA ZALOKAR ORAŽEM:</speaker>

               <p>Hvala lepa. V medijih je bilo napovedano, da bomo danes dobili amandma, ki bo še
               boljši kot so bili predlogi pred tem. Seveda pa iz dneva v dan in bom vesela, da bomo
               postopek danes zaključili, kajti drugače bi se verjetno zgodilo, da bomo prišli na 5%
               pa na vsako deseto na listitako da sem hvaležna temu, da se današnji dan zaključuje,
               kajti iz dneva v dan in iz obravnave v obravnavo imamo pred seboj slabši predlog.
               Sicer ne vem, kaj vodi k takšnemu načinu delovanja koalicijo, očitno so ugotovili, da
               mediji najprej povzamejo prve novice, in so slovensko javnost presenetili s 25%
               zastopanosti žensk in z kvotami ter obenem seveda tudi s tistim, čemur se reče
               zadrga. Sedaj je pač ta zgodba, bom rekla, slabša, kot je kdorkoli mislil in očitno
               je, ker je to petek popoldne, da bo šla zadeva kar tako, potihem mimo in seveda to
               tudi, po moje, ni bilo kar tako slučajno, kot pravzaprav ni nič slučajno. Sedaj to je
               pravzaprav konec zadrge ali pa bo pač dvojna zadrga na slovenski način, kjer bo vsaki
               tretji klin manjkal oziroma bo s tremi klini. Vsekakor pa je to zadeva, ki je unikum
               in takšne zadrge nihče več ne pozna, tako da je, to konec zadrge.</p>
               <p>Rekla bi tako. Najprej ste ponudili korenček, ampak od tega korenja, korenčka je
               ostalo le eno oglodano perje, ki ste ga tudi z izjavami po hodnikih in z mnogimi
               neprimernimi pripombami, ki smo jih bile deležne, spravili do tega, da je to kar
               precej "sfucano" pa tudi na nek način uvenelo. Tako ta zakon ne bo v čast temu
               parlamentu. Upam, da bo kdo uspel zapisati, da gremo korak nazaj, uzakonjamo bistveno
               nižjo kvoto oziroma procent, kot smo ga dosegli že na prejšnjih volitvah. In seveda
               to, da bi vsaka tretja lahko bila ženska, se mi zdi pa sedaj že tudi meni izpod
               časti. Raje bi videla - in tega amandmaja ne bom podprla, da pa kar vsakega tretjega
               mesta, pa res - se v imenu slovenskih političark iskreno zahvaljujem koaliciji za ta
               izjemni dosežek pri uveljavljanju žensk v slovenski politiki. Očitno izkušnja z
               evropskimi volitvami, na katerih ste tudi vi v koaliciji prispevali in izvolili
               oziroma smo Slovenci izvolili tri zelo dobre poslanke, za katere mislim, da so v čast
               naši državi ni bila pozitivna izkušnja. Četudi mislim, da jo in javnost in volivci
               podpirajo, da so ugotovili, da so se evroposlanke afirmirale, da so popolnoma
               enakovredne kolegom, seveda je pa to zelo težko, kajti v preteklih dneh smo mnogokrat
               lahko tudi v tem prostoru slišali, da so pač ženske manj sposobne, da nimajo
               določenih afinitet, ki so potrebne v politiki. Seveda pa gre pri tem za takšno
               politiko, kot si jo zamišljate vi. Najbrž res v takšno politiko ne bo več žensk.
               Ženske si pač želijo drugačne politike in tej politiki danes ne odpiramo vrat.</p>
               <p>Jaz sem večkrat rekla, da gre predvsem za odpiranje možnosti, za odpiranje možnosti,
               in očitno stranke tega veselja, kljub temu da je še leto in pol do lokalnih volitev,
               te volje, te korajže, tega poguma, ne zmorejo. Govorim seveda o strankah koalicije,
               ki so prinesle ta današnji amandma.</p>
               <p>Sem pa vesela, ker med njimi ni DeSUS-a. In upam, da vsaj ta stranka tega amandmaja,
               ki ni v čast parlamentu in ki ni v čast našim deklariranim odločitvam o tem, da
               želimo na tem polju karkoli spremeniti, ne bo podprla, tako kot ga tudi sama ne
               bom.</p>
            </sp>
            <sp xml:id="SDZ4-Redna-08-2005-07-15.sp247">

               <speaker>PODPREDSEDNIK SAŠO PEČE:</speaker>

               <p>Hvala. Naslednji prijavljeni je kolega Franc Kangler.</p>
            </sp>
            <sp xml:id="SDZ4-Redna-08-2005-07-15.sp248">

               <speaker>FRANC KANGLER:</speaker>

               <p>Hvala za besedo.</p>
               <p>Na začetku se nisem mislil odzvati na ta amandma, čeprav bi sedaj želel poudariti, da
               bom amandma podprl. In se mi zdi, da amandma kot takšen ni problematičen, je pa
               vsebinski in ga z vso odgovornostjo in resnostjo lahko podprem.</p>
               <p>Da se mi pa kolegica, ki prihaja tudi iz Maribora, takole sem smeji čez dvorano, pa
               moram reči, da bi bilo tudi korektno z njene strani, da bi povedala, da prihaja iz
               mestne občine Maribor, da je članica mestnega sveta, in da v mestni občini Maribor v
               mestnem svetu po tem, kolikor sem jaz na hitro preštel, je kar 11 žensk med
               svetnicami. To pomeni, da je v nekaterih občinah odgovornost političnih strank, da na
               najvišja mesta kandidirajo ženske.</p>
               <p>Sedaj pa, zaradi tega, ker v eni občini ni nobene ženske med svetnicami,
               problematizirati to stvar, jaz mislim, da je ta amandma, ki je danes tu napisan,
               amandma, ki na nek način zagotavlja, da bodo ženske vsaj na prvem ali na tretjem
               mestu, z gotovostjo na prvem ali tretjem mestu, s tem amandmajem kandidirane. Če bo
               ženska kandidirana na prvem mestu, potem avtomatsko, po tem predlogu amandmaja, v
               kolikor bo sprejet -moški na tretjem mestu. Kot piše, razporedi izmenično najmanj
               vsakega tretjega kandidata po spolu. Ne piše ne ženskem spolu, ne moškem. Se pravi,
               če je ženska na prvem mestu, mora biti moški na tretjem mestu. In ne vidim tako
               problematične vsebine v zvezi z amandmajem k 4. členu. In sam osebno mislim, da je to
               dober predlog, ker če bodo politične stranke dejansko tudi predlagale ženske na prvem
               mestu, zagotavlja, da bo vsaj moški na tretjem mestu. In je tu na nek način, kot smo
               predlagali, zagotovljenost na nek način, da bi ženske nekoliko bolj uveljavljali v
               politiki - tudi to pripomore k temu.</p>
               <p>Sam pa seveda še enkrat poudarjam, da gre za politično odgovornost nekaterih lokalnih
               političnih strank in tudi list, kako in na kakšen način kandidirajo v občinske svete.
               V enih občinskih svetih so aktivne ženske, v nekaterih ne, je pa res, da tudi ženske
               se morajo za politično pot kot takšno ali drugačno, bodisi na lokalnem ali državnem
               nivoju, tudi za to odločiti.</p>
            </sp>
            <sp xml:id="SDZ4-Redna-08-2005-07-15.sp249">

               <speaker>PODPREDSEDNIK SAŠO PEČE:</speaker>

               <p>Samo sekundo, dovolite, da jaz vodim sejo. Mir v dvorani. Niste bili imenovani gospa
               Potrata, zato vam ne morem dati možnosti do replike, bo pa besedo dobila poslanka
               Breda Pečan, izvolite.</p>
            </sp>
            <sp xml:id="SDZ4-Redna-08-2005-07-15.sp250">

               <speaker>BREDA PEČAN:</speaker>

               <p> Jaz ne mislim replicirati, rada bi samo povedala, da sem prepričana, da povsod tam,
               kjer bodo na listi z 10 kandidati in kandidatkami imeli dve kandidatki, bodo
               dobronamerni kolegi iz SDS, SLS in NSi postavili ti dve ženski na prvo in drugo mesto
               in tretji bo moški. Garantirano. Jaz sem tako globoko prepričana v vaše dobre namere,
               da daste ženskam tisoč procentov možnosti, da sploh ne dvomim v vašo dobro
               namero.</p>
               <p>Vendar pa vseeno mislim, da je vendar že prišlo vse skupaj preko vsake mere - ne
               zdravega razuma, ampak morale in dobrega okusa - in predvsem norčevanje ne iz tega
               državnega zbora, temveč celotne slovenske javnosti. Mi smo poslušali na dolgo in
               široko, mislim, da predvčerajšnjim, okrog tega, kako ni možno najti žensk na
               kandidatni listah v majhnih občinah. V majhnih občinah, če jaz kaj poznam zakon, je
               treba imeti največ - torej je 7 mest v občinskem svetu in teh 7 svetnic in svetnikov
               se voli na večinskih volitvah, pomislite. Se pravi, da o kakšnih zadrgah in o kakšnih
               40% na listi ali 20% sploh ne govorimo. Ta zakon v bistvu tistih, ki imajo, ki živijo
               v majhnih občinah in imajo volitve v majhnih občinah, sploh ne zavezuje. Se pravi vsi
               ti izgovori o majhnih občinah in o nedosegljivosti žensk, ki ponosno zavračajo
               kakršnokoli možnost, da "se mažejo" s to politiko na občinski ravni sploh ni. In
               zaradi tega bi rekla, da če ste se odločili imeti namesto zadrge - ker veste, kolikor
               hitro se reče zadrga, jaz še nisem slišala za zadrgo, ki bi delovala na principu dva
               ena, dva ena. Takih zadrg ni. Ali je zadrga ena ena ali je pa ni. Potem je gumb.</p>
               <p>In zaradi tega bi zaključila in preden to do konca povem, bi rada vam povedala, da na
               redu modre podveze v Veliki Britaniji piše, .../Nerazumljivo./..., kar pomeni, slab
               je tisti, ki slabo misli. Zaradi tega bom sedaj tu svobodno povedala, da tisti, ki bo
               slabo razumel ali na grd način razumel to, kar bom sedaj povedala, je njegov problem,
               ker je on tisti, ki je slab in ki grdo razmišlja.</p>
               <p>Namreč, če zadrgo zamenjamo z gumbi in če bi bil na koncu, po desetih dneh zasedanja
               državnega zbora vaš predlog, da je vsak deseti kandidat tistega drugega spola, bi
               potem imeli samo en gumb tam, kjer je deset kandidatov. Potem bi seveda se zgodilo,
               da bi organi političnih strank imeli, kar se da veliko svobodne volje na razpolago za
               to, da bi lahko izbirali kandidatke. Hvala.</p>
            </sp>
            <sp xml:id="SDZ4-Redna-08-2005-07-15.sp251">

               <speaker>PODPREDSEDNIK SAŠO PEČE:</speaker>

               <p>Nadaljujemo z razpravo. Besedo ima Milan Petek.</p>
            </sp>
            <sp xml:id="SDZ4-Redna-08-2005-07-15.sp252">

               <speaker>MILAN PETEK:</speaker>

               <p>Hvala predsedujoči. Očitno je ta amandma omogočil, da preizkušamo svoje retorične
               sposobnosti in če ne drugega, je to zadovoljstvo, ki nas preveva ob amandmaju.
               Najprej mogoče popravek neimenovanega kolega iz Maribora, v mariborskem mestnem svetu
               je 12 žensk od 45 svetnikov, torej nekoliko višji, od tega jih je, to sem že povedal,
               5 LDS-ovih svetnic, tako da bo to ostalo v spominu.</p>
               <p>Torej, to, kar smo doživljali s tem zakonom, je že na meji farse pravzaprav. Jaz
               moram reči, da sem bil med tistimi, ki smo bili od začetka presenečeni, če že ne
               rečem šokirani, da je vladajoča koalicija predlagala tako pogumne številke, vendar je
               to presenečenje pravzaprav vedno bolj plahnelo, od tistega, da smo dobili na odbor
               predlog amandmaja, ki je že zmanjševal in dinamiko upočasnil, do tega, da smo na
               odboru slišali te znamenite besede gospoda Ficka o kontraproduktivnih ženskah, do
               tega, da smo potem v tej obravnavi doživeli sami veste, tudi moje razmišljanje o tem,
               kakšen ima odnos koalicija do žensk. In danes dobimo amandma, ki pravzaprav še
               dodatno torej ruši tisti pogum. Po moško bi nekateri temu rekli, "podelali ste se v
               hlače". Tako to meni zveni.</p>
               <p>Jezi me tudi nekaj drugega. Torej, tako lep izraz zadrga, ste nam pokvarili. Ta
               zadrga se je dala krasno uporabljati. Kaj naj zdaj uporabljamo? Ni ne zadrga, meni se
               zdi, da je zadrga s polomljenimi zobci in te polomljene zobe v zadrgi ste slovenskim
               ženskam, spoštovani kolegi - jaz verjamem, da vam vaše kolegice ne pritrjujejo -,
               izpulili vi iz vladajoče koalicije. Imejte se lepo.</p>
            </sp>
            <sp xml:id="SDZ4-Redna-08-2005-07-15.sp253">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Replika. Izvolite.</p>
            </sp>
            <sp xml:id="SDZ4-Redna-08-2005-07-15.sp254">

               <speaker>JOŽEF FICKO:</speaker>

               <p>Hvala lepa. Enkrat bomo končali s tem izrazom kontraproduktivnosti, ker bomo na
               podlagi, predvidevam, današnjega sprejetja tega amandmaja in pa predloga zakona potem
               prešli do uveljavitve tega zakona na naslednjih volitvah. In kakšna bo produktivnost
               ali kontraproduktivnost, bomo takrat videli.</p>
               <p>Nikoli nisem uporabil izraza majhne občine, da je problem v majhnih občinah problem,
               ker do 3.000 prebivalcev je res večinski sistem volitev. Govoril sem o nekaterih
               območjih v državi in tu sem mislil ne urbane centre, pač pa podeželje. Ta čas sem
               zelo močno razmišljal, koliko je takrat Združena lista imela v moji občini kandidatk
               in nobene nisem našel od 16 kandidatk. S kakšno odgovornostjo sprejemamo ta zakon
               glede uvedbe oziroma uvajanja žensk v politiko? Z zelo veliko odgovornostjo, ampak z
               zelo veliko odgovornostjo tudi do izvajanja lokalnih volitev. Namreč tudi s tem
               amandmajem gremo v prehodnem obdobju do neke omiljene situacije ...</p>
            </sp>
            <sp xml:id="SDZ4-Redna-08-2005-07-15.sp255">

               <speaker>PODPREDSEDNIK SAŠO PEČE:</speaker>

               <p>Kolega Ficko, dovolite, prekoračil ste vsebino replike. Lahko se prijavite k
               razpravi, če boste govorili o vsebini amandmaja.</p>
            </sp>
            <sp xml:id="SDZ4-Redna-08-2005-07-15.sp256">

               <speaker>JOŽEF FICKO:</speaker>

               <p>Hvala.</p>
            </sp>
            <sp xml:id="SDZ4-Redna-08-2005-07-15.sp257">

               <speaker>PODPREDSEDNIK SAŠO PEČE:</speaker>

               <p>Mi pa nadaljujemo z razpravo. Besedo ima gospod Moge.</p>
            </sp>
            <sp xml:id="SDZ4-Redna-08-2005-07-15.sp258">

               <speaker>RUDOLF MOGE:</speaker>

               <p>Predsedujoči, hvala lepa za besedo. Spoštoveni kolegi in kolegice! To, kar je
               kolegica prej o slabih misli govorila, ne drži čisto točno. Pri nas velja večinoma
               tista šala, ko si gledamo eden drugemu možgane. Prvi drugega vpraša: "Vem, kaj ti
               misliš o meni." Pa ta drugi pravi: "Sram te bodi!"</p>
               <p>Druga reč. Kolega, ki je tu pripovedoval, je očitno pozabil teorijo variacij. Govoril
               je, da je lahko ženska samo na prvem ali na tretjem mestu, pa nič več. Teh možnosti
               je dosti več in izgleda, da so predlagatelji tega mačističnega amandmaja res
               upoštevali, da so z veliko milostjo dali možnost ženskam, da bodo na tretjem, ampak
               če bo stranka zelo dobra, pa mogoče tudi na prvem mestu. Zdi se mi, da je v
               obrazložitvi tega mačističnega amandmaja nekaj res. Pravi, na prvi polovici
               kandidatne liste je bilo predvideno načelo zadrge, ki pa praktično pomeni 50%
               zastopanost obeh spolov z oziroma na realno izvoljivost posameznih list. Drži. Se
               pravi, ti, ki so ta amandma predlagali, so proti temu, da bi to dosegli in so s svojo
               dobronamernostjo namesto 50:50 z eno izmed prvih treh - če prejšnji primer uporabim,
               da je lahko samo ena ženska med prvimi tremi - prišli na razmerje dve tretjini - ena
               tretjina. To se pravi, ta amandma gre na izrazito škodo glede na mišljenje, ki ga
               imamo v tej družbi, žensk. Se pravi, na izrazito poslabšanje možnosti izvolitev
               žensk. Zato mislim, da se s tem amandmajem, prvič, kaže predlagateljski odnos do
               demokracije, predlagateljski odnos do politike enakih možnost in tudi predlagateljski
               odnos do žensk. Zaradi vsega tega jaz tega amandmaja zagotovo ne bom podprl.</p>
            </sp>
            <sp xml:id="SDZ4-Redna-08-2005-07-15.sp259">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo ima poslanec Rezman.</p>
            </sp>
            <sp xml:id="SDZ4-Redna-08-2005-07-15.sp260">

               <speaker>VILI REZMAN:</speaker>

               <p>Več kot jasno je, da takšnega amandmaja ne bom podprl, in rad bi povedal, zakaj ne.
               Prvič zato ne, ker čeprav nekateri mislijo, da je amandma dober, je najmanj, kar je,
               slabši od tistega, kar smo že sprejeli. To je prva resnica, ki se ji ne da
               oporekati.</p>
               <p>Drugič bi pa rad rekel, da se mi zdi, da potem, ko so nekateri res govorili o
               kontraproduktivnosti žensk, za kar sem se jaz opravičil, ko so nekateri res govorili
               o tem, da jih ni, ko so nekateri res govorili o tem, da so neizkušenw, je treba
               povedati, da se bojimo, da bodo pa zdaj hoteli naučiti plavati te neizkušene ženske,
               politično plavati. Toda tisti, ki se bojite inflacije, ne se bati, ne bo nobenega
               zapravljanja pri tem. Ne bodo jih učili plavati v Moravskih Toplicah ali na morju,
               pač pa kar doma v lavorju ali pa morebiti na suhem.</p>
            </sp>
            <sp xml:id="SDZ4-Redna-08-2005-07-15.sp261">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Alojzu Soku.</p>
            </sp>
            <sp xml:id="SDZ4-Redna-08-2005-07-15.sp262">

               <speaker>ALOJZ SOK:</speaker>

               <p>Hvala lepa. Zelo na kratko. Poglejte, ta zakon predpisuje minimum. Nobenega problema
               ni. Če ima stranka dovolj kandidatov, jih lahko razporeja povsem drugače, ampak zakon
               zahteva minimum. Se pravi, najmanj 20% enega ali pa drugega spola in v tem trenutku,
               če bo pač ta amandma sprejet, najmanj tretje mesto na listi.</p>
               <p>Moram reči, da ne vem, zakaj bi po nepotrebnem občinam povzročali velike težave že
               pri sestavljanju kandidatnih list. Enostavno ni razloga. Saj vendar, ne vem, v naši
               stranki, Novi Sloveniji, liste postavljamo na volilnih zborih. Mislim, da tudi v
               Združeni listi oziroma, oprostite, v Socialnih demokratih in v LDS to počnete na
               volilnem zboru, ne pa na kakšnem prezidijumu. In tam se potem, seveda odvisno od
               sestave članstva, postavi tudi lista, pač primerna tistim, ki takšno listo
               izglasujejo. Mi do sedaj nismo imeli s tem, kako postaviti listo, velikih problemov.
               Tudi s to zadrgo ne bi imeli problemov. Lahko pa vam povem tudi še to, če imamo - in
               v slovenski zakonodaji imamo - možnost preferenčnega oddajanja glasov, pri takem
               načinu zadrga svojo funkcijo izgubi. Mislim, da vam je to jasno. Pri preferenčnem
               glasu zadrga svojo funkcijo izgubi, ker je lahko izvoljen tudi zadnji, ki je na
               listi. In prav je... /Nemir v dvorani./</p>
            </sp>
            <sp xml:id="SDZ4-Redna-08-2005-07-15.sp263">

               <speaker>PODPREDSEDNIK SAŠO PEČE:</speaker>

               <p>Prosim, da ne motite govornika.</p>
            </sp>
            <sp xml:id="SDZ4-Redna-08-2005-07-15.sp264">

               <speaker>ALOJZ SOK:</speaker>

               <p>Saj me ne moti. Prave volivce, ki bodo vedeli, ko bodo šli na volitve, kako
               glasovati, bomo imeli takrat, ko bodo poleg liste znali uporabiti tudi preferenčni
               glas. In če kaj stranke morajo, potem moramo več narediti v tej smeri, da pravzaprav
               ljudi obvestimo, da imajo to možnost, da ne glasujejo samo listo, ampak še kandidata,
               ki ga želijo izvoliti v lokalni, občinski oziroma mestni svet.</p>
               <p>Iz tega razloga, seveda, mi ne vidimo nobenega velikega problema in zdi se mi, da so
               vse te velike besede odveč. Še enkrat pa pravim, ne vem, zakaj bi občinam oteževali
               delo in v preteklih štirih letih smo seveda bili priča temu, da ste občinam nalagali
               vedno nove in nove naloge, ne da bi jim istočasno za to zagotavljali tudi finančne
               vire; se pravi, šlo je za to, čim bolj jih onesposobiti, da bi lahko funkcionirale,
               in danes smo tukaj pred novimi tovrstnimi predlogi. Hvala lepa.</p>
            </sp>
            <sp xml:id="SDZ4-Redna-08-2005-07-15.sp265">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanka Marjetka Uhan.</p>
            </sp>
            <sp xml:id="SDZ4-Redna-08-2005-07-15.sp266">

               <speaker>MARJETKA UHAN:</speaker>

               <p>Hvala lepa. Jaz bom ta amandma podprla, tako kot sem prejšnjega. Bi pa podprla ta
               zakon tudi brez teh amandmajev.</p>
               <p>Ne zdi se mi nobene potrebe, da nekako obvezujemo, da mora biti. Meni se zdi
               enostavno zamalo, da bodo rekli, moraš biti, zato ker si ženska, moramo dobiti enega
               na tretjem mestu. Za našo stranko in za okolje, od koder prihajam, to ne velja. Mi ne
               izbiramo kandidatov po spolu, to sem že včeraj ali kdaj povedala, ko smo obravnavali
               ta zakon, in se mi ne zdi potrebno. Ker pa so take zahteve, bom pač podprla ta
               amandma in tudi zakon in upam, da bo več žensk kot 20% na naši listi. Hvala lepa.
            </p>
            </sp>
            <sp xml:id="SDZ4-Redna-08-2005-07-15.sp267">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanka Majda Potrata.</p>
            </sp>
            <sp xml:id="SDZ4-Redna-08-2005-07-15.sp268">

               <speaker>MAG. MAJDA POTRATA:</speaker>

               <p>Rada bi še enkrat opozorila spoštovanega kolega Alojza Soka, da predpisana kvota ne
               zagotavlja izvolitve 20% žensk, ne se bati. Samo zagotavlja, da lahko na listi ali da
               mora biti na listi najmanj 20% žensk. To pomeni, da gre samo za odpiranje možnosti za
               kandidiranje in preferenčni glas bo potem odločil, ali bo sploh katera dobila
               zaupanje volivcev ali ne. Tako da tisto, zaradi česar se mi zdi ta amandma pa v
               resnici porok, kot sem rekla, je to, ker velika večina od teh, ki ste tu v tej
               dvorani, ste glasovali za spremembo 43. člena ustave. Jaz ne vem, ali ne hodite po
               Evropi, ali ne berete stvari, ki se tam dogajajo, in ne spremljate tega, da Evropa
               svetuje uvedbo pozitivnih ukrepov za povečanje deleža žensk v politiki in da smo iz
               Evrope dobili ne vem kolikokrat opozorila o tem, da sta dve področji, ker je položaj
               žensk v Sloveniji pod normo, daleč pod normo. To je področje nasilja nad ženskami,
               kjer je nasilje nad ženskami velik problem v tej državi in drugi velik problem je
               majhna participacija žensk v odločanju. In za to gre, da uzakonjate, jaz ne vem, če
               se zavedate, uzakonjate nekaj, kar se je sprevrglo v svoje nasprotje, nekaj kar naj
               bi bil pozitivni ukrep, ste sedaj sprevrgli v nasprotje. In to je tisto, kar vam
               hočem povedati in dopovedati, da dajte kdaj poleg tistega, kar vam strankarska
               disciplina nalaga, še premisliti. To, kar sprejemamo, je sramota.</p>
               <p>Kar pa zadeva političnih igric v zvezi z volitvami. Jaz poznam neko stranko, ki je
               kandidirala na prva mesta same moške in sta dva s tiste liste izvoljena v občinskih
               svet, ampak imenovala je tudi listo, na kateri so bile pa ženske, ne vem, ali si je
               mislila, da bodo s tiste liste izvoljene ali ne, ampak poglej ga, "cefizlja", dve
               ženske sta tudi iz tiste stranke izvoljeni. In tako se je tej stranki zgodila zadrga,
               ne da bi si predstavljali, da bodo zadrgo dobili. Da ne govorim na pamet, je gospa iz
               druge liste postala sedaj predsednica tiste prve, moške liste. Tako da veste,
               variacij na temo volilnih igric je, kolikor hočete. In lahko ženske tako ali tako
               napetnajstite, kadar hočete.</p>
               <p>Ampak, sedaj to postavljate v zakon in to je ta sramota, še ena v vrsti tistih, ki
               smo jim jih bili v tem kratkem času tega mandata že priča.</p>
            </sp>
            <sp xml:id="SDZ4-Redna-08-2005-07-15.sp269">

               <speaker>PODPREDSEDNIK SAŠO PEČE:</speaker>

               <p>Mir! Mir v dvorani! Nadaljujemo z razpravo. Besedo ima poslanec Miran Potrč.</p>
            </sp>
            <sp xml:id="SDZ4-Redna-08-2005-07-15.sp270">

               <speaker>MIRAN POTRČ:</speaker>

               <p>Hvala lepa. Izgleda, da moj optimizem in predstava o tem, da je koalicija resna, da
               misli tisto, kar govori in da potem tudi to naredi, nima meje. Torej, moram vam
               iskreno priznati, presenečate me vsak dan sproti. Na žalost samo negativno. Na žalost
               samo negativno. Ker to, kar ste s tem amandmajem naredili, je res sramota.</p>
               <p>Poslušajte. Vsi vemo, več kot dobro, za kaj gre. Gre za v politiki deprivilegirano
               skupino, gre za željo, da s politiko enakih možnosti zagotovimo čim več enakih
               možnosti. Nikoli ne bodo 100% enake. Tudi v tem zakonu niso predlagane 100% enake. In
               vas je ob ustavnih rešitvah, vas je ob evropski praksi, vas je ob tem, da imamo že v
               Sloveniji tudi določene rešitve, ki so bile blizu teh rezultatov, ki se sedaj
               zahteva, strah. Strah, da bi uveljavili - kdaj pa kdaj tudi z velikimi napori, jaz
               soglašam, kdaj pa kdaj tudi z velikimi napori, kdaj pa kdaj tudi s prepričevanji v
               nekem okolju, da se kdo pripravi za kandidaturo. To je res. Resnica. Ampak vse to, če
               imamo politično voljo, se da doseči.</p>
               <p>Moram reči, da ste svetlobna leta od demokracije in Evrope, svetlobna leta. In da
               enostavno ni mogoče razumeti, da do takih amandmajev prihaja. Lahko se smejemo, lahko
               smo ponosni na to, lahko nam ni neprijetno, ampak moram reči - ne vem. Če bi karkoli
               bilo zdrave pameti, bi morali narediti pavzo, pa še enkrat reči, nismo preveč koraka
               naprej, pa dajmo umakniti ta amandma. Če pa ga mislite izglasovati, je to pač
               sramota. Ne mislim vam trkati na vest, ker je najbrž v tem pogledu nimate.</p>
               <p>Da pa bo javnost vedela, kakšen je vaš odnos do enakopravnosti, hvala bogu, jaz bom
               pomagal k temu, da bo izvedela v čim večji meri.</p>
            </sp>
            <sp xml:id="SDZ4-Redna-08-2005-07-15.sp271">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo ima poslanka Mojca Kucler Dolinar.</p>
            </sp>
            <sp xml:id="SDZ4-Redna-08-2005-07-15.sp272">

               <speaker>MOJCA KUCLER DOLINAR:</speaker>

               <p>Hvala lepa, predsedujoči. Lepo pozdravljeni tudi vsi kolegi poslanci in kolegice
               poslanke!</p>
               <p>Sama bom amandma podprla. Podrla bom tudi zakon. Ker dejansko prinaša en velik korak
               k udeležbi žensk tudi v politiki. Ni problem udeležbe žensk samo v politiki. Seveda
               se zavedamo vsi skupaj, da so problemi tako v znanosti, kulturi, gospodarstvu, povsod
               se ženske borimo, da si priborimo tudi svoj delež v teh sferah, predvsem na mestih,
               ki so bolj vidna, izpostavljena, vodilna, vodstva itd.</p>
               <p>Draga kolegica Oražmova. S tem predlogom, s tem amandmajem nikakor ne zapiramo
               možnost zadrgi. Vsaka lista, vsaka stranka si jo lahko, če želi, všije v svojo listo.
               Torej, še vedno lahko postavi na prvi dva mesti tudi ženske in na tretje mesto
               moškega.</p>
               <p>V svojem imenu pa bi rada nekaj povedala, da ne bi kandidirala pri tisti stranki,
               kjer bi ji bil pogoj za uvrstitev ženske, samo zato, ker je to zapisano v zakonu. To
               pomeni, da ne spoštuje osnovnih vrednot, da ne spoštuje žensk, da ne spoštuje mene.
               Torej, ne vidim ovir, da ne bi podprla tega amandmaja in s tem dala tudi podporo
               zakonu. Želim pa seveda tudi vsem kolegicam, ki so v drugih strankah, da imajo enake
               možnosti kot njihovi moški. Mogoče tudi razumem poslanke iz LDS-a, glede na to, da je
               poslancev 21, ženske so 3. Morebiti je res to pri njih tudi problem, vendar pa
               mislim, da to ni ovira na dejanski ravni, da ne bi bile ženske uvrščene tudi na
               ustrezno mesto na listi. Res je, tako kot sem rekla, da s tem zakonom, s to določbo
               damo velik korak naprej. Veliko pa bomo morali tudi spremeniti še v lastnih glavah.
               In bi ponovila besede, ki jih je izpostavila poslanka Pečan: "Slab je tisti, ki slabo
               misli." Hvala lepa.</p>
            </sp>
            <sp xml:id="SDZ4-Redna-08-2005-07-15.sp273">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima Aleš Gulič.</p>
            </sp>
            <sp xml:id="SDZ4-Redna-08-2005-07-15.sp274">

               <speaker>ALEŠ GULIČ:</speaker>

               <p>Hvala lepa, predsedujoči. Tega amandma ja seveda ne bom podprl in to zaradi tega, ker
               je pač tako prišlo do njega: korak po korak v to, kar smo izvedeli danes. Očitno vas
               ni zanimalo pravzaprav nič, koliko žensk bo kandidiralo, pač pa vas je zanimalo,
               kakšen bo rezultat. Se pravi, koliko bo lahko izvoljenih. In ker je bilo zadeve le
               preveč, ste se odločili še za to redukcijo. Najprej za redukcijo s 25 na 20, sedaj z
               redukcijo, ki pravzaprav niti gumbov ni ohranila, ampak je čisto navaden razporek, se
               pravi, kar je, pa je. Prepustili ste zadeve, seveda ne občinam in občinam ne bomo
               povzročali nobenih težav povzročene bi bile kvečjemu strankam. Tistim strankam, ki
               sebe vidijo na ta način, da so moški tisti, ki lahko politično zastopajo tudi svoje
               ženske. Hvala bogu so slovenske ženske toliko pametne, da jih znajo vrteti, ampak
               vendarle, na formalni in na zunanji ravni to ni prav.</p>
               <p>Glasoval bom proti, kot sem že dejal, predvsem zaradi tega, ker gre za pravno, sicer
               ne goljufijo, za moralno pa za hudo goljufijo. Hvala.</p>
            </sp>
            <sp xml:id="SDZ4-Redna-08-2005-07-15.sp275">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Grims.</p>
            </sp>
            <sp xml:id="SDZ4-Redna-08-2005-07-15.sp276">

               <speaker>MAG. BRANKO GRIMS:</speaker>

               <p>Hvala za besedo. Samo opozoril bi na kot običajno, razliko med besedami in dejanji.
               Bom dva konkretna primera navedel. Prvi se tiče kolegov iz LDS, ki so imeli toliko
               povedati, bom navedel primer Kranja. Mi imamo pet članov mestnega sveta, od tega sta
               dve ženski, torej skoraj polovica. Oni jih imajo več kot deset pa seveda same moške.
               Drugi primer, še boljši, prej je bilo rečeno, poznam stranko in tako naprej -
               spomnite se, kdo je to rekel. Točno ta ista stranka je na predpreteklih volitvah
               imela problem, ker njen predsednik gospod Janez Kocjančič, ni bil izvoljen v državni
               zbor. In zato, da je vendar prišel v državni zbor, ker je bil predsednik stranke, se
               mu je pa morala umakniti edina izvoljena kandidatka, gospa, ki je sedaj predsednica
               oziroma je bila predsednica ljubljanskega odbora Združene liste, danes Socialnih
               demokratov. Toliko o razliki med velikim besedam in majhnimi dejanji, v resnici pa
               zgodovino ustvarjajo dejanja, ne besede, kolegi. Hvala.</p>
            </sp>
            <sp xml:id="SDZ4-Redna-08-2005-07-15.sp277">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo dajem poslancu Kristijanu Jancu.</p>
            </sp>
            <sp xml:id="SDZ4-Redna-08-2005-07-15.sp278">

               <speaker>KRISTIJAN JANC:</speaker>

               <p>Hvala lepa. Spoštovane kolegice, kolegi. Jaz bom ta amandma podprl in tudi sam zakon,
               predvsem iz naslednjih razlogov. Gremo od nič naprej. To je velik korak naprej. Danes
               nimamo še nič, jutri bomo imeli; torej, to je tisto, kar hočemo in želimo vsi skupaj
               - več žensk v politiko. Jaz upam, da s tem prvim korakom, ki ga bomo danes
               sprejemali, bomo to zagotovo naredili. Imamo 193 občin. Predvsem govorijo tisti, ki
               imajo resnično morda malo več žensk že v občinskih svetih. Kaj pa tiste občine, ki
               nimajo še nič ali imajo zelo malo? Od tu naprej bodo tudi te občine morale malce več
               razmišljati o tej ženski kvoti, o tem interesu, da ženske spravijo v občinske svete,
               na listo in tako naprej. Mislim, da je ta korak zelo smel. Verjemite mi pa, samo s
               tem korakom ne bomo animirali slovenskih žensk za politiko. Ne bo! Premalo bo to.
               Treba bo še bistveno več, bistveno drugih korakov narediti, da bomo več spravili na
               te občinske liste, vsaj tako je po nekaterih občinah izven Izole, Maribora,
               Ljubljane, Domžal in še kje drugje, 193 jih je. Verjemite mi, bo jih še nekaj več. In
               glejmo vso to sliko, celotno slovensko, ne samo nekatere sredine. In zato mislim, da
               je ta korak narejen in ta postopnost je pametna, modra in smela in da verjamem, da bo
               čez nekaj mandatov verjetno ta slika boljša, kot je doslej. Jaz se lahko pohvalim od
               25 svetnikov, tudi svetnice, dve so Socialni demokrati, ena je pa Slovenska ljudska
               stranka. Premalo. Jaz jih zelo spoštujem in zelo dobro je z njimi sodelovati in
               delati in verjamem, da v teh naslednjih volitvah, ko bodo, 2006, bo kakšna več - jaz
               to upam - tudi v drugih slovenskih občinah in to si želim kot župan in poslanec.
               Hvala lepa.</p>
            </sp>
            <sp xml:id="SDZ4-Redna-08-2005-07-15.sp279">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo ima Barbara Žgajner Tavš.</p>
            </sp>
            <sp xml:id="SDZ4-Redna-08-2005-07-15.sp280">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz tega amandmaja ne bom podprla, podprla pa ga ne bom iz enega
               preprostega razloga. Namreč, ocenjujem, da je ta amandma v prvi vrsti sramota za
               ženske, kot je sramota za ženske celotna današnja razprav, ki gre pravzaprav v smer
               trgovanja z nekim blagom.</p>
               <p>Jaz v osnovi nasprotujem kvotam, nasprotujem ocenjevanju oziroma, ne vem, oznakam
               "ženska kvota". Kot sem že dejala, sama sebe, pa sem ženska, ne smatram za kvoto. In
               ne nazadnje nasprotujem tovrstnemu prisilnemu uzakonjanju enakopravnosti, pri čemer
               pravzaprav v praksi prave volje za enakopravnost obeh spolov ni. Slišali smo, besede
               niso dejanja. Jaz upam, da boste spoštovane kolegice in kolegi z dejanji pokazali,
               kako zelo vam gre za enakopravnost tudi v politiki. Dejala sem, da nasprotujem
               kvotam, zato amandmaja ne bom podprla, kot tudi ne bom podprla zakona. Hvala lepa.
            </p>
            </sp>
            <sp xml:id="SDZ4-Redna-08-2005-07-15.sp281">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima Ljubo Germič.</p>
            </sp>
            <sp xml:id="SDZ4-Redna-08-2005-07-15.sp282">

               <speaker>LJUBO GERMIČ:</speaker>

               <p> Hvala za besedo, gospod podpredsednik. Torej ko smo spreminjali zakonodajo pred
               volitvami v Evropski parlament, smo jo sprejeli skoraj večinsko soglasno, kjer smo
               seveda povečali delež možnosti izvoljivosti in kar se je potem tudi na samih volitvah
               pokazalo, da imamo danes v Evropskem parlamentu od sedmih poslancev tri poslanke. Ali
               je bil to rezultat posledice, da smo kot opazovalci, ko nas je bilo sedem moških,
               pravzaprav na vsaki plenarni seji bili izpostavljeni kritični misli, da pač Slovenija
               nima predstavnic v Evropskem parlamentu in da seveda v tem pogledu v Sloveniji neke
               stvari niso urejene tako kot mogoče marsikateri ali pa kot so v marsikateri državi,
               predvsem, recimo, v državah Skandinavije. Ali smo to naredili takrat zato, ker smo se
               ponovno bali teh kritik, s tem da danes, ko imamo ponovno isto priložnost, da to
               naredimo z bistveno večjimi koraki, kot je tukaj predlagano, kot je bilo že tukaj
               rečeno, da pravzaprav trgujemo. Tega za domačo politiko, za domačo rabo nismo
               sposobni narediti. Seveda zelo težko je karkoli dodati k vsemu temu glede na to, da
               prepričujemo prepričane in da seveda ne bo politične volje, da naredimo bistveno več,
               kot bi lahko naredili. Jaz bi mogoče glede na to, da je petek popoldan, pred
               počitnicami, glede na moja opažanja - sem edini poslanec v tem državnem zboru, ki
               imam priložnost sedeti med dvema poslankama. Jaz moram reči, da se zelo dobro počutim
               in danes kolegi imamo priložnost, da si mogoče naredimo tudi to možnost, da boste
               takšno srečo imeli tudi vi ali pa vsaj v večjem številu. In seveda dajmo pokazati, da
               je, bi rekel, takšna družba prijetna družba in odprimo vrata ženskam v politiki z
               bistveno večjimi možnostmi kot sedaj. Hvala lepa.</p>
            </sp>
            <sp xml:id="SDZ4-Redna-08-2005-07-15.sp283">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo dajem poslancu Mogetu.</p>
            </sp>
            <sp xml:id="SDZ4-Redna-08-2005-07-15.sp284">

               <speaker>RUDOLF MOGE:</speaker>

               <p>Hvala lepa, predsedujoči. Po napornem treningu gre zvečer četa vojakov proti kasarni.
               Pa se spominja časnik in jim reče: "Pesem". Pa vpraša eden: "Gospod stotnik, ali
               lahko pojemo v tercah?" Pa pravi on: "Zakaj?" Pravi: "Se lepše sliši". Pa ta pravi:
               "Potem pa pojte vsi v terciah." Nekaj podobnega je s to našo razpravo. Gre predvsem
               za to, ali stranka lahko postavi na dve mesti žensko ali stranka mora postaviti.
               Tisti "lahko" pomeni, da zaradi tega sploh zakoni potreben, tisti "mora" pa pravi, da
               je s tem stranka zavezana, da se bo to in to zgodilo. In če se bo to zgodilo, bodo s
               tem enake možnosti dobile večjo veljavo kot doslej.</p>
               <p>Še enkrat ponavljam, da je ta argument, kaj vse skupaj lahko stranka uredi, trhel
               zaradi tega, ker stranke doslej niso počele in tudi verjetno, če bo situacija ostala
               taka, v prihodnosti ne bodo počele. Zato še enkrat pravim, da ta amandma, če ga
               sprejmemo, gre na škodo enakih možnosti in gre predvsem na škodo žensk, ki jih
               skorajda ni v naši politiki.</p>
            </sp>
            <sp xml:id="SDZ4-Redna-08-2005-07-15.sp285">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Dušan Kumer.</p>
            </sp>
            <sp xml:id="SDZ4-Redna-08-2005-07-15.sp286">

               <speaker>DUŠAN KUMER:</speaker>

               <p>Hvala za besedo. Sicer sem prebral veliko Grimmovih pravljic - to po službeni
               dolžnosti zaradi družinskih razmer. Nisem še bral Grimsovih pravljic, ampak bi kolegu
               Grimsu, ko govori o volilnih aktivnosti znotraj moje stranke, predlagal, da, recimo,
               mene kaj vpraša, pa mu bom stvari razložil, predvsem ko gre za politiko enakih
               možnosti. 10, 12 let je to politika te stranke. In tudi v današnji diskusiji ne
               razlikujete, da s tem zakonom mi govorimo o priložnosti in možnosti, se pravi, o
               kandidatnih listah, ne pa o volji volivcev, ki se na koncu izkaže pri rezultatu.</p>
               <p>In še za konec. Ta insinuacija, kdo je komu moral kaj odstopiti. Še enkrat: gre še za
               eno politično manipulacijo, insinuacijo in jaz bi vas prosil, da že enkrat iz svojega
               čipa v glavi priimek in ime Kocijančič daste ven. Hvala lepa.</p>
            </sp>
            <sp xml:id="SDZ4-Redna-08-2005-07-15.sp287">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima Drago Koren.</p>
            </sp>
            <sp xml:id="SDZ4-Redna-08-2005-07-15.sp288">

               <speaker>DRAGO KOREN:</speaker>

               <p>Hvala, predsedujoči. Kolegice poslanke in kolegi poslanci. Nisem se mislil oglasiti,
               ampak vseeno čutim dolžnost kot poročen mož in s svojim odnosom do žensk čutim
               dolžnost, da se oglasim. Moram reči, da me je spodbudila še posebej poslanka Barbara,
               ker moram reči, da bi njeno izjavo dobesedno si upal podpisati.</p>
               <p>Amandma bom sicer podprl, čeprav menim, da je nepotreben, da že v obstoječem zakonu
               imajo ženske prav enake možnosti, kot jim imamo moški. Je pa odvisno, jaz bom rekel
               najprej od tistih, ki liste sestavljajo. To, bom rekel, je pri nas od strank, ki
               liste pripravljajo. Pri nas v Šoštanju, ko smo pripravljali listo na zadnjih lokalnih
               volitvah, smo jih imeli več kot tretjino na listi in nobenih težav ni s tretjino.
               Mislim, da se bomo lahko po jesenskih volitvah naslednje leto usedli in videli,
               koliko smo jih kandidirali in koliko svetnic imamo izvoljenih.</p>
               <p>Jaz gledam na stvar tako, do žensk je po moje to poniževalno. Kajti jaz to jemljem
               kot prisilo, vsaka prisila pa po moje ni dobra. Celo tako bi rekel, če tega amandmaja
               ne bi bilo ali pa teh sprememb, ki jih danes sprejemamo, ne bi bilo - zdaj smo
               onemogočili, da bi imeli na prvih treh mestih ženske, ker bi se mogoče v kakšni
               občini tudi za tako varianto odločili. Hvala lepa.</p>
            </sp>
            <sp xml:id="SDZ4-Redna-08-2005-07-15.sp289">

               <speaker>PODPREDSEDNIK SAŠO PEČE:</speaker>

               <p>Hvala vam. Zadnji na mojem seznamu... Se opravičujem! Preden dobi zadnji besedo, jo
               ima Marijan Pojbič. Ne? Se opravičujem! Kolega Starman.</p>
            </sp>
            <sp xml:id="SDZ4-Redna-08-2005-07-15.sp290">

               <speaker>BOJAN STARMAN:</speaker>

               <p>Hvala lepa. Ko govorimo o listi, o kandidiranju žensk, saj sta tu praktično enako
               tretirana oba spola. Najmanj 30% oziroma 30 vsakega spola jih mora biti na listi.
               Lahko je in mora biti najmanj 20% moških. Do zdaj ni bilo tako, do zdaj je bilo lahko
               100% moških ali pa 100% žensk. Zdaj je pa zadeva taka in ne vem, zakaj je debata samo
               o ženskah, saj praktično to velja za vse enako. Samo to. Hvala.</p>
            </sp>
            <sp xml:id="SDZ4-Redna-08-2005-07-15.sp291">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Rezman.</p>
            </sp>
            <sp xml:id="SDZ4-Redna-08-2005-07-15.sp292">

               <speaker>VILI REZMAN:</speaker>

               <p>No, človek bi pričakoval, da bolj ko bomo prihajali h koncu, več bo jasnosti. Pa ni.
               Zdaj bom skušal povedati, zakaj se mi zdi, da res nekateri ne razumejo, o čem
               govorimo. Tu navajate primere, da v nekaterih občinskih svetih so ženske. Saj ne
               govorimo o tistih občinskih svetih govorimo o tistih, kjer jih ni. Tam bi radi
               zagotovili, da bi tudi bile prisotne. In takšnih je približno 30 v Sloveniji. In ne
               govorimo o eni, drugi ali tretji stranki, ampak o vseh strankah, vse bi si morale za
               to prizadevati.</p>
            </sp>
            <sp xml:id="SDZ4-Redna-08-2005-07-15.sp293">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima Bojan Rugelj.</p>
            </sp>
            <sp xml:id="SDZ4-Redna-08-2005-07-15.sp294">

               <speaker>BOJAN RUGELJ:</speaker>

               <p>Hvala, gospod predsedujoči. Spoštovani iz opozicije, rad bi vas opozoril, da s temi
               svojimi predlogi v bistvu zmanjšujete ženske liste, število moških pa povečujete na
               ženskih listah. Kako boste to razložili svojim feministkam, ne vem, ampak verjetno
               boste morali na nek način. Hvala lepa.</p>
            </sp>
            <sp xml:id="SDZ4-Redna-08-2005-07-15.sp295">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Zagorac.</p>
            </sp>
            <sp xml:id="SDZ4-Redna-08-2005-07-15.sp296">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Sam seveda nimam nič proti ženskam, ampak to nenehno
               poudarjanje, da govorimo o tistih 30 občinskih svetih, kjer ni žensk, me je
               spodbudilo k temu, da sem se prijavil, ne kupujem si pet minut slave pred
               počitnicami, pa da bi se zaradi tega oglašal, tako kot nekateri. Verjamem, da v vseh
               teh 30 občinskih svetih je DeSUS zastopan. Dajte kandidirati ženske, pa bodo tudi tam
               ženske! Verjetno je zastopan. Hvala.</p>
            </sp>
            <sp xml:id="SDZ4-Redna-08-2005-07-15.sp297">

               <speaker>PODPREDSEDNIK SAŠO PEČE:</speaker>

               <p>K razpravi se je prijavil gospod Žnidaršič.</p>
            </sp>
            <sp xml:id="SDZ4-Redna-08-2005-07-15.sp298">

               <speaker>MAG. FRANC ŽNIDARŠIČ:</speaker>

               <p>Lepa hvala. V Zagorju imamo samo dve mesti v občinskem svetu - in to sta ženski.
               Hvala.</p>
            </sp>
            <sp xml:id="SDZ4-Redna-08-2005-07-15.sp299">

               <speaker>PODPREDSEDNIK SAŠO PEČE:</speaker>

               <p>Kolega Rezman.</p>
            </sp>
            <sp xml:id="SDZ4-Redna-08-2005-07-15.sp300">

               <speaker>VILI REZMAN:</speaker>

               <p>No, jaz se bom potrudil drugič, pa ne bom samo govoril, za tiste, ki ne razumejo, bom
               narisal. Jaz sem prej povedal, da gre za vse stranke.</p>
            </sp>
            <sp xml:id="SDZ4-Redna-08-2005-07-15.sp301">

               <speaker>PODPREDSEDNIK SAŠO PEČE:</speaker>

               <p>Dobro. Jaz prosim v nadaljevanju za spoštljiv odnos do poslank in poslancev. In ker
               nihče več ne želi razpravljati, prehajamo na odločanje o amandmaju k 4. členu.</p>
               <p>Glasujemo. Navzočih je 64 poslancev. Za je glasovalo 42 poslancev, proti 20.</p>
               <p><stage>(Za je glasovalo 42.)</stage> <stage>(Proti 20.)</stage></p>
               <p>Ugotavljam, da je amandma sprejet.</p>
               <p>Končali smo z odločanjem o amandmaju. Na podlagi petega odstavka 140. člena
               poslovnika zbora vas obveščam, da me zakonodajno-pravna služba in vlada nista
               obvestili, da bi bil zakon zaradi sprejetega amandmaja neusklajen.</p>
               <p>Zato prehajamo na odločanje o predlogu zakona v celoti.</p>
               <p>Glasujemo. Navzočih je 61 poslancev. Za je glasovalo 45 poslancev, proti 10.</p>
               <p><stage>(Za je glasovalo 45.)</stage> <stage>(Proti 10.)</stage></p>
               <p>Ugotavljam, da je zakon sprejet, in s tem zaključujem to točko dnevnega reda.</p>
               <p>Državni zbor prehaja na nadaljevanje <title>8. TOČKE DNEVNEGA REDA - PREDLOG ZAKONA O
                  SPREMEMBAH IN DOPOLNITVAH ZAKONA O LOKALNI SAMOUPRAVI.</title>
               </p>
               <p>Prehajamo na <title>tretjo obravnavo</title> v okviru skrajšanega postopka. V razpravo
               dajem 5. člen in amandma poslanskih skupin SDS, NSi, SLS in DeSUS.</p>
               <p>Kdo želi besedo? Gospa Cveta Zalokar Oražem, izvolite.</p>
            </sp>
            <sp xml:id="SDZ4-Redna-08-2005-07-15.sp302">

               <speaker>CVETKA ZALOKAR ORAŽEM:</speaker>

               <p>Hvala lepa. Jaz seveda najprej pozdravljam, da je bil ta uskladitveni amandma
               napisan, kajti s tem se je vendarle pokazalo, da so bila naša opozorila o tem, da v
               novem zakonu o lokalni samoupravi oziroma spremembah bi bile ukinjene zadeve in vsi
               členi, ki bi se tikali rokov. Seveda pa je tudi tu zadeva takšna, da so po vsebinski
               plati stvari dovolj jasne in razumljive. Sedaj rok je, ta rok, ki ste ga z
               uskladitvenim amandmajem omejili na zadnje tri mesece pred volitvami, je seveda
               spremenjen: z leta, šestih mesecev zato, da bo pač že v tem mandatnem obdobju dana
               možnost, da se lahko z jesenjo začne v slovenskem parlamentu ustanavljanje novih
               občin in da bo to še možno pred lokalnimi volitvami. Sedaj seveda to se mi zdi
               popolnoma zakonito, o tem ni nobenih problemov, res pa je, da seveda s tem se ta
               možnost odpira.</p>
               <p>To, kar je meni bilo pomembno, je to, da sedaj vendarle v tistem obdobju je stvar
               urejena, kar se tiče neke kolizije istočasnosti poteka rokov za volitve in pa
               ustanavljanja novih občin.</p>
            </sp>
            <sp xml:id="SDZ4-Redna-08-2005-07-15.sp303">

               <speaker>PODPREDSEDNIK SAŠO PEČE:</speaker>

               <p>Hvala. Ker ne želi več nobeden razpravljati, zaključujem razpravo in prehajam na
               odločanje o amandmaju k 5. členu. Glasujemo. Navzočih je 63 poslancev, za je
               glasovalo 46, proti 7.</p>
               <p><stage>(Za je glasovalo 46.)</stage> <stage>(Proti 7.)</stage></p>
               <p>Ugotavljam, da amandma je sprejet.</p>
               <p>Obveščam vas, da me zakonodajno-pravna služba na podlagi 140. člena poslovnika
               državnega zbora ni obvestila, niti vlada, da bi bil zakon zaradi sprejetega amandmaja
               neusklajen, zato prehajamo na glasovanje o zakonu v celoti. Prehajamo na odločanje o
               predlogu zakona v celoti. Glasujemo. Navzočih je 61 poslancev, za zakon je glasovalo
               44, proti 11.</p>
               <p><stage>(Za je glasovalo 44.)</stage> <stage>(Proti 11.)</stage></p>
               <p>S tem ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Preden pa zaključim z 8. točko za osmo sejo državnega zbora, pa dovolite, da vam
               podan naslednjo informacijo. Obveščam vas, da je skupina poslancev s prvopodpisanim
               gospodom Ropom vložila zahtevo za naknadni zakonodajni referendum o zakonu o
               Radioteleviziji Sloveniji. Ker je državni zbor v skladu z zakonom dolžan odločati o
               zahtevi v sedmih dneh po vložitvi zahteve, vas že sedaj obveščamo o naslednjih
               aktivnostih.</p>
               <p>Prvič. V torek, 19. julija ob 12. uri bo kolegij predsednika državnega zbora.</p>
               <p>Drugič. V četrtek, 21. julija, predvidoma ob 9. uri zjutraj bo o zahtevi razpravljal
               odbor za kulturo, šolstvo in šport.</p>
               <p>Tretjič. V četrtek, predvidoma ob 12. uri bo izredna seja državnega zbora.</p>
               <p>Ob tem naj vas še spomnim, da bo kljub temu v četrtek 28. in v petek 29. julija že
               prej načrtovana izredna seja državnega zbora.</p>
               <p>S tem obvestilom pa tudi zaključujem 8. sejo Državnega zbora Republike Slovenije.</p>
               <stage>(Seja je bila končana 15. julij 2005 ob 17.16 uri.)</stage>
            </sp>
         </div>
      </body>
   </text>
</TEI>
