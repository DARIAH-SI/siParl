<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-40-2008-06-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|45E9E2200EC64023C12574D500357099</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=45E9E2200EC64023C12574D500357099</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-40-2008-06-24.DZ" n="40">
               <name>Redna</name>
               <date when="2008-06-24"/>
            </setting>
         </settingDesc>
         <particDesc>
            <listOrg>
               <org xml:id="Redna-40-2008-06-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 40. seje</stage>
            <stage type="date">(24. junij 2008)</stage>
            <stage type="chairman">Sejo je vodil Sašo Peče, podpredsednik Državnega zbora.</stage>
            <stage type="time">Seja se je pričela ob 9.00. </stage>


            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Pričenjam nadaljevanje prekinjene 40. seje Državnega zbora Republike Slovenije.
               Obveščen sem in vas obveščam, da se današnje seje ne morejo udeležiti naslednji
               poslanci, in sicer: poslanka Darja Lavtižar Bebler, Anton Anderlič, Roberto Battelli,
               Franc Pukšič, Mitja Slavinec, Jakob Presečnik, od 15 ure naprej, ter kolega Jožef
               Školč.</p>
               <p>Obveščam vas tudi, da bomo ob 17. uri prekinili sejo Državnega zbora zaradi priprav
               na slavnostno sejo.</p>
               <p>Prehajamo na <title>13. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O AVTORSKIH IN SORODNIH PRAVICAH, skrajšani postopek.</title>
               Seznanjam vas, da imamo za to točko na razpolago 3 ure in 18 minut časa. Predlog
               zakona je v obravnavo zboru predložila skupina poslancev s prvopodpisano gospo Majdo
               Širca. Besedo dajem predstavnici predlagatelja zakona, gospe Majdi Širca, za
               dopolnilno obrazložitev predloga zakona. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Dober dan, lep pozdrav predstavnikom Ministrstva za gospodarstvo in vsem ostalim! Res
               bo dopolnilna, ampak vendarle v določenih obrisih bom tudi poskušala nakazati, v čem
               je sprememba zakona o avtorskih in sorodnih pravicah, ki smo jo nekateri poslanci
               opozicijskih strank z našimi podpisi posredovali v obravnavo in sprejetje. Kliping,
               vsi se zjutraj ali kasneje srečate več ali manj s povzetkom iz pregledov tiska
               oziroma z zbirko medijskih objav, ki interesirajo vsakega posameznika bodisi znotraj
               političnih, gospodarskih, kulturnih in drugih vrst. To je neka nova praksa, zagotovo
               pa novejša od zakona o avtorskih in sorodnih pravicah, ki te dejavnosti nekako še ni
               vključeval oziroma jo absorbiral in jo je praksa prehitela. Zakon zaradi tega danes
               tudi popravljamo. Sprememba je potrebna, ker se je v praksi izkazalo, da je slovenski
               trg na tem področju še nerazvit in ne omogoča celovitega in enotnega urejanja teh
               pravic. Pravica novinarjev so že nekaj časa predmet širokih razprav tudi znotraj
               Evropske unije. Konec koncev, na pravice opozarja tudi brošura, knjižica oziroma glas
               civilne družbe, ki je včeraj potrkal na vest ne samo političnih strank, temveč tudi
               drugih v želji, da bi prepoznali, kako naj bi medijski prostor v slovenskem optimalno
               deloval in v tem primeru tudi omenja pravico do avtorskih pravic. Ker ta dejavnost
               zakonsko ni regulirana, avtorji člankov v posameznih medijih oziroma novinarji in
               novinarke niso z zakonom upravičeni, niso upravičeni do nadomestila za uporabo
               njihovih tekstov za namene klipinga. Uporabljam izraz kliping kot že udomačen izraz.
               V praksi je sedaj situacija taka, da kliping agencije sklenejo pogodbo z izdajatelji
               medijev, lahko jo, lahko pa je ne, in to posamezne pogodbe z vsakim medijem posebej,
               če je za to sploh volja in če sploh pride do dogovora. Posel ni ravno majhen. Ob tej
               dejavnosti se preliva kar nekaj denarja. Avtorji tekstov, bodisi zaposleni, bodisi
               honorarni sodelavci znotraj medija, do tega deleža, ki ga dobijo od kliping agencij,
               če poenostavljeno povem, do tega deleža nimajo z zakonom utemeljene in pravno
               ustrezno rešene pravice. In ta novela te pravice vzpostavlja, zato apeliram na vaš
               posluh, in zadovoljila bo tiste, ki kliping storitve ponujajo in so bili tudi
               pobudniki zakonske dopolnitve, in zadovoljila naj bi izdajatelje, to se pravi medije,
               ki bodo v bodoče posojali, da tako rečem, svoje članke zakonito in predvsem novinarje
               in novinarke, ki bodo končno upravičeni do plačila za avtorsko delo.</p>
               <p>In če v grobem in na kratko povzamem, zakon sedaj ne definira reproduciranja tekstov
               za potrebe klipinga, 47. člen bo sedaj to omogočal, razen če ne bo avtor tega izrecno
               prepovedal, kar ima pravico. Reproducirajo se lahko le posamezni članki, to se pravi,
               ne cele znanstvene razprave, eseji in tako naprej, splošni teksti, da ne bo zadrege -
               ne gre samo za reproduciranje iz tiska, ampak iz medijev nasploh, tudi elektronskih.
               Naročnik - agencija bo morala izdajatelju plačati nadomestilo, določeno s sporazumom,
               in ker je Ministrstvo za gospodarstvo zavrnilo oziroma vi, skozi njihovo voljo,
               možnost, da bi se eni in drugi dogovarjali s sklenitvijo skupnega sporazuma med
               reprezentativnimi združenji uporabnikov in kolektivno organizacijo, bo sedaj to
               usklajevanje prepuščeno dobri volji. Pustimo to, nekako smo sprejeli. Razumem, da ste
               bili vsi pod vplivom slabih izkušenj SAZAS-a, ampak veste, naj vam povem, da kliping
               agencij je razmeroma malo in do teh dogovorov bi zagotovo prišlo. Izkupiček od
               klipinga in od teh nadomestil se bo delil avtorju v razmerju 30% novinarjem, ki so
               recimo že v nekem delovnem razmerju ali honorarnem, in pravilom ti pogoji so zelo
               slabo rešeni znotraj medsebojnih pogodb med avtorji <gap n="..."/><stage>/Opozorilni znak za konec
               razprave./</stage><gap n="..."/> in izdajatelji, in 70% samemu izdajatelju. Avtor pa se pravici do
               svojega deleža ne more odpovedati, kar je zelo pomembno. In to je še posebej pomembno
               za honorarne sodelavce, ki jih izdajatelji marsikdaj prisilijo v marsikaj.</p>
               <p>Apeliram na vašo podporo zakonu, ker je za novinarskih ceh, če lahko tako rečem, zelo
               pomemben.</p>
               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam.</p>
               <p>Predlog zakona je obravnaval Odbor za gospodarstvo kot matično telo.</p>
               <p>Prosim predsednika odbora Ferija Horvata, da predstavi poročilo.</p>
               <p>Izvolite.</p>
            </sp>
            <sp who="SDZ4:HorvatFrancFeri">

               <speaker>FRANC (FERI) HORVAT:</speaker>

               <p>Hvala za besedo, predsedujoči. Spoštovani predstavniki Vlade, kolegice in kolegi.</p>
               <p>Odbor je na 44. seji začel obravnavati predlog zakona, vendar je obravnavo prekinil,
               ker ni bilo mnenja Vlade in je potem nadaljeval obravnavo na 45. seji in jo tudi
               opravil.</p>
               <p>Odbor je bil seznanjen z mnenjem Zakonodajno-pravne službe, mnenjem Komisije
               Državnega sveta za gospodarstvo, obrt, turizem in finance. Na seji je bil odboru
               posredovan dopis Društva novinarjev Slovenije, ki ga je društvo poslalo Uradu za
               intelektualno lastnino. V nadaljevanju obravnave na 45. seji je bil odbor seznanjen
               tudi z mnenjem Vlade. Predstavnik Državnega sveta je v razpravi izrazil mnenje, da je
               predlog Vlade sprejemljiv kompromis.</p>
               <p>Odbor je sprejel amandmaje k 1., 2. in 3. členu in so vključeni v dopolnjen predlog
               zakona.</p>
               <p>Razprava na odboru in številni predlogi ter pripombe tako s strani ustvarjalcev kot
               uporabnikov opozarjajo, da je na tem področju vrsta odprtih vprašanj in tudi
               različnih interesov. Zato bo treba temeljito oceniti stanje, probleme in možne boljše
               rešitve, kar glede na skrajšani postopek ni možno v obravnavi te novele. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima tudi predstavnik Vlade za uvodno obrazložitev mnenja. Mag.
               Tomaž Jeršič, državni sekretar na Ministrstvu za gospodarstvo, izvolite.</p>
            </sp>
            <sp who="SDZ4:JeršičTomaž">

               <speaker>MAG. TOMAŽ JERŠIČ:</speaker>

               <p>Hvala za besedo, predsedujoči. Spoštovane poslanke in spoštovani poslanci! Naj na
               kratko predstavim stališče Vlade do omenjenega predlaganega zakona.</p>
               <p>Kljub temu, da je bil obstoječi zakon malce prestavljen in malce skritiziran, naj
               povem, da po našem mnenju že obstoječi zakon dovolj dobro ureja problematiko tako
               imenovanega klipinga. Pa vendar, da bodo stvari bolj transparentne, bolj eksaktne, da
               bodo avtorji lažje prišli do svojega dela nadomestila, zakon, ki ga je vložila gospa
               Širca, podpiramo. Vendar imamo k tem spremembam določene pomisleke, določena
               stališča, določene popravke, ki smo jih obravnavali na Odboru za gospodarstvo in jih
               je Odbor za gospodarstvo tudi sprejel. Naj jih na kratko naštejem. Želeli smo
               korigirati 1. člen, nomotehnična korekcija. Gre predvsem za to, da predlog novele
               zmanjšuje možnost neskladja z evropsko direktivo. Po dolgi razpravi na odboru smo
               celo našli neko kompromisno rešitev in verjamem, da kljub lažji obliki ne bo v
               neskladju z evropsko direktivo. Pri tem smo imeli pomislek pri 2. členu predlagane
               novele, ki bi, če bi bil sprejet, uvedel obvezen kolektivni organ, preko katerega bi
               avtorji in založniki lahko uveljavljali svoje pravice. To se nam je zdelo v koliziji
               s 1. členom predlaganega zakona, saj zmanjšuje nabor pravic, ki jih ima danes avtor.
               Danes lahko avtor sam po določenih poteh uveljavlja svoje pravice. Če bi sprejeli
               obvezno kolektivno zavarovanje, bi lahko to opravljali samo preko kolektivnega
               organa. S predlaganim črtanjem 2. člena avtorjem dopustimo, da se odločijo, ali bodo
               svoje pravice uveljavljali individualno ali bodo svoje pravice uveljavljali
               kolektivno. Smo za kolektivni organ, vendar ne obvezno.</p>
               <p>Želeli smo pa še popravek 3. člena, ki ga je odbor sprejel, kot je bilo rečeno. Da bi
               delitveno razmerje ostalo, s tem se strinjamo, naj avtorji dobijo, kar jim gre.
               Vendar smo želeli - iz predloga novele ni bilo razvidno, zakaj bi bilo potrebno
               določiti delitveno razmerje tudi za imetnike pravic iz prvega odstavka 1. točke 47.
               člena obstoječega zakona. Ostajamo na stališču, da se pridružujemo predlogu, da se
               delitev deli 30% v razmerju proti ostalih 70% v korist avtorja in založnika. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Prehajamo na predstavitev stališč poslanskih skupin. Stališče Poslanske
               skupine SNS bo predstavil poslanec Bogdan Barovič.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Spoštovane kolegice in kolegi! Spoštovani
               predstavniki Vlade! V Slovenski nacionalni stranki smo zakon o spremembah in
               dopolnitvah zakona o avtorskih in sorodnih pravicah prebrali. Trije podpisniki so in
               v osnovi sicer zakonu ne bomo nasprotovali. Vendarle poudarjamo dva pomisleka, ki ju
               imamo, ki sta najbrž tudi razlog hitenja. Prvič, v Slovenski nacionalni stranki smo
               prepričani, da obvezna delitev zbranih nadomestil kot ena od štirih rešitev ni dobro
               zastavljena. 30% avtorju in 70% nadomestil založnikom oziroma imetnikom avtorskih
               pravic po mnenju Slovenske nacionalne stranke ni prava delitev. O tem se seveda lahko
               vprašate tudi sami. In drugi pomislek, ki ga imamo v Slovenski nacionalni stranki, je
               pravzaprav pomislek k 1. členu, ki pa je po drugi strani bistveno vsebina.
               Reproducirati v periodičnem tisku ali v pregledih tiska posamične objavljene članke o
               aktualnih gospodarskih, političnih ali verskih temah ali z drugo vsebino istega
               značaja, če avtor tega ni izrecno prepovedal. Po mojih izkušnjah in po lastni presoji
               bo tukaj nastala zmeda. Prevelik, preširok krog danih pravic in možnosti in seveda bo
               vsaj na političnem področju nastal kaos in v nadaljnjih obdobjih Državnega zbora
               politični očitki, čigav je kakšen medij. Pri vprašanju reproduciranja niso natančno
               določene vsebine. In drugič, reproducirati kakršnokoli vsebino po mnenju Slovenske
               nacionalne stranke bi bilo potrebno s privoljenjem avtorja. Seveda boste vsi povedali
               svoje mnenje.</p>
               <p>Kljub temu, da imamo te pomisleke, kot smo povedali, v Slovenski nacionalni stranki
               ne bomo ovirali nadaljnjega sprejema in postopka tega zakona.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče Poslanske skupine Lipa bo predstavil poslanec Boštjan
               Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni! Glede na to, da bo to
               verjetno eden izmed redkih zakonov, ki prihaja iz opozicijskih vrst in bo deležen
               podpore celo vladne koalicije in pa Vlade, mu tudi v Poslanski skupini Lipa ne bomo
               nasprotovali. Kar se tiče Predloga zakona o spremembah in dopolnitvah zakona o
               avtorskih in sorodnih pravicah, gre v prvi vrsti za problematiko klipinga. To je
               tisto gradivo, ki ga načeloma poslanci dobite skopiranega, da si lahko preberete,
               kolikokrat ste bili objavljeni. V Sloveniji se z dejavnostjo klipinga v večjem obsegu
               ukvarja 5 do 10 gospodarskih družb. Največje težave se pojavljajo, ko gre za pravice
               avtorjev člankov. Vemo, da so te pravice zaščitene, so izključne pravice, kar pomeni,
               da brez izrecnega dovoljenja nihče ne sme uporabljati njihovih del. Veljavni zakon o
               avtorskih in sorodnih pravicah klipingav njegovi klasični obliki ne ureja. Se pravi,
               da uvajamo skoraj da neko novo tematiko v ta zakon. Temeljna načela predlaganega
               zakona, spoštovanje ustavnih pravic in svoboščin, se pravi, kar pravi naša ustava, je
               svoboda izražanja. Zagotoviti pravično ravnotežje med interesi avtorjev, imetnikov
               pravic in končnih uporabnikov, zagotoviti varstvo avtorja kot šibkejše stranke. Ampak
               če vse to kar že piše oziroma kar verjamem, da ste si vsi tukaj prebrali, v
               obrazložitvah zakona, pozabimo in se skušamo malo dotakniti prakse. Nenazadnje smo
               vsi poslanci deležni tudi klipinga gospodarske družbe, s katero ima podpisano pogodbo
               Državni zbor. Ne vem, koliko ste ažurni do tega klipinga, ampak enkrat ga poglejte,
               boste videli, da marsikaj v njem manjka. Jaz sem za to oziroma v Poslanski skupini
               Lipa smo za to, da se kliping v Sloveniji tudi zakonsko uredi, kajti samo takrat in
               na ta način se bo lahko tudi zahtevalo od gospodarske družbe, ki izvaja kliping, da
               je ta narejen ažurno in tako kot se spodobi. Ne pa tako kot sedaj, ko imamo v
               klipingu v bistvu tisto, kar si morebiti kdo iz vladne koalicije zaželi, pa čeprav
               tudi ni omenjen. Gospod Ziherl, na ta vaš <q>"daj, daj, daj"</q> vam bom povedal govor
               Janše, ki je bil čisti plagiat govora Tonija Blaira, pa do njega nismo mogli priti
               nikakor, kljub temu, da ima Državni zbor podpisano pogodbo za izvajanje tega
               klipinga. Toliko o <q>"daj, daj, daj"</q>, ampak s sprejetjem tega zakona bomo tudi to
               mogoče pravno uredili.</p>
               <p>V Poslanski skupini Lipa bomo zakon z veseljem podprli. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Mitja Ljubeljšek pa bo predstavil stališče poslanske
               skupine SDS. Izvolite.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Hvala lepa, gospod predsedujoči. Spoštovani zbor, spoštovani predstavniki Vlade!
               Predlagana novela zakona v prvotni vsebini, ki jo je predlagala skupina poslancev,
               uvaja nov primer zakonite licence v korist pregledov tiska področja klipinga. To
               pomeni, da bi bile organizacije ali posamezniki, ki se ukvarjajo spremljanjem medijev
               in v ta namen izdajo preglede tiska, upravičeni na podlagi samega zakona
               reproducirati ali javno priobčiti posamezne aktualne članke iz periodičnega tiska, ki
               se ukvarja s splošnimi vprašanji, pod pogojem, da avtor tega ni izrecno prepovedal,
               ob tem, da bi lahko upravljavci tega avtorskega dela brez dovoljenja imetnikov
               avtorskih pravic morali plačati tudi primerno nadomestilo. Predlaga se tudi obvezno
               kolektivno upravljanje, saj naj tako uporabnikom ne bi bilo potrebno sklepati pogodb
               s posameznimi imetniki avtorskih pravic. Avtorji in imetniki pravic bi pridobili
               možnost učinkovitega nadzora nad uporabo svojih del.</p>
               <p>Stališče Vlade Republike Slovenije do te predlagane novele s takšno vsebino je bilo
               negativno tudi z utemeljitvijo, da predlagatelji niso opravili predhodne analize
               stanja niti prave resne razprave v strokovni in širši zainteresirani javnosti. S
               stališčem Vlade se strinjamo tudi v naši poslanski skupini, ker menimo da dosedanji
               veljavni zakon dovolj dobro ureja razmerje med delovanjem klipinga organizacij,
               založniki in avtorji novinarskih prispevkov. So pa določene zadeve, kot na primer
               nadomestila plačila založnikom in avtorjem, novinarjem izbranih del, ne izvajajo.
               Veljavni zakon omogoča, da imetniki pravic na podlagi izključne pravice dovolijo ali
               prepovedo uporabo svojih del, s čimer to uporabo tudi nadzorujejo. S predlogom
               predlagateljev novele zakona pa bi se znižal standard varstva avtorjev in imetnikov
               pravic za uvedbo zakonite licence in z obveznim kolektivnim upravljanjem pravic. To
               bi bilo tudi neskladno s pravnim redom Evropske unije in mednarodnimi pogodbami, kar
               se vidi iz prikaza ureditev v petih izbranih državah, v katerih se, z izjemo Nemčije,
               področje klipinga ne ureja na način, kot ga predlagajo predlagatelji z osnovno
               vsebino.</p>
               <p>V Poslanski skupini Slovenske demokratske stranke podpiramo zakon o spremembah in
               dopolnitvah Zakona o avtorskih in sorodnih pravicah, vendar pa le z dopolnitvami, ki
               so bila predlagane s strani Vlade in sprejete na Odboru za gospodarstvo, podjetništvo
               in obrt, saj se popolnoma strinjamo s stališčem Vlade. Menimo, da je izboljšava
               posameznih zakonskih določil predvsem pomembna za imetnike avtorskih pravic, ki naj
               bi dobili za uporabo svojega novinarskega dela tudi primerno plačilo, kot tudi za
               naročnike oziroma agencije, da kopirajo in izbirajo novinarske prispevke. Gre torej
               za rešitev neurejenega stanja, v katerem so bili najbolj oškodovani novinarji, ki
               ustvarjajo novinarske prispevke, brez katerih ne bi bilo klipingov. Takšno stanje
               najbolj izkoriščajo medijske hiše. Zato je naša poslanska skupina že na matičnem
               delovnem telesu podprla amandmaje, ki jih je pripravila Vlada, amandmaje pa so
               podprle tudi koalicijske poslanske skupine.</p>
               <p>V poslanski skupini ne podpiramo predlaganega amandmaja, da se v 1. členu beseda
               <q>"podobnega značaja"</q> zamenja z besedo <q>"družbenega značaja"</q>, saj bi bila takšna dikcija
               preveč široka, predvsem pa v nasprotju z direktivo Evropske unije, kar bi lahko
               povzročilo izpodbijanje novele zakona s strani Evropske komisije. Mimo direktive
               Evropske unije se je na odboru predlagani člen kompromisno razrešil na širšo
               opredelitev z dikcijo podobnega značaja kar je že bistveno širše od prvotnega
               predloga Vlade, da se za izjeme opredeli dikcija iz tega značaja.</p>
               <p>Menimo, da bo že razlaga dikcije podobnega značaja naletela v praksi na različna
               pojmovanja in s tem tudi na določene težave.</p>
               <p>Poslanska skupina Slovenske demokratske stranke bo novelo zakona podprla. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče poslanske skupine SD pa bo predstavila poslanka Majda
               Potrata. Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo. Spoštovani predstavniki Ministrstva za gospodarstvo, poslanke in
               poslanci! Podpis pod Predlog zakona o spremembah in dopolnitvah zakona o avtorskih in
               sorodnih pravicah, daje prav tistim, ki menijo, da bo Poslanska skupina Socialnih
               demokratov podprla predlagano novelo, ki se dotika pravzaprav samo treh členov
               zakona. Ali so potrebne spremembe v taki smeri, v kakršni je bilo iz mnenj poslanskih
               skupin zdaj mogoče razbrati, pa tudi iz mnenja predstavnika Vlade, pa je drugo
               vprašanje.</p>
               <p>Ampak vendarle najprej nekaj splošnega o razmerju in odnosu do avtorskih pravic.
               Pravica do obveščenosti in želja po širjenju različnih avtorskih del, ki se zvečuje z
               novimi tehničnimi možnostmi, je pravzaprav številnim prvič dala misliti, ko je bilo
               fotokopiranje z Zakonom o avtorskih in sorodnih pravicah omejeno in je bilo zato
               treba pridobiti tudi neke pravice ali se s pravicami avtorjem pač bolj odgovorno
               vesti do avtorskih pravic. Tako kot je 47. člen zakona veleval v drugem odstavku
               reproducirati v periodičnem tisku aktualne članke iz takega tiska, pa ni mogoče
               sprejeti trditve, da je že dovolj natančno definirano tisto, kar zdaj predlog zakona
               poskuša popravljati. Namreč definicija periodičnega tiska je v stroki popolnoma jasna
               in pregled tiska ne sodi ali pregled medijskih objav, kot jim radi popularno rečemo
               <q>"klipingi"</q>, ne sodijo v definicijo periodičnega tiska. Nenazadnje že zaradi mešanosti
               medijev kot tudi zaradi tega, iz katerih osnovnih publikacij ali nosilcev sporočil
               pregled medijskih objav zajema. Tisto, kar je vsekakor v tem predlogu sprememb in
               dopolnitev zakona treba posebej poudariti kot prednost, pa je razmerje do avtorjev
               osnovnih besedi.</p>
               <p>V Poslanski skupini Socialnih demokratov ne menimo, da gre za nekaj, kar bi bilo
               treba urejati predvsem s stališča agencij, ki se ukvarjajo s publiciranjem in
               zbiranjem različnih objav, glede na naročnikova pričakovanja in želje, ampak gre
               predvsem za razmerje do avtorja. Pogodba založnika z avtorjem sicer običajno veleva,
               da se avtor z objavo enkrat za vselej odreka avtorskim pravicam. Vendar razumemo
               odrekanje avtorskim pravicam zato, da tega istega prispevka sam ne objavi v drugem
               mediju. Nekaj čisto drugega pa je, kaj to pomeni v odnosu do nastajanja pregledov
               medijskih objav. Določitev razmerja med avtorjem in med založnikov v razmerju 30:70
               bi bila po našem mnenju lahko urejena tudi v polovičnem razmerju. Vendar razmerje,
               kakršno je zdaj postavljeno, je predlog kompromisnega dogovarjanja in mislimo, da je
               dosti boljše urediti zadevo tako, kot pa da sploh ni urejena. Če se dotaknem 1.
               člena, je misliti na članke o aktualnih gospodarskih, političnih, verskih temah in
               potem dodati ali z isto vsebino ali vsebino istega značaja je tavtološka, in ničesar
               ne pomeni. Zato je sprememba na podobnega značaja boljša, vendar bomo v Poslanski
               skupini Socialnih demokratov podprli predlog amandmaja, ki govori, da je treba besedo
               <q>"podobnega"</q> zamenjati z <q>"družbenega"</q> značaja, ker je nemogoče trditi, da je treba
               evropske direktive razumeti tako ozko. Ne nazadnje bi Vlada lahko tako ozko
               tolmačenje upoštevala tudi pri vinjetah, pa jih je zelo široko. Mi bomo predlog
               zakona podprli. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine LDS pa bo predstavil kolega Aleš
               Gulič. Izvolite.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovane kolegice in kolegi, cenjeni predsedujoči, predstavniki ministrstva! Zakon
               oziroma sprememba Zakona o avtorskih in podobnih pravicah je bila potrebna. Jaz sicer
               lahko tako na besedo verjamem, da je bil že dosedanji zakon dober, ampak če bi bil
               tako dober, se ne bi pojavljali problemi. Tudi kliping sam ni tako stara stvar, da bi
               se že upoštevala tudi pri vzorcih, iz katerih je nastal dosedanji zakon. In se je v
               bistvu vedno na nek način nategovalo tekste, da so lahko šli v to besedilo. To se
               vidi tudi iz dosedanjih razprav, saj smo kar naprej oklevali med termini, kot so
               pregled tiska, pregled medijskih objav, do recimo še najbolj ustrezne sintagme, kot
               je potem zbirka prispevkov. Gre za zelo različne zadeve, pregled tiska so kratki
               povzetki, pregled medijskih objav so povzetki še drugih medijskih objav, ne samo
               tiskanih, gre za zapise, magnetograme, tistega, kar je bilo pripovedovano v
               elektronskih medijih, pri zbirki prispevkov gre pa v resnici za tisto, kar potem z
               eno besedo, s tujko, imenujemo kliping. Te zadeve prav gotovo niso urejene, tudi
               naročniki klipinga niso vedno pravzaprav povsem prepričani, kaj bi radi in kako bi
               radi. Tukaj ne gre toliko za zlorabo običajno avtorskih pravic, ampak gre po navadi
               za nek občutek, da v tistem trenutku, ko je zadeva objavljena, je vse naše in je
               prosto na voljo, vsaj večina tistih, ki si sami izdelujejo klipinge, tako misli.
               Avtorji so pri tem oškodovani, oškodovani so večkrat. Že tako ali tako so zaradi
               založniških pravic, zaradi pravic medijskih hiš so zelo, zelo stisnjeni, in je prav,
               da so se te zadeve uredile. Ali je razmerje 30:70 dobro ali slabo, to se bo najbrž
               pokazalo sčasoma. Predvsem pa se mi zdi,da je pomembno to, da je ta zadeva
               neodtujljiva. Se pravi, da niti avtor sam se ne more temu odpovedati, kajti v
               primeru, da bi bilo to možno, bi se kmalu našli prepričevalci, ki bi ga seveda znali
               prepričati, da se je temu treba odpovedati. Takšni primeri so seveda že bili.</p>
               <p>V Liberalni demokraciji Slovenije bomo spremembo zakona podprli. Podprli bomo pa tudi
               amandma predvsem zaradi tega, ker vendarle ima vgrajeno tisto, kar radi pozabljamo,
               da avtorji niso odgovorni zgolj ali pa so v manjši meri odgovorni lastnikom medijev,
               ampak predvsem so odgovorni javnosti. V končni fazi še vedno predstavljajo servis
               javnosti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine Nova Slovenija pa bo predstavil
               poslanec Martin Mikolič.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Lepo pozdravljeni! Predsedujoči, predstavniki vlade, kolegice in kolegi! Ponavadi s
               tega mesta slišimo s strani opozicije, ko je na dnevnem redu kakšen zakon Vlade in je
               dober in pravzaprav opozicija nima več argumentov, da bi nasprotovala, v stališčih
               nekako zaključijo: zakonu ne bomo nasprotovali.</p>
               <p>Danes je pred nami zakon, ki ga je v proceduro po skrajšanem postopku vložila skupina
               poslancev s prvopodpisano gospo Majdo Širco. Moram pa povedati, da v Poslanski
               skupini Nove Slovenije, ne samo da zakonu ne bomo nasprotovali, ampak ga bomo tudi
               podprli.</p>
               <p>Zakaj? Predlog s svojimi rešitvami in predlogi zagotovo podaja rešitve na področju,
               ki do sedaj ni bilo najbolje, še enkrat poudarjam, najbolje urejeno. Področje medijev
               in klipinga je postalo v obdobju internetne eksplozije zagotovo ena tistih, ki
               potrebuje ustrezno zakonsko ureditev. Tako posamezniki kot organizacije, vsakdo želi
               čim hitreje dobiti čim več in čim bolj natančno glede informacij, kaj se o njem piše,
               kaj se o njem poroča, kaj o njem hoče izvedeti javnost. Kliping tako postaja ob tem
               pomembna dejavnost, ki skrbi za tovrstno ozaveščanje.</p>
               <p>Ob tem se pa pojavlja problem zaščite avtorskih pravic novinarjev, avtorjev, ki v
               medijih objavljajo svoje članke. Agencije, ki se ukvarjajo s klipingi, bi dejansko
               morale po sedaj veljavnem zakonu vsakega avtorja članka, ki ga želijo kopirati,
               pridobiti dovoljenje za uporabo članka v klipingu. To vsekakor pomeni veliko zakonsko
               in birokratsko oviro, ki pa jo predlog novele rešuje, saj zagotavlja pravno podlago
               za zakonito uporabo medijskih vsebin za namen spremljanja medijev, tako imenovanega
               klipinga. Novela še naprej omogoča kolektivno upravljanje avtorskih pravic za te
               namene in tudi individualno uveljavljanje avtorskih pravic. Novela uvaja pravično
               delitev tudi zbranih nadomestil med avtorje ter imetnike avtorskih pravic. V Novi
               Sloveniji menimo, da so avtorska nadomestila, ki se delijo po predlogu razmerja 30%
               avtorjem in 70% imetnikom avtorskih pravic, pravična, se pravi, da je delitev v nekem
               pravičnem sorazmerju.</p>
               <p>V poslanski skupini Nove Slovenije novelo zakona podpiramo, saj so bili na odboru
               sprejeti tudi amandmaji koalicije, ki so poskrbeli za uskladitev z evropskim pravnim
               redom, natančneje direktivo Evropskega parlamenta in Sveta. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. In kolega Kristijan Janc bo predstavil stališče poslanske
               skupine Slovenske ljudske stranke. Izvolite.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovani predstavniki Vlade. Kolegice in kolegi!</p>
               <p>Dovolite mi, da začnem z vprašanjem: Kdo od nas danes tukaj v dvorani ali vsaj pred
               kratkim ni zaradi preobilice dela in preokupacije z mnogimi drugimi stvarmi namesto
               časopisa v roke vzel izvleček članka, tako imenovanega klipinga? Verjamem, da tukaj
               ni veliko takih, ki tako ali drugače dokaj redno ne uporabljamo te storitve,
               dejavnosti spremljanja medijev preko zunanjega izvajalca, torej kliping agencije. Pri
               izvajanju te dejavnosti, ko torej izvajalec klipinga izbere medijske objave, zanimive
               za naročnika, in mu jih v takšni ali drugačni obliki posreduje, se kliping agencija
               ne more izogniti kopiranju oziroma reproduciranju posameznih avtorskih del. Vendar pa
               pravica posameznika ali podjetja do informacije, pravice biti obveščen, ni neomejena.
               Nasproti nam stoji prav tako pomembna in ustavno zavarovana avtorska ali sorodna
               pravica. Pravice avtorjev člankov in drugih novinarskih prispevkov so izključne
               pravice, kar pomeni, da brez izrecnega dovoljenja nihče ne sme uporabljati njihovih
               del. Strinjamo se s predlagateljem, da je na točki, kjer se srečata interes klipinga
               agencije in interes imetnika avtorske pravice potrebno problem klipinga tudi avtorsko
               pravno urediti.</p>
               <p>Predlog zakona podpira tudi Društvo novinarjev Slovenije, kar je povsem logično in
               kar kaže tudi na dosežen konsenz s strokovno javnostjo, ki ji je zakon pravzaprav
               tudi namenjen. Zakon podpira tudi Vlada Republike Slovenije z nekaterimi pripombami,
               spremembami in dopolnitvami, ki jih je matično delovno telo na seji vključilo že v
               sam predlog zakona.</p>
               <p>V Poslanski skupini Slovenske ljudske stranke bomo predlagani zakon zaradi prej
               naštetega tudi podprli. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine Zares bo predstavila poslanka Majda
               Širca. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Veseli me, da večina prisotnih političnih strank v dosedanjem izvajanju
               podpira to pravno ureditev, ki bo v prid vsem uporabnikom, tistim, ki izvajajo te
               storitve, pa tudi novinarjem in novinarkam. Še posebej bom vesela, če se bo podpora
               izkazala tudi pri spremembi tistega člena, ki ostaja še odprt in ki bo, po moji
               presoji, ključno vplival na rešitve, ki bodo dobre.</p>
               <p>Naj ponovno poudarim in to si je potrebno vtisniti v zavest. Vprašanja avtorskih
               pravic oziroma storitev klipinga zakonsko sedaj niso izrecno urejena in sedaj je pač
               neka razpuščena situacija, sicer naj bi vlagali te nežne, ampak pomembne spremembe.
               Novinarji sploh nimajo zakonskega zagotovila, da so lahko prejemniki nadomestila iz
               naslova avtorskih pravic. V praksi sedaj zgleda tako, da kliping agencija sklene
               pogodbo o komercialni uporabi člankov z založnikom, se pravi, z medijem in jim plača
               uporabo člankov. Avtorji pa morajo, če hočejo ali pa zmorejo, seveda, izterjati
               odškodnino oziroma pravico do svojega honorarja od medija in se sami potruditi, če se
               sploh trudijo. In kot vemo, se ne.</p>
               <p>Razmerje 30:70, je bilo danes rečeno, da je vprašljivo. Res je, mi smo ostali tu
               odprti v številnih, mimogrede, sploh ne v kakšnih posplošenih in hitrih diskusijah.
               Konec koncev, diskusije so bile v preteklosti tudi s strani izvajalcev kar široke in
               dolgotrajne. To možnost smo pustili odprto, še posebej zaradi tega, ker so
               predstavniki Gospodarske zbornice oziroma tega, če lahko temu tako rečem, ceha, rekli
               <q>"nič avtorjem, stoprocentno medijem, samo medijem,"</q> se pravi, to, kar že je. To pa ni
               prav. Novinarji so rekli 50:50, <q>"fifty-fifty"</q>, kakorkoli že, na koncu se ni pojavilo
               izpodbijanje tega razmerja 30%:70%, ker je konec koncev avtor, novinar bil že skozi
               delovno razmerje ali skozi honorarno plačilo mediju, delovanju v mediju, že na nek
               način poplačan za to delo.</p>
               <p>Če povzamem, Društvo novinarjev, ne pa novinarsko novo združenje, ki ga vodi od teh
               dni naprej gospod Peter Jančič, se do našega predloga ni opredelilo. Ampak Društvo
               novinarjev Slovenije je našo novelo pozdravilo tudi v luči dejstva, da je splošen
               položaj avtorskih pravic novinarjev in novinark vse bolj podrejen kapitalskim
               interesom medijskih hiš. V pogodbah se morajo včasih novinarji sami tudi odpovedati
               avtorskim pravicam, še posebej tisti, ki niso zaposleni. Poudarili so tudi, in s tem
               se strinjam, da novinarji v praksi nimajo pravic iz klipinga, medijske hiše pa to
               pravico šele zadnje čase pravzaprav uveljavljajo. In zato se absolutno strinjam z
               društvom, da ta novela prinaša nek žarek upanja. Vesela sem, da jo boste podprli.</p>
               <p>Seveda sem se čudila, pa nisem edina, da sta v Državnem svetu ta predlog sprememb in
               dopolnitev zakona o avtorskih in sorodnih pravicah obravnavala dva odbora, Odbor za
               gospodarstvo in Odbor za kulturo. Znotraj Državnega zbora pa je to novelo obravnaval
               samo Odbor za gospodarstvo. Mislim, da bi moralo Ministrstvo za kulturo nekaj reči,
               še posebej zaradi tega, ker je skrbnik medijev oziroma skrbnik avtorskih pravic
               nasploh. Dobro, tako pač je, in razumem pač, da noče ali ne more biti drugače. Meni
               je žal oziroma Poslanski skupini Zares je žal, da smo se morali odpovedati oziroma da
               je bila povožena rešitev glede obveznega kolektivnega upravljanja z avtorskimi
               pravicami. Zavrnjen je bil, kljub temu, da si tak način zaščite želijo agencije, ki
               se ukvarjajo s kliping dejavnostjo in tudi izdajatelji, kajti vsako posamezno
               dogovarjanje okrog <gap n="..."/><stage>/Opozorilni znak za konec razprave./</stage><gap n="..."/> kot bo mogoče
               problematično. Ključno, kar je, in usodno, kar je, pa je tisti amandma, ki ga imate
               na mizi in ki hoče in želi manj restriktivno, manj omejujoče, manj pobožno slediti
               direktivi Evropske unije, ki je zagotovo nek minimum in pomeni neko izhodišče, ki se
               implementira v posamezni državi na tak način, kot to ustreza njeni tradiciji, njenim
               zahtevam in praksi. <gap n="..."/><stage>/Opozorilni znak za konec razprave./</stage><gap n="..."/> svetu. V nadaljevanju
               bom tudi obrazložila, zakaj bi bilo potrebno soglašati z našim amandmajem.</p>
               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>In kolega Vili Rezman bo predstavil stališče Poslanske skupine DeSUS.</p>
               <p>Izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, gospod podpredsednik. Lep pozdrav vsem.</p>
               <p>In sedaj je že jasno, da ni potrebno kakšno posebej zagreto zavzemanje za predlog
               tega zakona, ker vse kaže, da ga bomo skorajda vsi podprli oziroma takšnih ni bilo
               slišati, ki bi mu nasprotovali. Celo Vlada ne, čeprav je Vlada ta predlog zakona
               oziroma sprememb in dopolnitev podprla potem, ko je ga v celoti spremenila. Tako
               rekoč nič ni ostalo nedotaknjenega, razen ideje, ki pa je pravzaprav bistvena.</p>
               <p>V Poslanski skupini DeSUS bomo seveda tudi podprli ta predlog zakona in naj kar
               povem, da podpiramo tudi predlog amandmaja. Zavedamo se pomena avtorstva, zavedamo
               se, da je potrebno ščititi pravice avtorjev in tistih, ki jih imenujemo imetniki
               pravic in zavedamo se tudi tega, da pri tovrstnih zakonih, kjer gre za izrazito
               kreativno področje, ni mogoče vsega vnaprej in docela premisliti in regulirati. Zato
               se bodo najbrž tudi v bodoče pojavljale še kakšne potrebe po spremembah, kakor se bo
               samo avtorstvo tudi razvijalo.</p>
               <p>Vlada je predlog podprla potem, ko ga je s svojimi amandmaji k edinim trem členom,
               bom rekel, temeljito olepšala. Razen klipinga lahko zdaj govorimo še o vladnem
               liftingu, ampak tudi tak predlog je za nas sprejemljiv. Sicer menimo, da bi ravno
               tako, kot nekateri drugi ocenjujejo, bilo treba biti manj togo zavezan temu, kar
               evropske direktive in uredbe določajo. To, kar imamo sedaj pred sabo v zvezi s
               terminologijo, ki seveda ni samo problem navzven, ta togost, zavezanost vsaki vejici
               in piki nas omejuje. In v tem primeru najbrž ni prav, da nas omejuje, tako kot je
               sedaj predvideno, da se omejujemo na samo tri področja, na katerih si dovoljujemo
               aktivnosti, ki so predvidene za zaščito avtorjev in imetnikov pravic.</p>
               <p>Mi bomo v Poslanski DeSUS ta predlog zakona podprli, podprli bomo tudi amandma, in to
               zavoljo tega, ker se nadejamo, da bodo na ta način pravice avtorjev nekoliko bolj
               zaščitene.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Z vašim nastopom pa smo tudi končali s predstavitvami stališč posameznih
               poslanskih skupin, ki so za to izrazile željo.</p>
               <p>Mi pa prehajamo na razpravo o členu in vloženem amandmaju, datiranem na dan 23.6., in
               sicer imamo vloženo spremembo oziroma predlog spremembe k 1. členu. Predlagatelj je
               Poslanska skupina Zares. Želi kdo razpravljati v povezavi s predlagano spremembo?
               Besedo ima poslanka Majda Širca. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa za besedo. Res je, nekaj je predlogov, ki jih je Vlada predlagala, ne bom
               rekla, da smo jih <q>"požrli"</q>. Eni so bili smiselni, tisti okrog kolektivnega
               upravljanja, mislim, da ne. To ni ista tema, kot je zelo razsuta in zelo
               problematična tema, ki se vrti okrog SAZUS-a. Tukaj je povsem drugačna situacija. Mi
               smo hoteli, da se s kolektivnim dogovarjanjem reprezentativnih teles olajša ta
               postopek in da ni potrebno z vsakim posameznikom to dogovarjanje. Ampak v redu,
               mislim, da se bodo znašli nekako, ker vendarle druga zakonska osnova bo dobra. Je pa
               ključnega in usodnega pomena, če ne bo sprejet ta amandma, ki smo ga podali v
               Poslanski skupini Zares. Zakaj? Vi pravite oziroma to, kar je bilo doseženo na
               matičnem odboru, je bilo to, da je sledila dikcija ali definicija klipinga po vaši
               volji. Definicijo klipinga pa Vlada meni in jo zagovarja, da je to v skladu z
               direktivo, da gre za posamične objavljene članke o aktualnih gospodarskih, aktualnih
               gospodarskih, brez vejice, političnih ali verskih temah ali z drugo vsebino
               podobnega, kar smo sami predlagali, podobnega je že boljši izraz, podobnega značaja,
               če avtor tega izrecno ne prepoveduje. Kliping po tej definiciji, kot naj bi bil
               ukazan po direktivi, je omejen na vprašanja in tekste s področja politike, aktualnih
               gospodarskih vprašanj in verskih vprašanj. Zato zdaj vas vprašam, če je to neskladno
               z direktivo, kar je do sedaj in kar smo mi predlagali, vi pravite, recimo, da zakona
               sploh ni treba urejati, ker že sedaj to omogoča, potem kršimo direktivo že od leta
               2001, ko je bila direktiva, na katero se Vlada oziroma Urad za intelektualno lastnino
               sklicuje. In sprašujem, zakaj nismo že sedaj spremenili. Tako restriktivno dojemanje
               direktiv in papeško sledenje ni pametno. Konec koncev direktive niso zakoni.
               Direktive so podlaga, ki nudijo neko določeno zaščito in izhodišče, v okviru katere
               se posamezna država potem glede na svojo pozicijo, na svojo razvitost, na svoje
               potrebe in specifike, prilagaja. Če se Vlada sklicuje na direktivo, potem sprašujem,
               kje je bila do sedaj, ko smo kliping razumeli širše in smo direktivo kršili že
               zadnjih sedem let. Sprašujem, ali se v tem življenju res dejansko vse vrti zgolj
               okrog politike, gospodarstva in vere. Ni res. Vrti se tudi okrog izobraževanja,
               šolstva, kulture in še drugih vprašanj. In če recimo nek interesent, na primer javni
               zavod Drama, SNG, Maribor, Ljubljana, karkoli, če hoče vedeti, kaj recimo mediji
               menijo o njeni dejavnosti, potem bo njihov kliping sestavljen iz treh člankov tistih,
               ki bodo poročali o tem, kaj se je v politiki dogajalo okrog kulture, ne pa recimo o
               recenzijah določene gledališke predstave in še kaj drugega. Če menite morebiti v
               Vladi pojasniti, da tista dikcija in z drugo vsebino podobnega značaja opravičuje vse
               dejavnosti, ki sem jih ravnokar naštela in segajo izven politike, gospodarstva in
               vere, podobnega značaja ali drugo vsebino podobnega značaja se po mojem razumevanju
               in gotovo tudi po razumevanju drugih, sploh pa pravnikov, nanaša na podobno vsebino,
               na podoben značaj gospodarstva, politike in vere že spet. To se pravi, referenca na
               to. In poglejmo, kaj pravi direktiva. Direktiva, ki mimogrede govori in vseskozi
               omenja, da se države posebej za izjeme odločajo, državam članicam je treba omogočiti,
               da predvidijo izjeme ali omejijo glede reproduciranja, izjeme omejitve naj ne ovirajo
               uporabe, je treba spodbujati posebne pogodbe, licence, takšne izjeme in omejitve se
               ne smejo uporabljati na način, ki vpliva na interese imetnika pravic. Zmeraj je
               interes imetnikov pravic v prvi vrsti. In ko se tehta direktive, to so nas naučili še
               posebej v času, ko smo se prilagajali in hiteli s prilagoditvami v evropski
               zakonodaji, smo imeli pred seboj zmeraj vprašanje direktive. So neka baza, ki se jih
               potem nadgrajuje in prilagaja, seveda ne, da se skače ven iz njih. To ne, to zagotovo
               ne. Ampak jih je smiselno uporabljati zmeraj v luči tega, da je imetnik tisti, ki se
               ščiti, da velja načelo, ki rabi odgovor. Ali pomeni izboljšanje pravne varnosti
               avtorja ali ne v tem primeru? Na ta odgovor bi morala direktiva odgovarjati.</p>
               <p>Če grem bližje k tistemu načelu te direktive, potem lahko gledam pri členu 5, na
               katerega se sklicujete, res je. Govori o reproduciranju v tisku, o priobčitvi
               javnosti oziroma dajanju na voljo javnosti objavljenih člankov, o aktualnih
               gospodarskih, političnih ali verskih temah oziroma predvajanih del ali druge vsebine
               istega značaja in tako naprej. Ampak ne naredi tu pike, gre naprej ta člen, ta
               direktiva, ki ji vi resda zelo, zelo papeško sledite. Tako lojalno je treba razumeti
               ta svet, da bo potem na koncu kliping zgledal za nekatere tak, in bomo samo politiki
               imeli take, ki pa tako in tako, jasno, pravzaprav, če smo politiki, potem beremo vse
               po vrsti, vsaj sama, leve, desne, srednje in ostale široke medije. Okej, razumem, pač
               elektronskim medijem je težko slediti in kliping pride prav. Ampak vendar, tu
               direktiva ne naredi pike, ampak govori o tem, da je treba navesti vir, vključno z
               avtorjevim imenom oziroma, <q>"oziroma"</q> govori naprej direktiva, da je treba uporabo del
               ali predmetov sorodnih pravic v zvezi s poročanjem o aktualnih dogodkih. Tu pa niso
               več samo politični, verski in tudi niso več samo gospodarski - aktualni dogodki.</p>
               <p>Zato bi želela, in prepričana sem, da Slovenija ne bo nič kršila, če bo uredila to
               definicijo klipinga - in tu stoji ta zakon, drugače je njegova vrednost premajhna,
               prekratka, in tudi sama bom zelo nezadovoljna z njeno rešitvijo. Treba je tisti
               <q>"podobnega značaja"</q> nadomestiti z besedo <q>"družbenega"</q>. Kliping bo še zmeraj omejen na
               to, da so izjeme vezane samo na kratke članke, tu ne objavljamo esejev, znanstvenih
               razprav, ampak tega sveta ne reduciramo zgolj na politiko, vero in gospodarstvo. Ta
               svet je, hvala bogu, sestavljen iz drugih vsebin in če komu, konec koncev, tudi prav
               politiki bi morala koristiti informacija o tem, kaj se dogaja znotraj znanosti,
               znotraj šolstva, znotraj kulture in znotraj vseh tistih družbenih, zabavnih sfer
               življenja, ki so pomembne. Pa saj ni politika center tega sveta, da mora še kliping
               imeti za svojo prioriteto. Hočem reči, da ne boste kršili pred Evropo, pred Evropo se
               ne bo treba posipati s pepelom. Pustite agencijam, novinarjem in medijem, da dihajo
               normalno in da imamo kliping na ta način urejen, kot ga imamo sedaj, ko dobimo lahko
               v pregledu tudi podatke oziroma članke s teh področij, ki jih sedaj Vlada ne želi
               definirati. In v tem smislu, ne vem, sprašujem se, recimo, da neka športna
               organizacija, neko športno društvo ali pa neka, kaj vem, šola po meri človeka, kaj
               vem, ogromno je teh interesentov, ki hočejo vedeti, mogoče celo nimajo denarja za vse
               medije ali iz drugih razlogov, ki hočejo vedeti, kakšno je javno mnenje o njihovem
               početju. V tem primeru, recimo, bo šport omenjen, ali pa kultura, ali balet, ali
               zabavna glasba samo v segmentu, če ima gospodarski značaj, politični značaj in če se
               dotika verskih vsebin. To se pravi selektivno. Potem je pa nesmisel, da kliping še
               imamo. In tako bo omejen in tako bodo agencije zmedene in ves čas pod udarom, ali bo
               Urad za intelektualno lastnino kontroliral kliping in tako naprej. Tako bo pač
               marsikaj izvrženo. Tukaj na tem mestu bi moralo Ministrstvo za kulturo, seveda Urad
               za intelektualno lastnino je tisti, ki brani avtorske pravice in sorodne pravice in
               jih ureja, ampak vendarle tukaj trči še drug interes, ki bi se moral znotraj Vlade
               bolj soglasno reševati in odgovarjati. Minister za kulturo ne bi ob tej temi smel
               molčati, ampak bi moral reči, spekter življenja je širši. Kliping in pravica
               novinarjev in medijev so tukaj večje. Hvala lepa za enkrat.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Strokovne službe so šle preveriti kaj se je zgodilo z zvočniki. Verjetno
               ste opazili, da se je vmes znižalo, sto procentno ne zaradi vsebine, kolegica Širca.
               Sprašujem, ali je ozvočenje dovolj dobro v tem trenutku? Lahko nadaljujemo, ali
               počakamo? Lahko nadaljujemo. Besedo ima poslanka Majda Potrata. Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Že ob predstavitvi stališča poslanske skupine sem povedala, da bomo Socialni
               demokrati podprli predlog amandmaja k 1. členu. Naj vendarle nekaj še v zvezi s 1.
               členom povem.</p>
               <p>Tudi sedaj v obstoječem zakonu pred to novelo je v prvem odstavku v 2. točki avtor
               imel to izrecno pravico, da je prepovedal reproducirati v periodičnem tisku. Tako po
               tej plati novela zakona ne uveljavlja nobene nove omejevalne pravice, zaščiti pa
               avtorja, ki iz kakršnegakoli razloga ne dovoli reproducirati svojega avtorskega
               prispevka, bodisi v periodičnem tisku ali v pregledu tiska. Znova hočem poudariti, da
               sama razumem potrebnost popravka ali dopolnitve tega besedila ravno zaradi tega, ker
               je treba natančno definirati termin periodični tisk, ki je v strokovni literaturi
               natančno definiran, pregled tiska pa je po svoje terminološko v nekoliko reducirani
               obliki tu zapisan, ker pregledi so lahko tudi v drugih nosilcih sporočil, ne samo v
               tiskanih. Vsak ima v rokah običajno zjutraj pregled ali kliping, ki vsebuje tudi
               objave po radiu in objave na različnih televizijskih postajah. Tako je treba vzeti
               zadevo v takem ožjem pomenu, razumeti pa širše, tako kot je počasi izraz <q>"novinarska"</q>
               konferenca nadomestil izraz <q>"tiskovna"</q> konferenca, ker so poleg predstavnikov
               tiskanih medijev navzoči tudi predstavniki drugih medijev. Ampak tu je pač tako
               zapisano, kakor je zapisano.</p>
               <p>Zdaj pa k drugemu delu. Sama razumem zadevo podobno kot predlagatelji amandmaja,
               namreč, da je mogoče izraz <q>"podobne vsebine"</q> povezovati tudi z aktualnostjo, ker to
               je tisto natančnejše določilo treh vsebinskih sklopov. Tu so namreč posebej navedeni
               gospodarstvo, politika in vera. Meni so ta tri področja zoženje interesa bralcev in
               drugih spremljevalcev medijev, če grem samo po različnih rubrikah običajnega
               dnevnika. Dnevnik ima lahko tudi stran, ki je posvečena znanju, stran, ki je
               posvečena zdravju, znanosti, pa ne gre, posebej poudarjam, za poglobljene znanstvene
               prispevke, ki najdejo mesto v kakšnem specializiranem periodičnem tisku, ampak gre za
               informacije o sodobnih dognanjih, ki zanimajo širši krog bralcev in pomagajo tudi k
               popularizaciji posameznih področij. Zato je pregled tiska omejiti samo na
               gospodarstvo, na politiko in na vero oženje interesa tudi naročnika. Zaradi tega, ker
               če, recimo, gledam s stališča, denimo, Ministrstva za delo, družino in socialne
               zadeve, pa bo v klipingu zastonj iskalo nek prispevek o centru za socialno delo, ker
               to pač ne bo prispevek, ki bi zadeval gospodarstvo, ki bi zadeval politiko ali ki bi
               zadeval vero, ampak zadeva neko družbeno področje, področje sociale. Zato se mi zdi
               poprejšnja interpretacija, ki je rekla celo <q>"istega"</q>, kar pomeni samo gospodarstva,
               politike in vere, zelo slaba rešitev. No, boljša je bila, boljša, ampak posebej
               poudarjam, neustrezna je <q>"podobnega"</q> značaja. Če pa rečemo <q>"družbenega"</q>, potem je
               sociala zajeta, je zajeto tudi izobraževanje ali šolstvo, je zajeto, kot rečeno, tudi
               zdravje. To so vse stvari, ki nas zelo zanimajo in ki so za tiste, ki kakorkoli
               spremljajo s strokovnega stališča neko področje, bistvenega pomena. In tu ne vidim,
               da bi bilo treba se zelo restriktivno ravnati zaradi tega, ker bi bilo tako naročeno
               s stališča direktive. Tu je zadeva v drugačnem pomenskem obsegu. Pomenski obseg
               besede <q>"podoben"</q> je zame kot slovenistko nekaj drugega kot <q>"isti"</q> in spet nekaj
               drugega kot <q>"družbeni"</q>. In zagovarjam tezo, da je, če sledimo temu, da urejamo
               področje pregleda tiska, treba slediti tistemu, kar je v periodičnem tisku kot
               možnost mogoče videti. Jaz sicer lahko polemiziram ali sodi moda v gospodarsko
               dejavnost ali sodi v nekem določenem delu mogoče celo že v umetnost, ampak vseeno ne
               vem, ali jo naj najdem pod tisto <q>"podobnega"</q>. Jaz bi jo pa verjetno kot spremljevalka
               in kot bralka želela videti in še kakšno tako mejno področje bi utegnili najti, tako
               da seveda apeliram na predstavnike, na poslanke in poslance iz koalicijskih vrst, ki
               običajno raje prisluhnejo ali prisluhnejo, ne raje, ampak prisluhnejo tistemu, kar
               veleva Vlada, da bi v tem primeru vendarle zdravorazumskim razlogom prisluhnili.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Miro Petek. Izvolite.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Izvolite. Hvala za besedo, gospod podpredsednik. Vsem prisotnim lep pozdrav! Kar sem
               tukaj v parlamentu, smo se že kar nekajkrat pogovarjali o avtorskih pravicah.
               Večinoma o SAZAS-u in teh tarifah, manj pa o avtorjih, njihovih pravicah, zaščite
               avtorskih pravic in podobno. Mislim, da bodo minila tri leta, kar sem na tem mestu
               opozoril na problematiko klipinga in kmalu zatem sem tudi poslal eno vprašanje
               Ministrstvu za gospodarstvo okrog urejanja klipinga v Sloveniji.</p>
               <p>Poglejte, 23. 10. 2006 sem dobil zanimiv odgovor, en del ga bom tukaj citiral: <q>"Na
               Ministrstvu za gospodarstvu Republike Slovenije menimo, da je sedanja, z direktivami
               EU usklajena zakonodaja na tem področju, v katero aktualni predlog novele ne posega,
               primerna in da skladno z njo subjektom, ki pripravljajo preglede, ni potrebno
               plačevati dodatnih nadomestil avtorjem. Le-ta se že obravnava kot pavšal ob nakupu
               vsake naprave, ki omogoča fotokopiranje in ali skeniranje. Menimo, da naročnik
               zunanjemu pripravljavcu pregleda plača za to, da namesto njega spremlja medije, zbere
               naročena gradiva in jih uredi ter ob tem pa ne posega v javnosti dostopna avtorska
               dela. Tak pregled sam po sebi nima posebne gospodarske vrednosti"</q> - pazite - <q>"pregled
               sam po sebi nima posebne gospodarske vrednosti, saj se običajno v podjetjih uporablja
               za arhivske namene in kvečjemu še kot pritekline pri predstavitvah dejavnosti. Ker
               lahko pregled zase pod pogoji iz 50. člena ZAS brez dodatnega nadomestila naredi vsak
               samostojni podjetnik, bi bila diskriminacija drugače ustanovljenih gospodarskih
               subjektov po našem mnenju neupravičena. Ne nazadnje pripravljanje pregledov samo po
               sebi ne vpliva bistveno na obseg prodaje tiskanih medijev,"</q> in tako naprej. Zdaj ne
               vem, ali gre tu res za neznanje na strani ministrstva, ali gre za čisto ignoranco,
               ali cinizem. Zatem sem jaz pripravil predlog novele zakona o klipingu. To sodi v
               letošnje leto, predlog je precej podoben temu, ki ga imamo danes na mizi, in od Vlade
               sem dobil negativen odgovor. Zahvaljujem se Vladi, da je danes dala pozitiven odgovor
               in čestitam kolegom poslancem, da so uspeli in seveda jaz bom ta zakon absolutno
               podprl, hkrati s tem amandmajem, o katerem smo tudi zdaj govorili oziroma
               govorimo.</p>
               <p>Pred tremi leti sem se začel pogovarjati okrog klipinga, ker sem pač dobrih 20 let
               sam delal v novinarstvu in pogovarjal sem se s predstavniki agencij. Teh je 5,6 in
               vse agencije so imele interes, da se ta zadeva uredi. Sami so vedeli, da so v
               nezakonitem položaju. Tudi država na nek način in vsi, ki koristimo ta kliping, smo
               na spolzkih tleh. Ko državne inštitucije letno podpisujejo pogodbe s kliping
               agencijami, se zavaruje na tak način, da rečejo, da morajo kliping agencije imeti
               urejene avtorske pravice. Ali imajo kliping agencije danes urejene avtorske pravice z
               avtorji? Nimajo! Te agencije se v zadnjih letih pogovarjajo z medijskimi hišami,
               nimajo pa nobenega odnosa oziroma povezave z novinarji in novinarji lahko vse te
               svoje pravice uresničujejo le v okviru svoje kolektivne pogodbe ali pogodbe o
               avtorskem delu.</p>
               <p>Zakaj mislim, da bi bilo na nek način kljub vsemu dobro kolektivno urejanje teh
               pravic? Ravno zaradi tega, ker se sedaj posamezna medijska hiša pogovarja s posamezno
               agencijo. Tu lahko nastane zanimiva situacija, da bodo nekatere kliping agencije tu v
               privilegiranem položaju, da bodo za svoje usluge plačevale medijskih hiši manj kot pa
               konkurenčna kliping agencija.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Petek. Prosim, razumite tudi mene. Moja naloga je spoštovati Poslovnik.
               Poslovnik govori, da govorimo samo o členu in vloženem amandmaju. Vi ste<gap n="..."/> dovolite,
               prosim.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Saj ravno o tem govorim.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Vi ste pri splošni razpravi.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>To ni splošna razprava, saj sem govoril tudi o amandmajih<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Amandma ali sprememba, citiram, kot jo predlaga predlagatelj: <q>"V 1. členu se beseda
               "</q>podobnega<q>" nadomesti z besedo "</q>družbenega<q>""</q>. Prosim, ne zahajajmo iz okvirov, ki nam
               jih določa Poslovnik.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Gospod predsedujoči, sem omenil, da amandma Poslanske skupine Zares podpiram. In če
               mi ne dovolite, da bi to obrazložil, pa hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Jaz samo hočem, da se držimo Poslovnika. To ravno vi in pa Poslovnik zahtevata od
               mene, zato sem rekel, da upoštevajte, da sem tudi jaz v težkem položaju. Ampak
               drugače vidim odkimavanje ostalih 80 poslancev. Besedo ima državni sekretar.</p>
            </sp>
            <sp who="SDZ4:JeršičTomaž">

               <speaker>MAG. TOMAŽ JERŠIČ:</speaker>

               <p>Hvala lepa za besedo. Kot sem že uvodoma dejal, na matičnem delovnem telesu je bila
               široka in mislim, da konstruktivna razprava opravljena, kar se tiče 1. člena
               predlaganega zakona. Predlagatelj pravi, da je direktiva za to, da se implementira v
               vsaki posamezni državi članici, kot bi nam odgovarjalo, vendar temu moram
               nasprotovati. Res je, da se nekatere direktive daje v okvir in potem lahko sama,
               vsaka posamezna država članica to omejuje. V tej direktivi pa izrecno piše - to, kar
               je bilo predlagano na odboru - <q>"istega značaja"</q>, v angleščini <q>"content off the same
               caracter"</q>. Jaz sem že uvodoma opozoril, da smo po tej razpravi, ki smo jo imeli z
               vami na matičnem delovnem telesu, nekako z opozorilom, da tvegamo dodatne pripombe,
               opozorila, kakorkoli že, Evropske komisije, da pristajamo na besedo <q>"podobnega
               značaja"</q>. Mislimo, da je to dosti širše kot <q>"istega"</q>, vendar smo proti temu, da bi
               besedo <q>"podobnega"</q> nadomestili z besedo <q>"družbenega"</q>, ravno iz naslova direktive. Pa
               se ne strinjam s tem, da smo bolj papeški od papeža, ker nam pač tako nalagajo
               nekatere direktive, ki jih pa ne moremo ne mi, ne vi spreminjati. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Torej, smo pri 1. členu ter amandmaju Poslanske skupine Zares. Besedo
               ima poslanka Majda Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Gospod predsedujoči, žal mi je bilo, da ste omejili zelo konstruktivno diskusijo
               poslanca, ki se vidi, da ve, za kaj gre, ker je bil novinar<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospa Širca, ampak veste<gap n="..."/></p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Vem, ja, vem <gap n="...."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p><gap n="..."/> tako dobro kot jaz, da Poslovnik od nas zahteva eno vsebino. Jaz verjamem, da je
               diskusija kvalitetna, ampak Poslovnik, ki ga je Državni zbor sprejel, ne Sašo Peče,
               to ni moja kaprica, zahteva, da se razpravlja samo o amandmaju.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Se strinjam, da tisti, ki materijo poznajo, vidijo tudi zadržke in zagate pri tako
               vestnem kimanju v Bruslju za vsako vejico. A hkrati naj še sama opozorim, da resnično
               gre pri klipingu za vprašanje nekih novih praks. Sama osebno pred leti sem menila, da
               tiste izjeme, ki jih dovoljuje direktiva, ki mimogrede, ni sestavljena iz treh
               vrstic, ampak je sestavljena iz dosti velikega <q>"špeha"</q> in ga je pač treba brati v
               kontekstu, ne pa samo v tistih treh vrsticah in še to odstavka niste celega
               uporabili, ampak samo pol, tam kjer pač je najbolj možno restriktiven.</p>
               <p>Sama nisem v preteklosti mislila, da je treba kliping tudi urejati na način avtorskih
               pravic, kajti se mi je zdelo, da je urejen znotraj našega zakona o avtorskih in
               sorodnih pravicah skozi reproduciranje, ki ga poznamo iz knjižnic in drugih citatov.
               In prav poslanec Petek je to na eni seji zgodnji opozoril in preseneča me to, kar
               danes slišim, da je bila Vlada pred dvema letoma zelo srečna, da imamo krasno vse
               urejeno, zdaj pa vidi, da se bo svet podrl, ker ne sledimo evropski direktivi, ki je
               že od leta 2001 - mimogrede - in ki je nihče do sedaj spodbijal. Skratka, ne biti -
               mislim, Slovenke in Slovence nas bo to <q>"plašništvo"</q> in lojalnost pokopala, če bomo
               tako <q>"kimavsko"</q> in dosledno sledili črki in se izognili razmišljanju o kontekstu.
               Kontekst je tisti, ki je važen. Sedaj pa vse se podreja - res je, največji naročnik
               klipinga so vladne službe, so ministrstva, so vsi uradi. To je največji odjemalec,
               zaradi tega, ker je od medijev pravzaprav oblast v veliki meri odvisna. Zato je pa
               seveda tudi tako zmeraj vznemirjena in toliko srbečih prstov ima pri medijih. To bo.
               Ampak razumite, da svet je sestavljen tudi iz drugih interesnih področij: iz prostega
               časa, iz zabave, kulture, znanosti, medicine, športa in vsega, in to je tisto, kar
               poskušamo znotraj te besede nedolžne, ki se ji pravi <q>"družbeni"</q>, <q>"družbeni značaj"</q>,
               zadostiti; in zadostili boste tudi vašim interesom. Saj boste drugič ponovno v
               konfliktu, ko vas bo kdo vprašal: <q>"Zakaj pa se je v tem klipingu kar naenkrat znašla
               ocena predstave, ne vem, Bertolta Brechta v Novem mestu?"</q> Zakaj neki, ko pa nima
               gospodarskega, političnega in verskega značaja! Brecht z vero pa sploh ne! No, ali
               pa! Mogoče boste morali študirati Brechta in iskati v njem gospodarski, politični in
               verski značaj - ampak aktualnih vsebin. Kar pomeni, da Brechotva predstava iz Novega
               mesta ne bi smela biti v klipingu. Je pa pomembna za, recimo, dodeljevanje sredstev
               na področju kulture, ki se večkrat seveda sklicujejo tudi na medijske kritike, na
               ocene, komentarje in stališča do narejenega, ki potem je na nek način tudi osnova za
               pridobivanje dodatnih sredstev v bodoče. Pa smo seveda po ovinkih že spet pri
               politiki.</p>
               <p>Hočem reči, da če že ste omejili to ubogo kolektivno dogovarjanje, kjer je pet, šest,
               sedem agencij, z velikim gospodarskim pretokom, mislim, da gre za 3 milijone evrov
               ali pa pol, mogoče me bo kdo popravil, vrednosti, ki se letno pretaka v tej
               dejavnosti. Če boste tem šestim agencijam sedaj, mogoče jih bo več, ki so po tej
               ureditvi - takoj bom končala pri tem členu - vendarle podvržene nelojalni konkurenci.
               Seveda, ko ne bo sporazumevanja na področju kolektivnega dogovarjanja, bodo nekateri
               delali pod ceno lahko, nekateri malo več, nekateri malo manj, to nedvomno, in to ni
               ravno v duhu skrbi za gospodarske interese, ki naj bi jo Ministrstvo za gospodarstvo
               zastopalo.</p>
               <p>Skratka, kaj hočem reči - že tu bodo zdaj agencije z vsakim avtorjem, teh je pa
               tisoč, novinarjev je na tisoče, morali slediti in nekje zagovarjati te avtorske
               pravice. Ampak, recimo, da smo <q>"požrli"</q> to nerazumevanje, naj <q>"požremo"</q> pa tako
               ozkega razumevanja dojemanja, kaj sploh mediji so. To je to, vaše dojemanje, kaj
               sploh mediji so. Pa ne! Glejte, dragi moji, 5.c točka, ki pravim, da je izvzeta s
               kupa materialov, ki se jim reče direktiva<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospa Širca, iskreno vas prosim, smo pri 1. členu.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Ja, ki širi kliping oziroma povzetke tiska izven politike, gospodarstva in vere tudi
               na poročanje o aktualnih dogodkih v obsegu etc., kot pravi drugi odstavek 5.c člena
               omenjene direktive, če ji že moramo tako kot <q>"fijakerski konji"</q> slediti. Evropa ni
               taka. Evropa ni taka, da reče: evo, Slovenec, ti boš pa sedaj delal tako, kot piše v
               tej direktivi. To pomeni vendarle dojemati kontekst, pomeni dojemati duh, ki se ga
               implementira. Pa saj v vsaki direktivi to piše, to je nek skupni standard, nek
               minimum, ki se ga, seveda ne s prehudimi presegi in nadsegi ter ovinki, vendarle
               vkalupi v neko smiselno in logično; prosim vas, logično - logika pa vendar Slovencem
               še dela, da bo malo bolj fleksibilna in malo manj rigorozna ter malo bolj, mislim,
               neomejena pri tem, da ko se usede na letalo za Bruselj, potem zmrzne. To se dogaja
               dandanes! Mislim, še v Beograd se je šlo bolj sproščeno. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Želi še kdo razpravljati? <stage>(Ne.)</stage> Zaključujem razpravo.</p>
               <p>O amandmaju bomo v skladu s časovnim potekom seje zbora odločali danes, pol ure po
               prekinjeni 36. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O PREVZEMIH.</title>
               </p>
               <p>Za to točko imamo na razpolago 50 minut časa.</p>
               <p>Predlog zakona je v obravnavo zboru predložila Vlada Republike Slovenije, zato dajem
               besedo predstavniku Vlade za dopolnilno obrazložitev. Mag. Tomaž Jeršič, beseda je
               vaša.</p>
            </sp>
            <sp who="SDZ4:JeršičTomaž">

               <speaker>MAG. TOMAŽ JERŠIČ:</speaker>

               <p>Hvala za besedo, predsedujoči. Spoštovane poslanke in spoštovani poslanci! Predlog
               novele zakona o prevzemih je usmerjen k večji zaščiti vseh, še posebej pa manjšinskih
               delničarjev. Ključna sprememba predlagane novele je naslednja, da širi nabor nejavnih
               delniških družb, za katere se uporablja zakon o prevzemih. In sicer na tiste nejavne
               delniške družbe, ki alternativno izpolnjujejo enega od pogojev, najmanj 250
               delničarjev ali štiri milijone celotnega kapitala. Doslej, v sedanjem veljavnem
               zakonu o prevzemih je ta pogoj kumulativen in govori o 250 delničarjih in milijardi
               tolarjev osnovnega kapitala.</p>
               <p>Naslednja sprememba govori naslednje: <q>"med vrednostne papirje, ki se upoštevaje pri
               določanju deležev glasovalnih pravic, se po novem poleg opcijskih pogodb oziroma
               odkupnih pravic štejejo tudi pravice, ki izhajajo iz vrednostnih papirjev,
               pridobljenih na podlagi terminskih pogodb."</q></p>
               <p>Sprememba je tudi v delu, kjer govorimo o končnem pragu, prevzemnem pragu. Že sedaj
               obstoječa zakonodaja govori o 75% deležu, vendar ni eksaktno napisano in se po
               določenih interpretacijah zadnji prevzemni prag konča pri 66%. To sicer ne piše,
               vendar v praksi je to možno tako interpretirati, ker ni eksaktnega zapisa.</p>
               <p>Nadaljnja sprememba govori o tem, da se med obvezne vsebine prospekta o prevzemni
               ponudbi uvaja tudi obveznost nejavnih delniških družb, da pripravijo in javnosti
               predložijo neodvisno revizijsko poročilo o primernosti prevzemne cene. Namen določbe
               je predvsem malim delničarjem zagotoviti kvalitetno osnovo za informirano odločitev o
               prodaji svojih vrednostnih papirjev te družbe.</p>
               <p>Uvaja se tudi sprememba, da že veljavno pravilo, da pooblaščeni član, ki zastopa
               prevzemnika, ne sme dati nasprotne ponudbe v svojem imenu, to se širi, tako da ne sme
               dati nasprotne ponudbe niti kot pooblaščenec tretje osebe. S tem se odpravlja možnost
               zlorabe zaupnih informacij enega prevzemnika v korist ali škodo drugega.</p>
               <p>Menim, da je ključna oziroma pomembna tudi prehodna določba, ki govori, da če bo
               zakon sprejet, ne posega retroaktivno za nazaj. Kar pomeni, da nejavne delniške
               družbe, ki doslej niso bile zajete v zakonu o prevzemih oziroma niso izpolnjevale
               pogojev po 4. členu, da morajo dati prevzemno ponudbo, ko pridobijo naslednjo delnico
               te družbe. Se pravi, družbe, ki bodo, če bo zakon sprejet, v času začetka veljavnosti
               zakona razpolagale z več kot 25% glasovalnih pravic, njim ne bo treba podati
               prevzemne ponudbe, razen v primeru, ko pridobijo naslednjo delnico te iste družbe.
               Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Predlog zakona pa je obravnaval Odbor za gospodarstvo kot
               matično delovno telo. Besedo ima predsednik odbora Feri Horvat. Izvolite.</p>
            </sp>
            <sp who="SDZ4:HorvatFrancFeri">

               <speaker>FRANC (FERI) HORVAT:</speaker>

               <p>Hvala za besedo. Spoštovani!</p>
               <p>Odbor je na 45. seji 4. junija obravnaval predlog zakona kot matično delovno telo.
               Odbor je bil seznanjen z mnenjem Zakonodajno-pravne službe. Na podlagi tega mnenja so
               koalicijske poslanske skupine vložile amandmaje, ki jih je odbor sprejel in so
               sestavni del dopolnjenega predloga zakona. Odbor je bil seznanjen tudi z mnenjem in
               pripombami Vseslovenskega združenja malih delničarjev. Poleg predsednika omenjenega
               združenja so v razpravi sodelovali tudi poleg predstavnikov Vlade predstavniki
               Gospodarske zbornice in predstavnica Agencije za trg vrednostnih papirjev. Po navedbi
               predstavnika Vlade je Vseslovensko združenje sodelovalo pri pripravi novele zakona.
               Pripombe, ki niso bile upoštevane, bo treba preučiti in po možnosti upoštevati pri
               naslednji noveli zakona.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Sašo Peče
               v imenu Poslanske skupine Lipa. Prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani navzoči! Tako kot je Vlada Republike Slovenije ali pa tako kot bo Vlada
               Republike Slovenije v prihodnjih nekaj dneh v Državni zbor prišla z enkratno državno
               socialno pomočjo za tiste, ki so socialno ali pa materialno ogroženi v okviru naše
               države, s tem ne bo rešila ne dolgoročno, ne kratkoročno, ne srednjeročno nastale
               situacije. Slovenija potrebuje sistemske ukrepe, ne pa tako imenovane volilne
               ukrepe.</p>
               <p>Tudi zakon, ki je danes pred nami, torej sprememba Zakona o prevzemih je po mojem
               trdnem prepričanju samo kaplja v morje v okviru pa najsibo prevzemne zakonodaje,
               zaščite malih delničarjev oziroma česarkoli, povezanega s prenosi posameznih
               lastništev, dela lastništev. Torej, ne moremo govoriti, nihče, prav nihče v tej
               dvorani, da Zakon o prevzemih, kot je danes pred nami, lahko rešuje sistemsko zadevo
               zaščite malih delničarjev. Če bi Državni zbor ali pa Vlada Republike Slovenije resno
               težila k velikim besedam vse od <q>"čiste lopate"</q> naprej, torej od premika kapitala iz
               začetka oziroma transparentnega premika kapitala iz začetka letošnjega leta, potem bi
               minister za gospodarstvo sledil pozivu Poslanske skupine Lipa z dne 4. februarja
               2008. Citiram dopis oziroma zahtevek ministra za gospodarstvo v obliki zaščite
               oziroma v zasledovanju cilja zaščite majhnih delničarjev, kot jih opredeljujeta oba
               zakona, Zakon o gospodarskih družbah in Zakon o prevzemih. Na koncu vam bom povedal,
               kakšen je bil ministrov odgovor. Citiram: <q>"Zato vas, minister Vizjak, pozivamo, da
               kot predstavnik izvršilne veje oblasti s področja gospodarstva pripravite Zakon o
               prevzemih, ki bo tudi po treh mesecih po objavi izida prevzemne ponudbe omogočal
               ustrezno denarno odpravnino, in sicer ne denarno odpravnino, ki jo določa veliki
               lastnik, torej 90% kapitala, ampak ceno, ki bo - vsaj po naši oceni je bilo to
               najboljše - pomnožena s koeficientom klasičnega denarnega depozita, določenega s
               strani Banke Slovenije oziroma Evropske centralne banke."</q> Torej, če bi res Državni
               zbor, če bi res Vlada Republike Slovenije in če bi res Ministrstvo za gospodarstvo
               težili v okviru tega zakona, ki je danes, k zaščiti tako imenovanih manjšinskih
               delničarjev. Predlog zakona, ki pa je danes pred nami, pa še enkrat povem, gre za
               minimalno, parcialno spremembo, ki ne bo sistemskega vpeljala v sistem zaščite malih
               delničarjev ravno ničesar.</p>
               <p>Še enkrat poudarjam, 384. člen, ki govori o iztisnitvi malih delničarjev, Zakona o
               gospodarskih družbah, je zakon oziroma člen, ki bi ga morali dopolniti z vsebino, kot
               sem vam jo v temu trenutku prebral, če bi res težili k neiztisnitvam oziroma
               kvalitetnejšim ponudbam, ki jo morajo prijeti mali delničarji v zameno za to, da,
               hočeš nočeš, so na trgu - poudarek je hočejo ali nočejo, so na trgu iz določene
               delniške družbe, izvzeti iz prihodnjega lastninjenja lastnine, navkljub temu, da
               imajo v danem T-momentu vrednostne papirje posamezne delniške družbe.</p>
               <p>Torej še enkrat, za zaključek mogoče, da bo vsem skupaj malenkostno bolj jasno,
               katero rešitev smo predlagali v okviru Poslanske skupine Lipa. Delniška družba s
               stotimi odstotki razdeljenega kapitala na vrednostne papirje. Ko nekdo v nekem
               momentu zbere 90% kapitala, lahko meni nič tebi nič, tistih 10% odkriža s tako
               imenovano iztisnitvijo. In ta moment je sporen, če bi zasledovali zaščito malih
               delničarjev, torej tistih, ki imajo deset oziroma katerih skupno lastništvo, pa naj
               bo to tisoč, sto ali deset tisoč, ne presega 10%, jih lahko en, tako imenovani
               veliki, nad 90%, iztisne. In to je problem malih delničarjev. In seveda prevzemna
               cena, ki jo po obstoječi zakonodaji po treh mesecih določi veliki delničar - in tukaj
               je osnovno jabolko spora. In če bomo določili, revalorizirali iztisnitveno vrednost
               oziroma ponudbeno vrednost s koeficientom Evropske banke, potem bi nekaj naredili
               <gap n="..."/><stage>/Znak za konec razprave./</stage><gap n="..."/> v smeri zaščite malih delničarjev. Drugače pa
               tovrstno parcialno reševanje, kot nam ga danes ponuja Vlada, to je približno tako kot
               enkratna pomoč tistim, ki iz dneva v dan ne pridejo, kaj šele iz meseca v mesec.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bojan Starman v imenu Poslanske skupine SDS. Prosim.
            </p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Lep pozdrav vsem skupaj! Z novelo zakona
               se širi področje uporabe zakona o prevzemih med tiste nejavne delniške družbe, ki
               imajo najmanj 250 delničarjev ali najmanj 4 milijone celotnega kapitala. Veljavni
               zakon določa, da se zakon uporablja poleg za javne družbe tudi za nejavne družbe, če
               imajo najmanj 250 delničarjev in najmanj eno milijardo SIT osnovnega kapitala. S tem
               predlogom se ti kriteriji znatno znižujejo, s čimer bo moralo določbe zakona o
               prevzemih upoštevati bistveno več javnih delniških družb in nejavnih delniških družb,
               kar bo prispevalo k večji preglednosti pri prevzemih teh družb in s tem večji zaščiti
               malih delničarjev. Na nek način je dejansko tale zakon, kot še mnogo drugih, ki smo
               jih sprejemali o prevzemih, prepozen. Mi, sem že velikokrat povedal, smo v tej fazi
               lastninske preobrazbe našega družbenega premoženja v teh 10, 15 letih praktično
               prišli - razdelili smo ga vsem. Imeli smo enkratno priložnost, da bi si na nek način
               zagotovili, kako bi rekel, socialno - tržni kapitalizem s tem in na način, če bi
               seveda dali kakršnokoli varovalko, najmanj tako, da se ti certifikati oziroma te
               delnice, ki smo jih pridobili z razdelitvijo, ne bi smele prodajati in tržiti vsaj 10
               let. Na tak način, ko pa tega ni bilo, nismo zaščitili niti informirali teh malih
               novih delničarjev, ki niso bili še nikoli delničarji, so postali tarča pidovskih
               šefov, bi rekel, investicijskih družb, ki so v glavnem, namesto da bi poskrbeli za
               neko vrsto in za razvoj za vlaganja za prestrukturiranje našega gospodarstva, so
               praktično poskrbeli za to, da so si pokupili delnice, skoraj brezplačno so pridobili
               te delnice od vseh teh malih vlagateljev, ki so jih imeli v pidih. Enako so delali
               vodilni v podjetjih, menedžerji in mislim, da je posledica tega, da se je vse
               bogastvo, vse naše premoženje, ki je bilo takrat ocenjeno na neko vrednost, prešlo v
               roke par tisoč ljudi. Govorimo o tajkunih, govorimo o teh - ali je to prav ali ni
               prav; na žalost nismo uspeli z zakonodajo ustrezno zaščititi teh malih delničarjev.
               Menedžerski odkupi bi morali biti omejeni, kaj jaz vem, do največ 10%. Do tukaj je
               zdravo, od tukaj naprej pa ni več zdravo. Ni to tista spodbuda, ki bo pospešila zato,
               da se bo bolje delalo v podjetjih. Bolje bi bilo, da bi bila lastništva bolj
               razpršena in da bi dejansko delavci imeli priliko upravljati, participirati na
               dobičku iz lastniške strukture. In to bi bila ena taka varianta.</p>
               <p>Tudi nasilno prodajanje, imeli smo kar nekaj prodaj tujcem, omenil bi Lek,
               Ljubljansko banko, Tobačno. Kaj smo naredili? So kupili, Tobačno so zaprli, KBC
               odhaja, praktično nismo dosegli tega namena, kot bi ga lahko dosegli. In v glavnem
               ugotavljamo, da ni to tista pot, ki bi bila prava. Kot ekonomist bi jo sicer,
               normalno, pozdravil kot katerikoli kapital, vendar v naših specifičnih razmerah se je
               to pokazalo negativno. Ravno tako menedžerji. Pri menedžerjih, veliko smo govorili o
               tem, celo sejo smo imeli na to temo, dejstvo je, da so tu zatajili vsi kontrolni
               mehanizmi. In dejstvo je tudi, da se je to zgodilo v največji meri v naših državnih
               bankah, ki so nas, državljane, na nek način ločile, da tisti, ki smo imeli
               informacije oziroma smo bili nekje na vladi in tisti so lahko dobili kredite z
               zastavo certifikatov. Vsi bi jih lahko, vsem bi jih morali dati, pa jih ne bi dobili,
               samo tisti, ki so imeli privilegij, ki so imeli to. In tu so banke naredile, in to v
               glavnem državne banke, veliko napako, na kar sem velikokrat opozarjal, in to je
               posledica tega. Zelo težko bodo zdaj ti vračali te kredite in to bo imelo za
               posledico, da<gap n="..."/> <stage>/opozorilni znak za konec/</stage>, namesto da bi se vlagalo v razvoj, se bo
               vlagalo v odplačevanje kreditov. Praktično sami sebi slabšamo položaj.</p>
               <p>V Poslanski skupini Slovenske demokratske stranke bomo ta predlog seveda podprli.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Matjaž Han v imenu Poslanske skupine SD. Prosim.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa za besedo. Spoštovani državni sekretar, predstavniki Vlade, spoštovani
               podpredsednik, kolegice in kolegi! Žal mi je, da gospod Starman v svoji poslanski
               skupini ni bil uslišan, ker se z njegovim pogledom strinjam.</p>
               <p>Najprej naj povem, da bomo Socialni demokrati ta zakon podprli. Mislimo, da je zakon
               do neke mere dober, smo pa absolutno prepričani, da je prišel mnogo prepozno. Zato bi
               zaželel tej vladi na nek način <q>"dobro jutro!"</q>. Danes je mesec junij leta 2008, do
               volitev pa je manj kot sto dni. Pred nastopom te vlade pa so se posamezne koalicijske
               stranke zavezale, da bodo uredile probleme klientelizma, korupcije, da bodo nekatere
               vrednote drugačne, kot so bile v prejšnjih vladah. Kot ključno nalogo pa so
               napovedovali, da bo politika izstopila iz gospodarstva. Pa smo videli, na kakšen
               način je politika izstopala iz gospodarstva. Začelo se je tretje obdobje
               privatizacije, za katero lahko v medijih preberemo, da se imenuje kar
               <q>"prihvatizacija"</q>.</p>
               <p>Če pogledamo samo področje menedžerskih prevzemov, lahko vidimo, da sta bila v
               Sloveniji pred nastopom te vlade, vlade Janeza Janše, le dva takšna menedžerska
               prevzema, v tej vladi oziroma med to vlado pa je bilo narejenih kar 26 menedžerskih
               prevzemov. Moram reči, da za večino transakcij, ki so spremljale prodajo državnega
               premoženja, lahko brez slabe vesti rečemo, da so bile narejene netransparentno, da se
               ne izrazim še kako drugače - da so bile narejen pod mizo. Za prodajo Mercatorja pa je
               tako ali tako gospod Janez Janša rekel, da je bila storjena napaka - po tistem, ko se
               je skregal z nekaterimi določenimi ljudmi. Storjena pa je bila takšna napaka, da nas
               je stala več kot 200 milijonov evrov. Še huje pa je bilo to, da je ta napaka v
               Sloveniji sprožila kapitalske apetite in ta plaz, ki ga je sprožil, ga je sprožil sam
               predsednik vlade, se pravi Janez Janša.</p>
               <p>Zanimivo pa je dejstvo, da so koalicijski partnerji iskali rešitev na tak način, da
               so sklicali izredno sejo in da smo ure in ure razpravljali o problematiki
               koncentracije kapitala v Sloveniji, v podjetjih, v <q>"poštnih nabiralnikih"</q> in ne vem
               kaj bi še našteval, seveda pa vemo, da so bila pred temi prodajami sama <q>"kupčkanja"</q>,
               dogovori in lahko bi tudi rekel na način <q>"jaz tebi - ti meni"</q>.</p>
               <p>Moram reči, spoštovana Vlada, z rešitvami ste prišli prepozno. Predlagane spremembe
               zakona o prevzemih so sicer dobrodošle in jih mi, Socialni demokrati, podpiramo,
               vendar še enkrat trdim, da so prišle močno, močno prepozne in da s tem zakonom žal ne
               bomo morali sanirati napak, ki ste jih vi storili.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Stališče Poslanske skupine LDS bo predstavil kolega Milan Petek.</p>
               <p>Izvolite.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Lep dober dan, podpredsednik. Gospod sekretar s svojimi kolegicami in kolegi.</p>
               <p>V Liberalni demokraciji Slovenije moramo reči, da podpiramo zakon oziroma cilje
               zakona, ki je usmerjen k večji zaščiti vseh delničarjev, posebej pa manjšinskih
               delničarjev. Z zakonom se znižuje prag, za katere nejavne družbe se uporablja zakon o
               prevzemih.</p>
               <p>LDS podpira rešitev predloga zakona, ki omogoča, da morajo tudi pri prevzemih večjih
               nejavnih delniških družb veljati ista pravila kot za delniške družbe, uvrščene na
               organiziran trg. Prav tako LDS podpira zagotavljanje in spoštovanje načela zaščite
               manjšinskih delničarjev v večjih nejavnih delniških družbah ter jim s tem zagotavlja
               pravice, ki za to skupino delničarjev že veljajo v primerih prevzemov javnih
               delniških družb. Nesorazmerje pri razpolaganju z relevantnimi informacijami med
               različnimi skupinami delničarjev je namreč v nejavnih družbah običajno še večje in
               manjšinski delničarji nejavnih delniških družb tako pogosto ne razpolagajo s
               potrebnimi informacijami za sprejem informiranje odločitve oziroma utrjene odločitve
               o sprejetju prevzemen ponudbe.</p>
               <p>Vendar bi želeli ponovno opozoriti, da je ta zakon bil deležen spremembe dne 21. 6.
               2006 in takrat smo v LDS vložili amandmaje, ki bi točno to, kar predvideva ta zakon o
               prevzemih sedaj, naredili lahko že tedaj. Vendar je Vlada in minister Vizjak, danes
               ga ni tukaj, zavračala naš predlog, ki je dve leti pred to vlado predlagal zaščito
               malih delničarjev v nejavnih delniških družbah. Poglejmo samo primer ene nejavne
               družbe in kje so bili prizadeti mali delničarji, ker Vlada takrat ni želela citirati
               našega amandmaja.</p>
               <p>Spremembe zakona o prevzemih, ki so predlagane tako pozno, so omogočile, da je bila
               zaradi tega sklenjena prodaja IBI Kranj, torej podjetja IBI Kranj, brez prevzemne
               ponudbe. Če bi Vlada prej vložila ta zakon ali pa bi sprejeli takrat amandma LDS, bi
               bilo omogočeno vsaj delničarjem IBI-ja, da iztržijo prevzemno premijo. Ni se zgodilo
               in izgubili so jo in oškodovani so. Zaradi tega je na mestu vprašanje Vladi, kaj pa
               se je spremenilo v teh dveh letih, da se danes s tem dokumentom srečujemo. Pred dvema
               letoma ni bilo želje po zaščiti malih delničarjev v nejavnih družbah oziroma družbah,
               ki ne kotirajo na borzi, sedaj, ob koncu mandata, ob koncu našega, torej tega veka
               dela v Državnem zboru - oziroma če hočete, tik pred volitvami in verjetno prav zaradi
               tega - se torej zakon ponovno spreminja. Kaj se iz tega ustvarja, kakšno mnenje je
               ustvarjeno zaradi tega? Ali morda ta sprememba ni vložena tako pozno, zato da se je
               lahko v tem času preko Kada in Soda pač prodalo in razprodalo tisto in tiste družbe,
               ki jih je nekdo v tej vladi očitno na ta način želel prodati? Težko bo dokazati tako
               nam, tudi težko bo zavrniti te očitke in te dvome, ki se pojavljajo.</p>
               <p>To je pač poudarek ob sprejemanju tega zakona, ne pa sama vsebina, torej pozne
               odločitve oziroma spremembe, menimo, da je takšen način in to vmesno obdobje bilo
               sprenevedanje te vlade in ministra za gospodarstvo, ki je imelo in prineslo
               marsikatero slabo odločitev in oškodovanje nekaterih malih delničarjev. Kljub temu v
               LDS ne nameravamo oporekati spremembi tega zakona, čeprav bi lahko bil že spremenjen
               in urejeno to vprašanje pred dvema letoma, bomo pač s to zamudo, s to tik pred zdajci
               sprejeto novelo zakona, ta zakon tudi v LDS podprli; še enkrat, s kritiko na
               dosedanje anemično ravnanje Vlade in njenih ljudi. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Martin Mikolič pa bo predstavil stališče Poslanske
               skupine Nova Slovenija. Izvolite.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo in lepo pozdravljeni. V Poslanski skupini Nove Slovenije bomo predlog
               novele o prevzemih podprli iz istega razloga kot novelo zakona o gospodarskih
               družbah. Pravna država mora zagotoviti enake možnosti za vse lastnike kapitala, zato
               se v Poslanski skupini Nove Slovenije zavzemamo za svobodo poslovanja in pridobivanja
               poštenega dobička in ne takega, kot smo bili v zadnjem času priča nekaterim dogodkom
               o prevzemih podjetij in o vsem znani tajkunizaciji. Vendar moramo priznati, da so
               menedžerski prevzemi realnost tako v razvitem svetu kot pri nas. Imajo pa mnogokrat,
               kar smo lahko tudi sami videli, škodljive posledice za pravičnost. Zato v Poslanski
               skupini Nove Slovenije verjamemo, da bomo vsaj v največji meri poskušali zajeziti in
               s podobnimi predlogi novel in določenimi ukrepi, ki smo jih sprejeli na prejšnji
               izredni seji, vsaj te omilili oziroma odpravili v prihodnosti.</p>
               <p>Prav tako se v Poslanski skupini Nove Slovenije prizadevamo, da se v demokratičnem
               procesu vzpostavi za vse gospodarske subjekte enake pogoje in da se zaščiti male
               delničarje, zagotovi učinkovito delovanje in zmanjšanje tveganega kapitala. Sedaj
               veljavni zakon ne zajema delniških družb, z delnicami katerih se ne trguje na
               organiziranem trgu, če so imele na zadnji dan leta, pomembnega za presojo, manj kot
               250 delničarjev in je bil njihov osnovni kapital manjši od 4 milijone evrov.
               Sprememba zakona zmanjšuje te kriterije, kar bo prispevalo k večji preglednosti pri
               prevzemih nejavnih delniških družb. Sedaj je zaradi visoko postavljenega zakonskega
               praga za nejavne družbe prihajalo do prevzemov družb na način in pod pogoji, ki niso
               nudili ustrezne zaščite malih delničarjev.</p>
               <p>Ker je novela zakona nadaljnji korak k stabilizaciji gospodarstva in normaliziranju
               razmer na trgu, k odpravi nekaterih pomanjkljivosti in pa predvsem zaščiti malih
               delničarjev bomo v Poslanski skupini Nove Slovenije predlog zakona podprli. Hvala.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. In kolega Vili Rezman bo predstavil stališče<gap n="..."/> Se opravičujem!
               Kolega Kristijan Janc je še pred vami in bo predstavil stališče Poslanske skupine
               Slovenske ljudske stranke. Izvolite.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Opravičeno, podpredsednik. Spoštovani predstavniki Vlade, kolegice in kolegi! Eden od
               bistvenih namenov oziroma ciljev Zakona o prevzemih je poleg zaščite upnikov trga ter
               preglednosti pravil igre tudi zaščita malih delničarjev. Cilj tega predloga o
               spremembah zakona, ki je pred nami, je njihova še večja zaščita, tako da se zožuje
               prag, za katere nejavne delniške družbe se uporablja Zakon o prevzemih. Tudi sami se
               strinjamo s tistimi, ki menijo, da je ta predlog žal prišel prepozno za marsikatero
               slovensko podjetje.</p>
               <p>Večina držav članic ima prevzemno zakonodajo usmerjeno le na javne delniške družbe,
               vendar pa posebnosti slovenskega okolja, sprememba družbenega in gospodarskega
               sistema zahtevajo, da se na enako pregleden način zaščiti tudi delničarje družb,
               katere delnice niso uvrščene na organizirani trg. Bistveno torej je, da morajo tudi
               pri prevzemih večjih nejavnih družb veljati ista pravila kot pri prevzemih delniških
               družb, uvrščenih na organizirani trg. Tako bomo zagotovili enake pravice tudi za
               skupino malih delničarjev nejavnih družb.</p>
               <p>Menedžerski odkupi, ki so po naši oceni tudi moralno sporni in etično vprašljivi,
               lahko pa so celo v skladu z obstoječo slovensko zakonodajo, pa tudi evropsko, za
               katere pa smo odgovorni tako Vlada kot poslanci v Državnem zboru. Očitno nadzorne
               službe niso opravile svojega poslanstva v skladu s svojimi pristojnostmi in v skladu
               s pričakovanji, ki jih imajo. Čas bo morda pokazal po številnih morebitnih aferah,
               kot je tako imenovana <q>"čista lopata"</q> in podobne, kdo je v tem delu posloval zakonito,
               kdo morebiti ne in kdo bo odgovarjal za morebitna nepravilna dejanja pri svojem
               delu.</p>
               <p>V Poslanski skupini Slovenske ljudske stranke bomo ta predlog zakona zagotovo
               podprli. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala tudi vam. Sedaj ima besedo kolega Vili Rezman, ki bo predstavil stališče
               Poslanske skupine DeSUS. Izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa ponovno. No, mi nimamo potrebe, da bi zdaj še enkrat ponovili kakšno
               antitajkunsko razpravo in ugotavljali, kdo in kaj je vzel, več ali manj, prej ali
               slej. Mi preprosto jemljemo ta predlog zakona kot nekaj, kar skuša izboljšati
               zakonodajo na tem področju, in ga štejemo za vrednega podpore.</p>
               <p>Preprosto drži, da kapital pač teži k moči, da kapital teži k temu, da ima v rokah
               odločanje, skratka, da se na različne načine krepi. In eden izmed načinov je pač tudi
               ta koncentracija, ki se dogaja preko prevzemov. Zlasti takrat, kadar gre za družbe,
               ki niso na organiziranem trgu, je možnosti za to, da se dogajajo slabosti, toliko
               več. In prav je, da se tisti, ki so manjši, da se tisti, ki so slabše informirani,
               tisti, ki nimajo prvega kontakta z novimi informacijami, nimajo toliko moči, na nek
               način zaščitijo. To skuša ta predlog dopolnitev zakona prinesti in zato ga mi
               podpiramo.</p>
               <p>Prav je, da se poostrijo nekatera pravila, da se zagotovi večja javnost,
               informiranost, s tem seveda tudi vedenje in možnost za pravilno odločanje manjšinskih
               delničarjev. In prav je, da se z revizijskimi instrumenti to boljšo informiranost, z
               objavo poročil, tudi omogoči vsem ostalim, ki je nimajo, zaradi tega, ker so močni že
               na dosegu roke.</p>
               <p>Ocenjujemo, da je bilo vendar vredno prisluhniti temu, na kar je opozorila Agencija
               za trg vrednostnih papirjev, ki govori o tem, da bo pa nekaj več stroškov, da bo
               nekaj več administriranja in da sami ta hip niso ustrezno pripravljeni, nimajo vseh
               podatkov. In ocenjujemo, da je bilo prav prisluhniti tudi tistim pomislekom, ki jih
               je izrekla Gospodarska zbornica in ki so podobni tem iz ATVP.</p>
               <p>Kljub vsemu v Poslanski skupini DeSUS ocenjujemo, da so predlagane spremembe in
               dopolnitve korektne, da od njih lahko pričakujemo boljšo zaščito manjšinskih
               delničarjev in zato bomo ta predlog zakona tudi podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče Poslanske skupine SNS bo predstavil poslanec Bogdan Barovič.
               Izvolite.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala, gospod podpredsednik, v drugo za dano besedo. Kolegice in kolegi, predstavniki
               Vlade! Dopolnitev Zakona o prevzemih je dobrodošla, na žalost pozna. Pomembno je, da
               pride, sicer gre za ureditev kriterija v 4. členu, ki je bil postavljen prenizko, gre
               za znižanje praga za nejavne družbe, v bistvu gre za zaščito vseh delničarjev, še
               posebej v tem primeru manjših, manjšinskih delničarjev, gre za izenačitev pravil
               igre, ki bodo s tem zakonom vzpostavljena med vse delničarje, in gre za spoštovanje
               načela zaščite manjšinskih delničarjev v dveh vsebinah.</p>
               <p>Najprej je zelo pomembna vsebina 3. člena, kjer se s spremenjeno določbo jasno ureja,
               da obveznost dati prevzemno ponudbo preneha šele, ko končni prevzemni prag prevzemnik
               preseže na podlagi uspešne prevzemne pogodbe. Pomemben pa je tudi 4. člen, ta govori
               o dodatni zaščiti manjšinskih delničarjev, in sicer tako da v proces vstopijo v
               sodelovanje neodvisni revizorji, ki strokovno ocenijo primernost ponujenih cen,
               izdelajo ustrezno poročilo in dajejo delničarjem možnost biti informiran. Vsebina je
               tako popolna in v Slovenski nacionalni stranki bomo Predlog zakona o spremembah in
               dopolnitvah Zakona o prevzemih podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Z vašo predstavitvijo smo končali tudi s predstavitvami stališč
               poslanskih skupin. Ker k dopolnjenemu predlogu zakona ni bilo vloženih amandmajev,
               zaključujem drugo obravnavo predloga zakona. Odločanje o predlogu zakona bomo v
               skladu s časovnim potekom seje zbora opravili danes v okviru glasovanj, predvidoma
               pol ure po prekinjeni 36. točki dnevnega reda. S tem tudi prekinjam to točko.</p>
               <p>Prehajamo na <title>15. TOČKO SPREJETEGA DNEVNEGA REDA - OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O GOSPODARSKIH DRUŽBAH</title>. Za to točko imamo
               na razpolago 45 minut časa. Predlog zakona je v parlamentarno proceduro vložila Vlada
               Republike Slovenije, zato ponovno dajem besedo državnemu sekretarju, da predstavi
               oziroma da dopolnilno obrazloži predlog zakona. Izvolite.</p>
            </sp>
            <sp who="SDZ4:JeršičTomaž">

               <speaker>MAG. TOMAŽ JERŠIČ:</speaker>

               <p>Hvala lepa za besedo, predsedujoči. Spoštovane poslanke, spoštovani poslanci! Namen
               novele zakona o gospodarskih družbah je predvsem implementacija evropske zakonodaje
               oziroma implementacija štirih direktiv, ki jih moramo implementirati do vključno
               septembra letošnjega leta. To smo storili v paketu in pred nami je novela zakona, ki
               jo bom na kratko predstavil.</p>
               <p>Prvi dve direktivi uvajata novosti predvsem na bilančnem področju. Pa naj samo na
               kratko naštejem, katere so to: zvišanje kriterijev za razvrščanje družb po velikosti,
               zahteva po izdaji letne izjave o upravljanju družb v poslovnem poročilu ali posebnem
               poročilu. Večja novost, ki bo vplivala na poslovanje ali poslovanje delniških družb,
               je določilo o obveznem oblikovanju revizijske komisije v javni delniški družbi. Člani
               komisije so člani nadzornega sveta, en član pa mora biti strokovnjak za računovodstvo
               ali revizijo. Do sedaj je bila ta obveznost samo pri enotirnem sistemu
               upravljanja.</p>
               <p>Naslednja direktiva govori o določanju nekaterih izjem, se pravi poenostavitve
               nekaterih postopkov. Gre za poenostavitev postopkov, da mora ustanovitev delniške
               družbe s stvarnimi vložki pregledati en ali več revizorjev. To z novelo zakona ne bo
               več potrebno, in sicer v primerih, v katerih je vrednost papirjev, tržnih vrednostnih
               papirjev oziroma stvarnih vložkov, zelo eksaktno, jasno na trgu. Gre to v primerih,
               <q>"če so predmet stvarnega vložka prenosljivi vrednostni papirji ali instrumenti
               denarnega trga in je njihova vrednost določena kot tehtano povprečje tečaja; če je
               predmet stvarnega vložka, razen vrednostnih papirjev in instrumentov denarnega trga,
               že bil vrednoten s strani revizorje ali če izvira poštena vrednost predmeta stvarnega
               vložka iz revidiranega letnega poročila."</q> Se pravi, poenostavljamo in znižujemo
               stroške pri teh postopkih. Seveda pa ima vsak delničar možnost, v skladu z zakonom,
               da lahko ponovno naroči oziroma ovrednoti te stvarne vložke.</p>
               <p>Z novelo se podaljšuje obdobje, za katerega lahko da skupščina družbe pooblastilo za
               nakup lastnih delnic. To obdobje se podaljšuje z 18 na 36 mesecev, direktiva pa
               dovoljuje, da je to obdobje veljavnosti 5 let, vendar se nismo odločili za maksimalno
               dobo. Dodatno varstvo upnikov uvaja v direktivo v primeru zmanjšanja vpisanega
               kapitala družbe. Upniki, ki imajo pri družbi nepoplačane zapadle terjatve, ki so
               nastale pred objavo vpisa sklepa o zmanjšanju osnovnega kapitala, lahko blokirajo
               registrski postopek glede vpisa tega sklepa. Se pravi, dodatno varstvo upnikov.
               Zadnja direktiva je sicer bolj formalno-tehnična, ker že dosedanji zakon ureja
               poenostavitve pri združitvah in delitvah družb z možnostjo opustitve obvezne
               revizije.</p>
               <p>Naj navedem še nekaj drugih sprememb, ki se ne tičejo samih direktiv. Z novelo se
               spreminja tudi višina odškodninske odgovornosti revizorja za morebitno škodo, ki jo
               lahko povzroči pri opravljanju svojega dela. Namesto enega zneska, ki je bil do sedaj
               150 tisoč evrov, se uvajajo trije zneski, in sicer za majhne družbe, srednje in
               velike. Zneski so 150 tisoč, 500 tisoč in maksimalni znesek za velike družbe -
               milijon evrov.</p>
               <p>V 75. členu zakona se dodajo novi razlogi za izbris podjetnika iz Poslovnega registra
               Slovenije. Bolj eksaktno smo napisali, smo dodelali zakon v členu, ki omogoča prenos
               posameznega dela podjetja podjetnika na novo ali prevzemno kapitalsko družbo. O tem
               je sicer obstoječa zakonodaja že govorila, vendar je bilo eksaktno vse navedeno v
               komentarju, kar pa ni zavezujoče.</p>
               <p>Naj povem, da smo odpravili neko praznino, kar se tiče lastnih delnic, ki jih ima v
               portfelju svoja družba. 250. člen oziroma člen zakona trenutno veljavnega govori o
               maksimalno dovoljenjem odstotku lastnih delnic, ki jih lahko ima družba v portfelju,
               in če preseže teh 10%, ki ostaja tudi s to novelo zakona, da mora te delnica umakniti
               ali odsvojiti. Vendar je nastala pravna praznina, če poslovodstvo oziroma skupščina
               ali nadzorni svet o tem ni odločal oziroma ni sprejel odločitve, ni bilo sankcije.
               Sedaj z novelo je družba kaznovana za ta prekršek. Predlagana novela vsebuje še
               nekatere manjše popravke, ki pa so bili potrebni zaradi uskladitve z zakonom o sodnem
               registru, zakonom o poslovnem registru in pa zakonom o dohodnini. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Predlog zakona je obravnaval Odbor za gospodarstvo kot matično
               delovno telo. Besedo ima predsednik odbora Feri Horvat.</p>
            </sp>
            <sp who="SDZ4:HorvatFrancFeri">

               <speaker>FRANC (FERI) HORVAT:</speaker>

               <p>Hvala za besedo. Spoštovani! Odbor za gospodarstvo je kot matično delovno telo
               obravnaval predlog zakona glede na sklep Kolegija predsednika Državnega zbora po
               skrajšanem postopku. Odbor je bil seznanjen z mnenjem Zakonodajno-pravne službe in
               del pripomb je bil tudi upoštevan v amandmajih poslanskih skupin koalicije, ki jih je
               odbor sprejel. Odbor je bil seznanjen tudi z mnenjem Državnega sveta in z mnenjem
               Vseslovenskega združenja malih delničarjev.</p>
               <p>V razpravi na odboru so sodelovali poleg poslancev predstavniki Vlade, predsednik
               Vseslovenskega združenja malih delničarjev in predstavnica Gospodarske zbornice
               Slovenije. V razpravi je bilo poudarjeno, naj Vlada prouči in upošteva pripombe in
               opozorila Vseslovenskega združenja malih delničarjev pri naslednji novelo zakona o
               gospodarskih družbah. Namreč, predstavnik Vlade je na seji med drugim povedal, da je
               bilo premalo časa za temeljito proučitev številnih pripomb, ki jih je dalo v zadnjem
               trenutku Vseslovensko združenje. Sprejeti amandmaji so vključeni v dopolnjeni predlog
               zakona in so sestavni del poročila, ki ga imate.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Mi pa prehajamo na predstavitev stališč poslanskih skupin.</p>
               <p>Stališče Poslanske skupine SDS bo podal Danijel Krivec. Izvolite.</p>
            </sp>
            <sp who="SDZ4:KrivecDanijel">

               <speaker>DANIJEL KRIVEC:</speaker>

               <p>Spoštovani podpredsednik, cenjene kolegice in kolegi, spoštovani predstavniki
               ministrstva! Cilj Predloga zakona o spremembah in dopolnitvah zakona o gospodarskih
               družbah, ZGD1-B, je uskladitev slovenskega pravnega reda z direktivami Evropske
               unije, ki so bile sprejete v letih 2006 in 2007 in so spremenile direktive s področja
               prava družb, predvsem na bilančno-računovodskem področju. Rok za implementacijo
               navedenih direktiv se izteče v letu 2008. Pri predlogu zakona se kot temeljna osnova
               upoštevajo načela enakopravnega obravnavanja delničarjev, dosledno varstvo upnikov,
               manjšinskih družbenikov in delničarjev ter poenostavitve in učinkovitost postopkov
               organiziranja in poslovanja gospodarskih družb. Poglavitne rešitve predloga zakona se
               nanašajo na implementacijo evropskih direktiv v slovenski pravni red, in sicer
               poenostavitev določenih institutov, vrednotenje stvarnih vložkov, pridobivanje in
               financiranje lastnih delnic, varstvo upnikov v primeru zmanjšanja opisanega kapitala.
               Zvišujejo se kriteriji za razvrščanje družb po velikosti za majhne in srednje družbe.
               Določa se razkrivanje zunajbilančnih operacij, razkrivanje transakcij, v katerih je
               družba vstopila s povezanimi družbami in osebami. Določa se kolektivna odgovornost
               članov upravnih, poslovodnih in nadzornih organov družbe v zvezi s pripravo in objavo
               letnih računovodskih izkazov in letnega poročila. Uvajanje navedenih direktiv
               zasleduje cilje v koalicijski pogodbi, ki govorijo o nujnosti izboljšanja obstoječih
               in novih zakonskih predpisov z namenom izboljšanja konkurenčnosti gospodarstva in
               odprave nepotrebnih administrativnih bremen, obenem pa zagotavljanje večje
               preglednosti in transparentnosti poslovanja. Obravnavani Predlog zakona o spremembah
               in dopolnitvah zakona o gospodarskih družbah, ZGD1-B, izpolnjuje navedene cilje, zato
               ga bomo v Slovenski demokratski stranki podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Stališče Poslanske skupine SD bo predstavil kolega Matjaž Han. Izvolite.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa še enkrat, spoštovani podpredsednik. Predstavniki Vlade, kolegice in
               kolegi! Novela predloga zakona o gospodarskih družbah po mnenju predlagatelja, torej
               Vlade Republike Slovenije, pomeni manjše spremembe. Predlagatelj je večkrat poudaril,
               da so pomembne spremembe potrebne zgolj zaradi prenosa štirih evropskih direktiv v
               slovenski pravni red. Res je, da novela spreminja oziroma zvišuje kriterij za
               razvrščanje gospodarskih družb po velikosti, določa obvezne preglede stvarnih vložkov
               pri ustanovitvah delniških družb, spreminja določbe glede maksimalnega dovoljenja
               deleža lastnih delnic osnovnega kapitala in še nekaj drugih sprememb. Ne morem pa se
               izogniti še bolj kot sami vsebini samemu političnemu vzorcu političnega vedenja.</p>
               <p>Vlada Janeza Janše se je že na začetku mandata odločila, da bo dobro vpeljan sistem
               dialoga prekinila. Največji dokaz za to je na področju pogovora in dogovora s
               socialnimi partnerji, z zavračanjem podlag stroke, da ne govorim potem, ko se zgodijo
               referendumi, za katere vemo, kako so uspešni, in da na koncu ne opazimo demonstracije
               delavk in delavcev, ki hočejo pravico iskati na ulici, ker pač Vlada ni bila sposobna
               pogovor izpeljati za mizo in so to samo nekateri od dokazov za napačne politične
               vzorce obnašanja.</p>
               <p>Napačni vzorci vedenja so do izraza prišli tudi pri sprejemanju te novele o
               gospodarskih družbah. Zanimivo je, kako koalicija zavrača predloge, ki ne prihajajo
               iz kabineta predsednika Vlade. Koalicija ni želela zaupati presoji stroke, ki dela v
               Zakonodajno-pravni službi. Od predlaganih 16 sprememb in dopolnitev k zakonu, ki bi
               zakon naredile bolj konsistentnega in strokovno manj spornega, so jih sprejeli le
               peščico. Še huje pa je bilo pri predlaganih spremembah drugih specializacijskih
               organizacij. Državni svet je k zakonu podal šest sprememb, koalicija pa jih je, tako
               kot ponavadi, brez razprave in strokovnega utemeljevanja tudi zavrnila. Vseslovensko
               združenje malih delničarjev pa je podalo več kot 20 pripomb. Takrat pa sta Vlada in
               koalicija ubrali drugačno taktiko, zagovarjali sta, da je za proučitev predlogov
               premalo časa in da ne morejo preučiti vseh teh predlogov. Pri tem pa je zanimivo
               dejstvo, da nas je poslanke in poslance Vlada večkrat dobesedno prisila v
               postavljanje rekordov pri sprejemanju zakonov, če rečem tako bolj po domače, je
               prisilila, da smo sprejemali pomembne zakone, strateške zakone kar čez noč.</p>
               <p>Skratka, Socialni demokrati Predlogu sprememb in dopolnitev Zakona o gospodarskih
               družbah ne bomo nasprotovali. Kljub temu pa opozarjamo, da zakon ni dober, da ni
               zadosten in da bi morala Vlada sprejemati boljše in odlične zakone, takšne, ki se jih
               državljanke in državljani tudi zaslužijo. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Stališče Poslanske skupine Nova Slovenija bo predstavil Martin
               Mikolič.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala še enkrat za besedo. V Poslanski skupini Nove Slovenije ne vidimo razloga, da
               ne bi podprli predlog novele o gospodarskih družbah, saj spoštujemo pravni red
               Evropske unije in prenos direktiv v slovenski prostor, kar olajšuje sodelovanje družb
               v evropskem gospodarskem prostoru in izboljšuje konkurenčnost v svetu. Slovenija je v
               večji meri že izpolnila svoje obveznosti glede uskladitev s pravnim redom in
               obveznosti glede pravnih podlag v zvezi s prejemki menedžerjev, ki jih je naložila
               Evropska unija. V zadnjem času je bilo v Državnem zboru in v medijih veliko govora o
               tako imenovanih tajkunih, ki naj bi uravnavali poslovno okolje, omogočali
               manipulacije, koncentrirali kapital in nesluteno bogateli. Sprejeli smo že nekatere
               ukrepe, ki bodo na nek način preprečili tako početje določenih posameznikov. Tako bo
               po našem mnenju tudi sprememba novele o gospodarskih družbah pripomogla k doslednemu
               ravnanju in spoštovanju zakonov in predpisov. Novela bo določala obvezno razkrivanje
               zunajbilančnih operacij, transakacij, v katere je družba vstopila s povezanimi
               družbami, ter kolektivno odgovornost vodstvenih organov družb za računovodske izkaze
               in poročila. Prav tako se povečujejo vrednostni kriteriji za razvrščanje gospodarskih
               družb na majhne, srednje in velike.</p>
               <p>Poleg tega se v Poslanski skupini Nove Slovenije strinjamo z novostmi in izboljšavami
               na področjih, ki zagotavljajo učinkovitost in konkurenčnost gospodarskih družb, ter
               njihovo prilagajanje spremembam na trgu. Tako bodo po novem zakonu o gospodarskih
               družbah opredeljena tudi <q>"spin off"</q> podjetja, to je oddelitev dela, premoženja in
               dejavnosti družbe na novo družbo, ki je v popolni lasti prenosne družbe.</p>
               <p>V Poslanski skupini Nove Slovenije se tudi zavzemamo in si prizadevamo, da se v
               demokratičnem procesu vzpostavijo za vse gospodarske subjekte enaki pogoji in da se
               zaščiti male delničarje, zagotovi njihovo učinkovito delovanje in zmanjšanje
               tveganega kapitala. Z namenom zaščite upnikov in prepovedjo kakršnegakoli poslabšanja
               premoženja delničarjev oziroma družbenikov družb bomo ta predlog sprememb zakona v
               Poslanski skupini Nove Slovenije podprli. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče Poslanske skupine Slovenske ljudske stranke bo predstavil
               poslanski kolega Kristijan Janc.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa. Še enkrat pozdrav vsem skupaj! Evropsko pravo družb je zelo dinamično,
               nenehno se sprejemajo nove uredbe in direktive, še bolj pa je značilno nenehno
               spreminjanje in dopolnjevanje obstoječih direktiv.</p>
               <p>Zelo pomembna je tudi praksa Evropskega sodišča. V letu 2008 ponovno izteče rok za
               uskladitev z več direktivami Evropske unije s področja prava družb, predvsem tistimi,
               ki urejajo vprašanje bilančnega oziroma računovodskega prava. Že na tej isti seji smo
               prejšnji torek sprejemali novelo zakona o revidiranju, ki se je dotikala vsebinsko
               enakih sprememb oziroma implementacije direktiv v naš pravni red.</p>
               <p>S spremembami direktiv oziroma tu predlaganimi spremembami se bistveno ne posega v
               koncepcijo posameznih institutov, pač pa se nekateri instituti in postopki podrobneje
               opredeljujejo z namenom večje učinkovitosti in varstva upnikov ter družbenikov po eni
               strani, po drugi strani pa omogočajo tudi poenostavitve izvedbenih postopkov v
               gospodarskih družbah.</p>
               <p>Poglavitne rešitve zakona se torej nanašajo na implementacijo evropskih direktiv v
               slovenski pravni red. V tehnične podrobnosti se v tej predstavitvi ne bomo spuščali,
               ker tudi na odboru ni bilo večjih pomislekov ali težav s sprejemanjem te spremembe in
               dopolnitve zakona o gospodarskih družbah. Zato bomo v Poslanski skupini Slovenske
               ljudske stranke predlagani zakon podprli. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine DeSUS bo predstavil poslanec Ivan
               Jelen.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo, predsedujoči. Kolegice in kolegi, predstavniki Vlade! Dejstvo je, da
               je gospodarska zakonodaja izredno zahtevna in obsežna, zato je ob konstantnem
               spreminjanju razmer na trgu in kulture obnašanja gospodarskih subjektov tudi večkrat
               podvržena noveliranju. Zahteve po uskladitvi tega področja prihajajo tudi s strani
               Evropske unije, naša dolžnost pa je slednje implementirati v osnovni zakon. In tako
               imamo sedaj pred seboj ta predlog novele. Večina predlaganih določb tako izhaja iz
               štirih evropskih direktiv. Ne gre za bistvene vsebinske spremembe, ki bi morebiti
               posegale v osnovna načela gospodarskega prava, kljub temu pa so ravno tako pomembne.
               Gre namreč za noveliranje kar nekaj poglavij osnovnega zakona, na primer, v zvezi z
               računovodskimi, bilančnimi postavkami. Novost je uvedba obveznega oblikovanja
               revizijske komisije v javni delniški družbi, torej, tako v delniških družbah z
               enotirnim kot tudi v delniških družbah z dvotirnim sistemom vodenja.</p>
               <p>V zvezi z lastnimi delnicami, ki presegajo dovoljeni prag 10%, je v že sedaj veljavni
               zakonodaji naloga poslovodstva družbe, da presežek v roku treh let odsvoji ali
               umakne. Vendar sedaj veljavni zakon ne predvideva sankcije za kršitev tega dolžnega
               ravnanja, zato je treba to pravno praznino zapolniti in določiti sankcioniranje.</p>
               <p>Predlog novele vključuje spremembe v smeri dorečenosti posameznih institutov in
               gospodarskih razmerij, na primer prenos posameznega dela podjetja podjetnika na novo
               prevzemno kapitalsko ali kapitalsko družbo je bil konkretiziran zgolj v komentarju
               Zakona o gospodarskih družbah, kar pa ne daje pravne podlage za tovrstno ravnanje.
               Tako je sedaj predlagano to področje vključiti v zakonska določila, kar poslanci
               DeSUS-a smatramo kot nujno za zagotovitev pravne varnosti gospodarskih subjektov.</p>
               <p>Pripombe, ki smo jih v naši poslanski skupini sicer imeli ob prvotnem predlaganem
               besedilu novele so bile sanirane v okviru obravnave na matičnem delovnem telesu, zato
               bomo predlog zakona novele soglasno tudi podprli. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine SNS bo predstavil poslanec Srečko
               Prijatelj. Izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Spoštovane kolegice in kolegi! Res je, da Zakon
               o gospodarskih družbah doživlja prenovo, ki jo od nas zahteva direktiva in na nek
               način poenostavlja postopke, implementira kar nekaj direktiv EU-ja, in res je tudi
               to, da za tovrstne postopke Slovenija ima posluh, zelo hitro se odzovemo na zahtevana
               pravila Evrope in skoraj z nobeno od direktiv, tudi ne s tem, ne čakamo oziroma ne
               dolgovlačimo. Res pa je tudi to, da nasprotna stran, torej socialni partnerji, ki so
               prav gotovo odločilnega pomena za gospodarstvo in za novo dodano vrednost, ki se v
               Sloveniji ustvarja, nimajo takšnega posluha pri Vladi in tudi ne takšne možnosti, da
               bi lahko svoje ideje, svoja hotenja, svoje zahteve snovali bodisi v boljše proizvodne
               postopke in s tem pripomogli k temu, da se pravično deli tudi dodana vrednost, ki se
               ustvarja; in res je tudi to, da je ravno na Odboru za gospodarstvo bilo na to
               tematiko vloženo kar nekaj pripomb. Nekaj od teh jih je sicer matično delovno telo,
               Odbor za gospodarstvo, sicer upoštevalo, v večini pa zavrnilo z izgovorom, da je
               premalo časa in da se v to ne more v bistvu Vlada zadosti hitro poglobiti. Pa
               vendarle vse zakone, ki so pomembni tako za Evropo kot za Slovenijo, po mnenju Vlade
               sprejemamo po hitrem postopku, nekatere kar čez noč, in ni razumljivo, da v bistvu v
               tem kontekstu ne bi zmogli toliko, da bi upoštevali tudi dobronamerne pripombe.</p>
               <p>Jaz imam eno svojo generalno pripombo, in sicer tudi ta noveliran zakon ne bo
               odpravljal možnosti zlorab in ne bo preprečeval dejansko grabežljivosti posameznikov
               v gospodarskih družbah in preprečil bogatenja. Ta tajkunizacija, če lahko temu tako
               rečemo, se bo, kljub temu da bo to dopolnilo Zakona o gospodarskih družbah, danes
               verjetno soglasno sprejelo, nadaljevala z vso vnemo, priča smo že, da se to že kar
               dogaja v javnih postopkih in da že nikogar več ni sram, če si lasti podjetja in na
               tak čuden, po mojem, tudi nezakonit način, pred katerim si država zatiska oči,
               pridobiva predvsem osebno korist. Na žalost zakon o gospodarskih družbah na nek način
               v tem kontekstu, kot je danes dopolnilo predlagano, je nujen, ne dopolnjuje pa
               bistvenih pomanjkljivosti, ki se v gospodarstvu pojavljajo.</p>
               <p>Slovenska nacionalna stranka tem dopolnilom ne bo nasprotovala. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Saši Peče bo predstavil stališče Poslanske skupine Lipa.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani navzoči! Če bi se našel kdo, pa upam, da mi ne bo nihče zameril, ki bi me
               vprašal, ali je kateri izmed govornikov pred menoj poznal vsebino predloga zakona, ki
               so se sedajle zvrstili, vsi po vrsti, bi bil moj odgovor: ne. Gospodje, niti eden
               predloga zakona ni poznal! Če se govori, ne sme biti, spoštovane, cenjene kolegice in
               kolegi, ne sme biti cilj predloga zakona vklopitev določil prava EU, ampak mora biti
               osnovni cilj izboljšanje materije. In če je ena od vsebin, ki govori o direktivah v
               EU tudi tako imenovano financiranje vrednostnih papirjev, gospodje in gospe, potem
               smo imeli - pa bom z datumom 20. 12. lanskega leta - edino možno rešitev, če bi
               sledili trem primarnim ciljem s področja lastništva vrednostnih papirjev v slovenskih
               podjetjih. In sicer. Prvič, sledili oziroma predlagali smo vam sleditev financiranja
               poslov. Drugič, sledili smo tistemu pojmu, ki je tako imenovani najpomembnejši in bi
               onemogočal izčrpavanje potem prevzetih podjetij. Hočem povedati, da se dividende, ki
               so jih novih lastniki, ki so do finančnih sredstev prišli preko finančnega
               inženiringa, najpogosteje Nove Kreditne banke in Nove Ljubljanske banke Maribor -
               odločili za izplačilo abnormalno visokih dividend in s tem izčrpali to lastno
               podjetje za naslednja dve, tri leta, odvisno, kolikšna je bila njihova pogodbena
               vrednost s finančnim sektorjem, torej z eno izmed bank, ki je zadevo financirala. In
               tretjič, v tem istem predlogu amandmaja, ki ste ga imeli vsi prisotni poslanci in
               poslanke Državnega zbora možno izglasovati, je bilo seveda pooblastilo Agencije za
               trg vrednostnih papirjev, in sicer da se pred izdajo dovoljenja za prevzemno ponudbo
               onemogoči poplačilo prevzetih obveznosti prevzemnika iz naslova izplačanih dividend
               prevzetega podjetja, kadar je bila prevzemna ponudba zavarovana za zastavo teh istih
               vrednostih papirjev. Ta amandma, pod katerega sem bil podpisan takrat jaz, je podprlo
               8 poslancev, nasprotovalo je 53 poslancev Državnega zbora, čeprav je zasledoval,
               gospodje in gospe, ta cilj, ki pa sedaj naenkrat, ker je opredeljen v direktivi
               Evropskega parlamenta in sveta, je zasledovan, ga boste pa danes podprli vsi.</p>
               <p>Torej, s tega naslova jaz lahko še enkrat rečem, ali ne veste danes - in po
               obrazložitvah sodeč, glede na to, da ste za to govornico bili vsi, ste brali, to pa
               govori o tem, o tem - ali pa takrat enostavno niste poslušali.</p>
               <p>Ampak seveda, decembra je bilo še prekmalu, da bi se prevzemi po eni strani, po drugi
               strani zaščita, po tretji strani izčrpavanje prevzemnega podjetja odvijalo v
               slovenskem prostoru oziroma preprečili, je bil tak rezultat, kot je bil podan - in še
               enkrat bom povedal, rezultat, izpisek glasovanja, ki sem ga danes posebej naročil,
               osem poslancev od devetdesetih, ki imamo glasovalno pravico, jih je podprlo tovrstno
               zamisel.</p>
               <p>Še enkrat pa lahko rečem, da financiranje, najsibo lastnih delnic iz naslova prve,
               druge, tretje ali četrte direktive, torej 06 43, 06 46, 06 68 ali 07 63 je ena izmed
               teh posledic, ki jih te direktive spremljajo v svoji vsebini. Ampak ali ni malo
               čudno? Ko pride Vlada s šestmesečnim zamikom, ko bi lahko pristopili k marsikateri
               učinkoviti rešitvi, so vse poslanske skupine, ki govorijo <q>"Joj, čudovito, edina
               napaka, ki je, da je to tako pozno."</q> Medtem ko smo to isto zadevo imeli vsaj v eni
               vsebini izpostavljeno - 20. 12. je bil dan glasovanja - pa poslanci in poslanke
               pravijo: <q>"Ne."</q> Jaz mislim, da moramo prvo gradivo si sploh pogledati, drugič pa slepo
               sledenje Vladi in pa volilni kampanji ni tisto, kar od nas ljudje pričakujejo oziroma
               po moji oceni jim tega ne smemo dati - samo volilne obljube. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, zaključujem drugo obravnavo predloga
               zakona. Odločanje o predlogu zakona bomo v skladu s časovnim potekom zbora opravili
               danes v okviru glasovanj, pol ure po prekinjeni 39. točki dnevnega reda. S tem
               prekinjam točko dnevnega reda in vodenje predajam zopet gospodu Pečetu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala predsedniku Državnega zbora. Mi pa prehajamo na <title>34. TOČKO DNEVNEGA REDA -
                  TO JE NA OBRAVNAVO PREDLOGA ODLOKA O USTANOVITVI SAMOSTOJNEGA VISOKOŠOLSKEGA
                  ZAVODA FAKULTETE ZA INFORMACIJSKE ŠTUDIJE V NOVEM MESTU</title>
               </p>
               <p>Za to točko imamo na razpolago 50 minut časa. Predlog odloka je v obravnavo zboru
               predložila skupina poslank in poslancev s prvopodpisanim poslancem Ivanom Grillom.
               Besedo dajem predstavniku predlagatelja odloka za dopolnilno obrazložitev predloga
               zakona. Gospod Grill, beseda je vaša.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Spoštovani gospod predsedujoči, spoštovana gospa ministrica, spoštovane poslanke in
               poslanci. Novo mesto je danes gospodarsko središče jugovzhodnega dela Slovenije in pa
               seveda tudi regijsko središče bodoče Dolenjsko-belokranjske regije. Spada v eno izmed
               razvitejših regij Slovenije, saj ima zelo velik gospodarski potencial v številnih
               uspešnih podjetij in pa tudi v malem gospodarstvu. Že v preteklosti, še posebej pa
               danes se v tej regiji soočamo z velikim pomanjkanjem visokošolsko izobraženega kadra,
               predvsem z naravoslovno-tehničnega področja in pa tudi znanstveno-raziskovalnega
               dela, ki ga potrebuje gospodarstvo.</p>
               <p>Ta regija ima zelo velik potencial akademsko izobraženih ljudi, ki so zaposleni v
               gospodarstvu, in okoli 5.000 študentov, ki se danes v veliki meri izobražujejo
               predvsem na ljubljanski univerzi, deloma pa tudi na mariborski in primorski. Žal pa
               se po zaključku njihovega študija zaradi spleta okoliščin veliko diplomantov ne vrača
               nazaj v to regijo, ampak se zaposlijo predvsem tam, kjer so študirali. To se potem
               odraža v deficitu kadra, predvsem na farmacevtskem, avtomobilskem in v
               informacijsko-naravoslovnimi poklici.</p>
               <p>Že več kot 10 let si Dolenjska oziroma Novo mesto prizadeva, da bi v tem delu
               Slovenije ustanovili takšne visoke šole in fakultete, ki jih potrebuje gospodarstvo
               in bi le-te lahko sčasoma prerasle v univerzo. Žal se v preteklih mandatih tako vlada
               kot politika s področja visokega šolstva ni odzivala tem potrebam in zahtevam
               dolenjskih občin in gospodarstva, zato danes v Novem mestu še nimamo nobenega
               državnega visokošolskega zavoda. V letu 2006 je mestna občina Novo mesto kot največja
               občina v tem delu Slovenije ponovno prevzela pobudo, da bi se začela še bolj
               intenzivna priprava ustreznih visokošolskih vsebin in pa tudi priprava dokumentacije
               za izgradnjo univerzitetnega kampusa. V ta namen se je ustanovil javni zavod
               Univerzitetno in raziskovalno središče, ki ima ključno naloga, da pripravlja ustrezne
               visokošolske vsebine in dokumentacijo, ki bo omogočila pridobitev sredstev za
               izgradnjo kampusa, kjer bomo imeli bodočo univerzo. Vsa ta prizadevanja in aktivnosti
               so povsem v skladu tako z Resolucijo o nacionalnem razvoju visokega šolstva kot tudi
               z Resolucijo o nacionalnih razvojnih programih Republike Slovenije do leta 2023.</p>
               <p>Konec leta 2007 je bil v sodelovanju z našim univerzitetnim raziskovalnim središčem
               pripravljen študijski program Fakultete za informacijske študije, ki je bil deležen
               pozitivne kreditacije na Svetu za visoko šolstvo. Ta program je bila seveda tudi
               osnova, da smo poslanci iz tega dela Slovenije vložili ta predlog odloka tudi v
               parlamentarno obravnavo. Poleg mene so ta predlog odloka vložili tudi kolegica
               Marjetka Uhan, kolega Franc Žnidaršič in kolega Kristijan Janc. Vsi poslanci iz tega
               dela Slovenije smo bili ves čas aktivno vključeni v ta prizadevanja, zato smo sedaj
               tudi pobudniki za ustanovitev te državne fakultete. Veseli smo, da ta predlog podpira
               tudi Vlada Republike Slovenije, ki je k temu dala pozitivno mnenje, zato se ji za
               podporo v imenu predlagateljev in vseh bodočih študentov te fakultete iskreno
               zahvaljujemo.</p>
               <p>Da ima fakulteta veliko podporo tudi v gospodarstvu, kaže dejstvo, da ustanovitev te
               fakulteta podpira Gospodarska zbornica Dolenjske in Bele krajine, Območna obrtna
               zbornica Novo mesto, Društvo novomeških študentov in akademska pobuda, ki združuje
               preko 100 doktorjev znanosti in akademikov s tega področja. Prav oni so bili v
               preteklih letih ves čas iniciatorji številnih pobud, predlogov, da bi v tem delu
               Slovenije prišli od kvalitetnih visokošolskih zavodov, ki bodo kasneje lahko prerasli
               v univerzo.</p>
               <p>Cilj gospodarstva in seveda vseh nas, ki prihajamo iz Dolenjske, je, da bodo vsi na
               novo ustanovljeni visokošolski zavodi temeljili predvsem na visoki kvaliteti, ki bo
               zagotavljala našim diplomantom zaposlitev in visok nivo znanja.</p>
               <p>Zato v imenu predlagatelja ocenjujem, da je ta predlog odloka upravičeno podpreti in
               se za podporo vsem že vnaprej zahvaljujemo.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Predlog odloka je obravnaval Odbor za visoko šolstvo, znanost in
               tehnološki razvoj kot matično delovno telo. Besedo ima predsednik gospod Rudolf Moge
               za predstavitev poročila odbora. Izvolite.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Spoštovani gospod podpredsednik, ministrica s spremljevalko, kolegice in kolegi, prav
               lep pozdrav! Odbor za visoko šolstvo, znanost in tehnološki razvoj je obravnaval
               Predlog odloka o ustanovitvi samostojnega visokošolskega zavoda Fakultete za
               informacijske študije v Novem mestu, ki ga je Državnemu zboru v obravnavo predložila
               skupina poslancev s prvopodpisanim poslancem Ivanom Grillom. Na seji odbora so bili
               prisotni predstavniki predlagatelji odloka, Zakonodajno-pravne službe in Ministrstva
               za visoko šolstvo, znanost in tehnologijo.</p>
               <p>Predstavnik predlagatelja predloga odloka gospod Ivan Grill je v predstavitvi odloka
               dejal, da obstajajo na Dolenjskem velike potrebe po visoko izobraženem kadru,
               predvsem na tehničnem področju. Že več kot deset let se v tem delu Slovenije vlagajo
               napori za ustanovitev visokošolskih zavodov, ki naj bi sčasoma prerasli v univerzo.
               Zato je v letu 2006 Mestna občina Novo mesto prevzela pobudo, da bi se začela
               intenzivna priprava visokošolskih vsebin ter za izgradnjo oziroma pripravo
               dokumentacije za univerzitetni kampus. S tem namenom je tudi ustanovila javni zavod
               univerzitetno raziskovalno središče, ki ima za nalogo pripravo visokošolskih vsebin
               in tudi dokumentacije, ki bo omogočila pridobivanje sredstev za izgradnjo kampusa,
               kjer bo lahko bodoča univerza. Leta 2007 je bil v sodelovanju z Univerzitetnim in
               raziskovalnim središčem pripravljen program, ki je bil deležen pozitivne akreditacije
               na Svetu za visoko šolstvo. Ta program pa je bil tudi osnova, da so poslanci iz
               Dolenjske vložili Predlog odloka o ustanovitvi Fakultete za informacijske študije v
               Novem mestu.</p>
               <p>Ministrica za visoko šolstvo, znanost in tehnologijo je povedala, da se Vlada zavzema
               za odpiranje visokošolskega prostora in ga narediti odprtega, ki bo služil predvsem
               študentom pa tudi potrebam lokalnih skupnosti in razvoju regij. Na ta način se bo
               približevalo okolje študija študentom in preprečeval beg možganov, študij pa bi
               postal dostopnejši in zanimivejši širšemu številu študentov. Iz obiskov Vlade po
               regijah pa so se prav v Dolenjsko-belokranjski regiji soočili s pomanjkanjem
               vrhunskih strokovnjakov, ki bi lahko reševali najzahtevnejše probleme, vezane na
               vedno bolj razvijajoče se gospodarstvo, kjer so informacijska znanja dnevna stalnica
               tako v avtomobilski industriji, farmacevtski industriji, kakor tudi tam prisotni
               industriji.</p>
               <p>V razpravi so članice in člani odbora podprli prizadevanja, da se v Novem mestu odpre
               nova fakulteta. Nekateri pa so imeli ob tem pomisleke glede načina ustanavljanja te
               fakultete, ki je v nasprotju z dosedanjo prakso tako glede ustanovitve kot tudi
               njihovega financiranja. Postavlja se tudi vprašanje glede ocene predlagatelja, da
               ustanovitev te fakultete ne bo zahtevala nobenih dodatnih finančnih sredstev, Vlada
               pa v svojem mnenju to demantira in navaja, da bo za te namene prišlo do
               prerazporeditve znotraj proračuna. Opozorjeno je bilo tudi na to, da Vlada še vedno
               nima definirane mreže ustanavljanja fakultet in univerz v Sloveniji, na podlagi
               katere bi bila v dolenjsko pokrajino umeščena tudi predlagana fakulteta. Na ta način
               bi se bilo možno lažje odločati o tem, kje naj bi nastale nove fakultete oziroma
               univerze in kakšne programe naj bi le-te izvajale.</p>
               <p>Odbor je sprejel amandmaje skupine poslancev s prvopodpisanim gospodom Ivanom Grillom
               ter dva svoja amandmaja. Ti amandmaji so bili zgolj posledica pripomb
               Zakonodajno-pravne službe. Tako je s sprejetjem teh amandmajev postal odlok tak, da
               tudi v zdajšnji proceduri ni potreboval več dopolnitev v amandmajski obliki. Vsi ti
               amandmaji so bili vključeni v dopolnjeni predlog odloka. Zato odbor predlaga
               Državnemu zboru, da tako dopolnjen odlok sprejme s konsenzom, kot je to storil odbor.
               Dolenjcem hkrati s tem čestitam za njihovo prvo javno visokošolsko organizacijo!</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo dajem predstavniku Vlade za uvodno obrazložitev mnenja. Z nami je
               ministrica za visoko šolstvo, znanost in tehnologijo. Izvolite, beseda je vaša.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Lepo pozdravljeni, spoštovani predsedujoči, spoštovane poslanke in poslanci, predvsem
               tudi predlagatelji tega odloka! Vlada Republike Slovenije že od vsega začetka
               poudarja, da se zavzema za odprtje visokošolskega prostora in s tem želi narediti
               tudi prostor bolj konkurenčen, da predvsem služi tako potrebam gospodarstva in
               lokalnih skupnosti, seveda v interesu študentov. Pri tem odloku so se združile vse te
               usmeritve, in sicer, pobuda za ustanovitev samostojnega visokošolskega zavoda,
               fakultete, se je rodila iz potreb gospodarstva, lokalne skupnosti, hkrati pa pomeni
               tudi napredek pri razvoju te regije, in takih pobud Vlada seveda ne bo zavirala.</p>
               <p>Cilj študijskega programa informatika v sodobni družbi je, po besedah pobudnikov,
               izobraziti diplomante v temeljnih znanjih, ki ne bodo usposobljeni le za izvajanje
               strokovnih, a razmeroma rutinskih opravil, ampak bodo pri njih sistematično razvijali
               kompetence za ukvarjanje z bolj kompleksnimi problemi, ki izhajajo iz konkretnih
               tehnoloških operacij, tako gospodarstva kot tudi posameznikov.</p>
               <p>Druga usmeritev, ki bi jo želela na tem mestu še poudariti, je približevanje okolja
               študija študentom in s tem tudi preprečevanje bega možganov. Na ta način postaja
               študij tudi dostopnejši in zanimivejši širšemu krogu študentov.</p>
               <p>Kot sem poudarila že na seji pristojnega odbora, iz obiskov Vlade po regijah smo se
               lahko prav v Dolenjsko-belokranjski regiji soočili s pomanjkanjem vrhunskih
               strokovnjakov, ki bi lahko reševali najzahtevnejše probleme, vezane na vedno bolj
               razvijajoče se gospodarstvo v tej regiji. Posebej pa naj na koncu izrazim tudi
               veselje nad tem, da so se povezali poslanci tega območja, da stojijo za tem tudi
               lokalne pobude, občina, in da so poslanci, lahko rečemo, prevzeli tudi del
               odgovornosti za ta postopek, ki teče v Državnem zboru. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Prehajamo na predstavitev stališč poslanskih skupini. Stališče
               Poslanske skupine LDS naj bi predstavil kolega Aleš Gulič. Ga ni. Stališče Poslanske
               skupine Nova Slovenija bo predstavila poslanka Marjetka Uhan. Izvolite.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. Lepo pozdravljeni ministrica s sodelavko, poslanke in poslanci!
               Naj uvodoma povem, da je ideja o ustanovitvi univerze na Dolenjskem stara več kot dve
               desetletij. Od takrat, ko se je prvič pojavila ta ideja in želja, pa do danes so se
               na primer ustanovile že dve novi univerzi na Primorskem. Razlogi, da se visokošolski
               prostor ni odprl dolenjski regiji, so gotovo večplastni, vsi pa se strinjamo, da do
               sedaj ni bilo nikoli prave politične volje in podpore.</p>
               <p>V jugovzhodnem delu Slovenije imajo sedeže nekatera naša najuspešnejša podjetja,
               tukaj imam v mislih predvsem farmacevtsko in avtomobilsko industrijo, ki izkazuje
               potrebe po visoko izobraženem kadru. Dolenjska je gotovo ena izmed najuspešnejših
               gospodarskih regij s številnimi strokovnjaki, doktorji znanosti, ki pa svoje znanje
               podajajo na slovenskih fakultetah izven regije. Študenti, ki se izobražujejo na
               visokošolskih zavodih v Sloveniji, po zaključku študija pa se zaradi različnih
               okoliščin ne vrnejo več v domačo regijo. Tukaj sta na škodi tako gospodarstvo kot
               lokalno okolje, saj ni primernih strokovnjakov za visoko zahtevano delo. Z
               ustanovitvijo fakultete za informacijske študije upamo, da bomo skušali zadržati vsaj
               nekaj kakovostnega kadra v domačem okolju ali privabiti perspektivne študente iz
               drugih regij. Na ta način bodo študenti imeli možnost izobraževanja v domačem kraju,
               hkrati pa bodo imeli svoje bogato znanje in izkušnje možnosti podajati profesorji
               strokovnjaki iz domačega okolja.</p>
               <p>V Poslanski skupini Nove Slovenije verjamemo, da bo fakulteta s kvalitetnim
               študijskim programom porabila kader iz Dolenjske, bila odprta tudi za druge, hkrati
               pa bo izobrazila kadre, ki jih bodo zaposlili, ki jih potrebuje gospodarstvo.
               Potrditev, da je program primeren, je dal tudi akreditacijski senat Sveta za visoko
               šolstvo, kar je bila podlaga, da smo štirje dolenjski poslanci vložili odlok o
               ustanovitvi fakultete v proceduro. Zavedamo se, da je sprejemanje tega odloka
               precedenčni primer, vendar pa to ni samo želja nas poslancev, ampak nas podpirajo
               tudi območna združenja, lokalna skupnost in gospodarstvo. Za ta projekt se je še
               posebej zavzemala občina Novo mesto, ki je leta 2006 ustanovila javni zavod,
               Univerzitetno in raziskovalno središče, ki je imelo ključno vlogo tako pri pripravi
               dokumentacije za akreditacijo programov kot tudi dokumentacije za infrastrukturni
               del.</p>
               <p>V Poslanski skupini Nove Slovenije bi radi še enkrat poudarili, da fakultete ne
               ustanavljamo zaradi fakultete same, ampak zaradi potreb gospodarstva in lokalnega
               okolja ter študentov. Pri tem se zasleduje tudi cilj po odprtju in po konkurenčnosti
               visokošolskega prostora. Navsezadnje pa ustanovitev fakultete pomeni tudi napredek v
               razvoju dolenjske regije. Upamo, da bo sprejetje tega odloka pokazatelj dobre prakse
               in da bodo ideje o dolenjski fakulteti udejanjili že naši otroci kot študenti. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Mag. Janez Kramberger pa bo predstavil stališče Poslanske
               skupine Slovenske ljudske stranke. Izvolite.</p>
            </sp>
            <sp who="SDZ4:KrambergerJanez">

               <speaker>MAG. JANEZ KRAMBERGER:</speaker>

               <p>Hvala lepa, gospod podpredsednik. Spoštovana gospa ministrica s sodelavko, kolegice
               in kolegi! Lepo pozdravljeni!</p>
               <p>V Poslanski skupini Slovenske ljudske stranke bomo podprli ustanovitev fakultete za
               informacijske študije v Novem mestu, ker menimo, da je razvoj visokega šolstva in
               znanstvenoraziskovalne dejavnosti ena pomembnejših usmeritev te regije. Novo mesto je
               že v strategiji prostorskega razvoja Slovenije opredeljeno kot regijsko središče
               nacionalnega pomena. Želimo si, da to tudi ostane, zato je treba preprečiti beg
               možganov iz tega konca Slovenije. V regiji je več velikih in srednje velikih
               podjetij, ki so pomembni subjekti na gospodarskem področju. Za svoj razvoj in dvig
               konkurenčnosti potrebujejo kakovostne kadre in visoko razvite raziskovalne storitve.
               Verjamemo, da bo ustanovitev fakultete pozitivno vplivala na rast in priseljevanje
               perspektivnega kadra. S tem bo dana možnost, da študentje ostanejo v regiji in da se
               ustvarijo kvalitetna delovna mesta, kjer se bodo lahko kasneje kot diplomanti tudi
               zaposlovali.</p>
               <p>Ustanovitev fakultete po našem mnenju pomeni tudi prihod različnih strokovnjakov, s
               čimer bi prav tako pozitivno vplivali na razvoj jugovzhodne regije. Izobrazbena
               struktura na tem področju v jugovzhodni Sloveniji zaostaja za slovenskim povprečjem.
               Prav tako zaostaja za povprečjem delež števila raziskovalcev med zaposlenimi. Tudi
               zato razumemo in podpiramo predlog poslancev iz te regije in tudi vseh ostalih, ki si
               prizadevajo, da se v Novem mestu ustanovi fakulteta za informacijske študije. Naša
               poslanska skupina bo ta predlog odloka podprla.</p>
               <p>Spoštovani gospod podpredsednik, dovolite, da še tudi izrazim podporo naslednjima
               dvema spremembama odlokov, torej odlokov o spremembah in dopolnitvah odloka o
               ustanoviti Univerze na Primorskem in tudi spremembi odloka o ustanovitvi in
               preoblikovanju Univerze v Mariboru. Tudi to bomo mi v naši poslanski skupini podprli.
               Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. To pomeni, da se iz razprave pri naslednjih točkah umikate. Iz
               predstavitve? Vaša želja bo upoštevana.</p>
               <p>Mag. Vasja Klavora bo predstavil stališče Poslanske skupine DeSUS. Izvolite.</p>
            </sp>
            <sp who="SDZ4:KlavoraVasja">

               <speaker>MAG. VASJA KLAVORA:</speaker>

               <p>Spoštovani gospod podpredsednik, spoštovana gospa ministrica!</p>
               <p>V nacionalnem programu visokega šolstva v okviru gospodarskih in socialnih reform ter
               drugih nacionalnih strateških razvojnih dokumentih pa tudi aktih, kot so Lizbonska
               strategija, Bolonjska deklaracija, so opredeljeni temeljni razvojni cilji
               izobraževalnega področja, za katere je mogoče potrditi, da se uresničujejo tudi skozi
               ta projekt, ki ga obravnavamo danes. Demografski in ekonomski kazalci za to našo
               jugovzhodno slovensko regijo še kako kažejo potrebo po ustanavljanju in krepitvi
               regionalnih visokošolskih inovacijskih središč. Izobraževalne ustanove se morajo
               odpirati vsem zainteresiranim uporabnikom, torej se morajo približati tudi
               generacijam študentom. Skratka, povezava gospodarskega okolja in akademskega
               izobraževalnega sistema. Ključna naloga in smisel novoustanovljenega visokošolskega
               zavoda oziroma Fakultete za informacijske študije v Novem mestu in tudi drugih že
               obstoječih in bodočih lokalno umeščenih fakultet in visokih šol je v tem, da se s
               tem, ko se odpirajo v posameznem regijskem središču, odpravljajo razvojna
               neravnovesja med posameznimi družbenimi področji in med regijami. Pomembno je, da se
               na tak način pospeši notranji pretok znanja, kompetence in ekspertnosti ter da to
               znanje ostaja doma in pozitivno doprinese k socialni koheziji posamezne regije.</p>
               <p>V tem, da se visokošolski prostor decentralizira, da se razpreda mreža visokošolskih
               zavodov izven glavnih univerzitetnih središč po celotni Sloveniji, vidimo pozitivnost
               in prednost v razvojnih usmeritvah povezav med lokalnim gospodarstvom in
               prebivalstvom na regionalnem nivoju. Naša poslanska skupina bo ta predlog odloka
               podprla.</p>
               <p>Dovolite mi, gospod podpredsednik, ker moram sedaj voditi sejo naprej, da povem, v
               imenu poslanske skupine, da bo podprla tudi oba druga predloga o Univerzi v Mariboru
               in Univerzi na Primorskem. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine SNS bo predstavil poslanec Zmago
               Jelinčič Plemeniti .</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Dolenjci, Belokranjci, Suhokranjci bodo dobili svojo
               univerzitetno središče, kar je prav, pravilno in pravzaprav zadnji trenutek. V tem
               delu Slovenije so se že dolgo trudili, da bi prišli do neke podobne ustanove, kjer bi
               lahko študirali na visokošolskem zavodu in predlog štirih poslancev je primeren,
               dober in mislim, da bomo težko našli kakšnega v Državnem zboru, ki bo glasoval proti
               temu predlogu. Mislim, da prebivalci Dolenjske, pa če še malo bolj podrobno, kot sem
               že prej rekel, Suhe krajine in pa Bele krajine, potrebujejo to zadevo. Dostikrat je
               bil študijski program vezan bolj na Zagreb kot na Ljubljano. Hvala bogu se je to
               nehalo z ustanovitvijo samostojne Slovenije, ampak nadomestila pa v veliki meri na
               Dolenjskem ni bilo.</p>
               <p>Zato mislim, čisto na kratko: to zadevo je treba podpreti in želim temu
               visokošolskemu zavodu dobro, lepo prosperiteto in čim več uspešnih študentov in
               dobrih strokovnjakov.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Stališče Poslanske skupine Lipa bo predstavila poslanka Barbara Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Lep pozdrav tudi v mojem imenu! Dejstvo, da tovrstnim predlogom ali takim
               predlogom pravzaprav ne gre nasprotovati. Verjamem, da si vsi v naši družbi želimo
               imeti družbo, ki bo temelječa na znanju, in nedvomno je vsak tak prispevek
               dobrodošel, zato ga bomo tudi v Poslanski skupini Lipa zagotovo podprli.</p>
               <p>Ampak tisto, kar je mogoče v celotni zgodbi zanimivo, je vseeno treba omeniti.
               Kolegica pred menoj je dejala, da gre pravzaprav za precedenčni primer. Ja, res je,
               jaz pravim, da je pod to vlado vse mogoče. Vlada, ki si je zadala obisk posameznih
               regij, zbere tri, štiri poslance, podpiše odlok o ustanovitvi visokošolskega zavoda,
               Vlada Republike Slovenije pride v parlament, ki to podpre, seveda, ker gre za vladne
               poslance. Ampak, veste, spoštovane kolegice in kolegi, ta predlog zakona nima
               opredeljenih finančnih posledic. Predlagatelji ste v predlog odloka zapisali, da ta
               odlok ne bo imel finančnih posledic za proračun Republike Slovenije. Pa je ministrica
               za delo, družino in socialne zadeve oziroma Vlada Republike Slovenije dala mnenje, ki
               pravi, ne glede na finančno oceno predlagateljev, ki predvideva, da ne bo dodatnih
               finančnih posledic za proračun, pripominjamo, da finančne posledice bodo. Če bi
               opozicija vložila tak predlog odloka, zakona, bi ga gospod Plevelj, ki ponavadi
               suflira vodstvu Državnega zbora, predsedniku Državnega zbora, zavrnil in umaknil iz
               parlamentarne procedure. Vendar ker gre za vladni predlog odloka, je pod to Vlado
               tudi to mogoče.</p>
               <p>Če dovolite, da zaključim, nedvomno je ustanovitev visokošolskega zavoda v Novem
               mestu pomemben dosežek, pomemben dosežek tudi za to vlado, tudi za ta parlament. Upam
               in želim, da se bo vlada Janeza Janše začela zavedati pomena znanja, pomena
               izobraževanja in tudi lastne ustvarjalnosti v idejah. Nenazadnje je nesprejemljivo,
               da si je predsednik Vlade Republike Slovenije privoščil krasti intelektualno lastnino
               na državnih slovesnostih. Morda bo tudi ta odlok ali pa taki odloki pripomogli, da se
               bo takšno ravnanje Vlade Republike Slovenije v naši državi končalo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Stališče Poslanske skupine SDS bo predstavil poslanec Ivan Grill.
               Izvolite.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Še enkrat hvala lepa za besedo. Spoštovani prisotni! V Poslanski skupini Slovenske
               demokratske stranke smo veseli vsake pobude, ki v Sloveniji ustvarja nove, predvsem
               državne visokošolske zavode, ne glede na to, ali jih vložijo koalicijski poslanci ali
               opozicijski, saj to omogoča našim študentom brezplačen študij, predvsem pa jim poceni
               tudi stroške bivanja, kajti s tem se jim kraj študija tudi približa, in to je tudi
               tisti ključni cilj. Z ustanovitvijo fakultete, ki ima tako široko podporo v
               gospodarstvu, bomo izobraževali študente, ki bodo lahko dobili zaposlitev takoj po
               končanem študiju in bodo s tem prispevali k hitrejšemu razvoju gospodarstva.</p>
               <p>Fakulteta za informacijske študije, katere odlok sprejemamo danes, je prva fakulteta,
               katere ustanoviteljica je država. To nenazadnje tudi dokazuje, da si Vlada Republike
               Slovenije prizadeva, da se tudi na področju visokega šolstva decentralizacija začne
               izvajati, vendar na način, da se omogoča ustanovitev novih visokošolskih zavodov tam,
               kjer so za to ustvarjeni pogoji. To je podpora gospodarstva, lokalne skupnosti,
               študentov in tudi ustrezna infrastruktura. Vse te pogoje izpolnjuje predlog za
               ustanovitev fakultete za informacijske študije, zato bo poslanska skupina ta predlog
               tudi podprla.</p>
               <p>Smo pa v Poslanski skupini Slovenske demokratske stranke veseli tudi informacij, da
               prihaja iz Novega mesta nova pobuda oziroma novi predlogi za akreditacijo še dveh
               fakultet, in sicer - fakulteta za industrijski inženiring in fakulteta za upravljanje
               s podeželjem. Z ustanovitvijo še dveh fakultet bodo v bodoče lahko ustvarjeni tudi
               pogoji, da pride v Novem mestu do ustanovitve že tako dolgo želene univerze. Ob tem
               pa želimo, da bodo iz teh novih izobraževalnih inštitucij, fakultet, visokih šol
               prihajali predvsem diplomanti, ki bodo s svojim znanjem prispevali k razvoju
               Dolenjske in nenazadnje tudi celotne Slovenije.</p>
               <p>Kot sem že omenil, v Poslanski skupini Slovenske demokratske stranke bomo predlog
               odloka za ustanovitev prve fakultete v Novem mestu tudi podprli.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Končali smo s predstavitvami stališč poslanskih skupin in ker amandmaji k dopolnjenem
               predlogu odloka niso bili vloženi, zaključujem drugo obravnavo predlaganega akta.</p>
               <p>Glasovanje o predlogu odloka bomo opravili danes v okviru glasovanj, pol ure po
               prekinjeni 36. točki dnevnega reda.</p>
               <p>S tem pa prekinjam to točko.</p>
               <p>Prehajamo na <title>35. TOČKO DNEVNEGA REDA,</title> to je na obravnavo <title>PREDLOGA ODLOKA
                  O SPREMEMBAH IN DOPOLNITVAH ODLOKA O USTANOVITVI UNIVERZE NA PRIMORSKEM.</title>
               </p>
               <p>Za to točko imamo prijavljenih 37 minut.</p>
               <p>Predlog odloka je v obravnavo zboru predložila Vlada Republike Slovenije.</p>
               <p>Besedo dajem ministrici za visoko šolstvo, znanost in tehnologijo Mojci Kucler
               Dolinar za uvodno obrazložitev predloga odloka.</p>
               <p>Izvolite prosim.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Ponovno hvala za besedo.</p>
               <p>V odloku o spremembah odloka o ustanovitvi Univerze na Primorskem je predlagano
               preoblikovanje Turistice - Visoke šole za turizem Portorož Univerze na Primorskem v
               Fakulteto za turistične študije Portorož - Turistico Univerze na Primorskem.
               Izpolnjevanje pogojev za njeno preoblikovanje je ugotavljal tudi Svet Republike
               Slovenije za visoko šolstvo in na svoji seji decembra 2007 je sprejel pozitivno
               mnenje. Poleg te spremembe sta predlagani še dve manjši spremembi: naslov sedeža
               Fakultete za humanistične študije Koper in naslov sedeža Primorskega inštituta za
               naravoslovne in tehnične vede Koper.</p>
               <p>V skladu z novo uredbo o standardni klasifikaciji dejavnosti so spremenjene oziroma
               usklajene tudi nekatere dejavnosti Univerze na Primorskem, zato predlagamo,
               spoštovani poslanci in poslanke, da odlok sprejmete.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Predlog odloka je obravnaval Odbor za visoko šolstvo, znanost in
               tehnološki razvoj kot matično delovno telo. Predsednik Rudolf Moge pa nam bo
               predstavil stališče odbora. Izvolite.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Hvala, gospod podpredsednik. Spoštovana ministrica, kolegice in kolegi! Bom kratek.
               Odbor je obravnaval to spremembo odloka. Ob sami obravnavi, ker je to dvojezično
               območje, so nekateri člani spraševali, ali bi bilo modro naziv Turistica - pisano
               turistica, izgovorjeno turistika - pisati s črko K. Ko smo šli kasneje gledati v
               Slovar slovenskega knjižnega jezika, smo videli, da reč opredeljuje nekaj povsem
               drugega, kot to, kar naj bi fakulteta izvajala. Zaradi tega je ostalo pri imenu, kot
               ga je ga Vlada predlagala.</p>
               <p>Druga zadeva, o kateri smo tudi razpravljali, je bila pa ta, da se je visoka šola
               sedaj preoblikovala v fakulteto in v odloku ni bilo nobenih sprememb glede na upravne
               odbore, kajti upravni odbori visokih šol so sestavljeni drugače kot upravni odbori
               fakultete, zato je odbor sprejel določen amandma, ki je vključen v dopolnjeni predlog
               odloka in predlagam, da dopolnjeni predlog odloka sprejmete.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Mi pa prehajamo na predstavitev stališč poslanskih skupin. Stališče
               Poslanske skupine Nova Slovenija bo predstavil poslanec Alojz Sok. Izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa za besedo, spoštovani predsedujoči. Spoštovana ministrica s sodelavko! Gre
               za kratko vsebino, tako da bomo s to točko hitro končali. V skladu s Poslovnikom pa
               je menda tako, da je treba povedati stališče poslanskih skupin. Mi bomo, če mi
               dovolite, oba dva odloka, tako odlok o Univerzi na Primorskem kot tudi odlok o
               Univerzi v Mariboru podprli, bi pa, kar se tiče preoblikovanja Turistice - sedanje
               Visoke šole za turizem v Portorožu, po novem v Fakulteto za turistične študije, kar
               je, razumemo v Novi Sloveniji, nekako višji rang - želel opozoriti, da je pravzaprav
               uspešnost te šole, te fakultete in diplomatov, ki bodo končali študij na tej
               fakulteti, v rokah tistih, ki bodo tam poučevali. Jaz mislim, da si bodo prizadevali
               oblikovati dober kader, študente, ki bodo z diplomo lahko potem tudi dejansko
               uresničevali to, za kar je fakulteta ustanovljena.</p>
               <p>Zakaj to govorim? Zadnjič smo namreč tu s strani dr. Mencingerja, bivšega rektorja
               Univerze, lahko slišali, da se danes da diplome kar dobiti po internetu. Torej, če
               naše univerze, naše fakultete delajo tako, potem delajo medvedjo uslugo vsem tistim,
               ki jim omogočajo na tovrstni način priti do diplom. Kajti danes se velikokrat ne
               gleda papir, kaj ima kdo zapisano, ampak predvsem se gleda na to, kaj kdo zna in pa
               zmore narediti. Tako pač funkcionira današnje gospodarstvo.</p>
               <p>In še besedi dve o odloku mariborske univerze. Torej mi podpiramo to, da fakulteta v
               svojem imenu s kmetijstva tudi razširi svoj program na biosistemske vede, ker je to
               nuja, je v skladu z bolonjskim procesom. Zelo pa nas veseli tudi, kot smo seznanjeni,
               da bo 15. septembra prišlo do otvoritve mariborske kmetijske fakultete na novi
               lokaciji in da se je ta problem za časa te vlade razrešil, skupaj z razrešitvijo
               problema na Vrbantski, in tudi, da postopki v zvezi z gradnjo medicinske fakultete
               tečejo po načrtu. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Majda Širca v imenu Poslanske skupine Zares.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala. V Poslanski skupini Zares nimamo problemov z omenjenimi odloki - govorim kar o
               vseh treh in jih bomo podprli. Res da bi bilo hvaležno, če bi bila mreža
               visokošolskega študija nekje prej izdelana, pa da bi se zgodila postopoma po
               različnih iniciativah, da bi se potem šele naknadno, ko so te iniciative tako ali
               drugače predstavljene, izstavili računi brez predhodnega predračuna. Važno, kar je in
               pomembno nedvoumno, je to, kakšni bodo programi, kakšni bodo študiji, kakšni bodo
               kadri in kako kakovostno bodo zasnovani programi. V tem smislu seveda se nam zdi
               pozitivno, da se tudi v Mariboru biosistemske vede uveljavljajo oziroma kmetijstvo v
               bodoče, informacijske študije v Novem mestu in bodoče, kot slišim že, tudi druge
               industrijske študije inženiringa in upravljanja s podeželjem, kot smo slišali danes,
               da se bo tudi v Novem mestu zgodilo; pa seveda tudi z uvajanjem visokega študija na
               področju turizma v Portorožu. Kajti, v tem smislu bo manj pretoka slovenskih
               študentov v sosednjo državo, predvsem Italijo, ki je pravzaprav stimulirala tudi
               razvoj njihovega šolstva, saj je ogromno študentov odhajalo v Trst oziroma v Videm,
               kjer se je študij toliko bolj okrepil, tudi morebiti s prihodom drugih.</p>
               <p>Ampak dovolite, da ob tem širokem plasmaju novih študijev in visokošolskih programov
               izrazim še podporo nekemu študiju, ki pa postaja v Sloveniji vse manj prisotno, vse
               bolj deficitarno. Slovenija je na področju umetniških visokošolskih študijev na repu
               evropskih držav. Tukaj pa ni nobenega novega študija, tukaj pa ni nobenih novih
               prenovljenih programov in tukaj tudi ni nobenih iniciativ ne poslancev niti ne Vlade.
               Med 27 državami je študij umetniških poklicev, tako na področju glasbe, vizualne
               umetnosti, filma in avdiovizualnih študijev na repu, samo še Romunija, Poljska in
               Madžarska so za nami. Naj vam postrežem s podatki: povprečje študentov, ki se vpišejo
               na študij umetniških smeri, je v Sloveniji 1,5% od vsega študentskega korpusa,
               povprečje v Evropi je 4%, na Hrvaškem imajo 2,7% študentov, ki so vpisani na
               umetniške akademije, v Italiji 5,6%, na Irskem 10%, Malti 10% in še več.</p>
               <p>Skratka, mogoče bi veljalo kdaj v Sloveniji razmisliti tudi o tem, da so določeni
               študiji kreativnega razmišljanja, ki stimulirajo kreativno razmišljanje, da tudi
               razmišljanje, da potem, ko boš končal umetniško akademijo, ne boš imel kje dobiti
               dela, je že preseženo, zaradi tega, ker se formirajo tudi drugi poklici, kot so bili
               dojeti pred nedavnim v smislu teh zelo tradicionalnih in rigidnih form. Poleg tega
               naši, slovenski študentje in študentke odhajajo ven študirat igro, kamero,
               scenaristiko, montažo, jazz, v Graz, tako rekoč že vrsto let, medtem ko modifikacij
               študija v Sloveniji na humanističnih, družboslovnih oziroma umetniških akademijah ni.
               To Slovenkam in Slovencem očitno ni dovolj pri srcu. Še več, študij, ki ga razume
               država oziroma Univerza kot zelo drag, ker je res nekoliko drugačen in izstopa iz
               tega matematičnega razmišljanja, za študenta režije je potrebnih nekoliko več
               sredstev kot za študenta matematike, nas toliko stane, da smo na prej omenjenem
               najnižjem odstotku skoraj v Evropski uniji. Skratka, če bi kdaj tu za govornico
               želela podpreti, bi še kakšen tak odlok, seveda tokrat pa te tri. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zmago Jelinčič Plemeniti v imenu Poslanske skupine SNS.
            </p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Odlok o spremembah in dopolnitvah odloka o ustanovitvi univerze
               na Primorskem bomo seveda podprli. Dejstvo je, da gre v glavnem za spremembo imena,
               kar je pravzaprav tu najbolj pomembno in o čemer bi tudi govoril.</p>
               <p>V slovenskem imenu Fakultete za turistične študije Portorož imamo <q>"turistica"</q>. Mene
               zanima, kaj je to <q>"turistica"</q>, kajti v slovenskem jeziku te besede ne poznamo. In
               mislim, da bi bilo smiselno, če se že neka fakulteta imenuje na tak način, potem naj
               se uporablja slovensko ime, ne pa <q>"turistica"</q>. Tako da bi človek malo podvomil v to,
               da gospe in gospodje na tej fakulteti res obvladajo slovenski jezik. K temu me navaja
               tudi to, da z največjim veseljem uporabljajo tudi italijanski naziv te šole, po drugi
               strani pa imamo v nekdaj največjem slovenskem mestu Trsu univerzo, kjer nikomur ne
               pride na um, da bi imenoval tisto univerzo tudi s slovenskim imenom. Pojdite
               povprašat Italijane, poglejte njihove diplome, niti z besedico ni tam slovenskega
               jezika, pa vendar gre za slovensko etnično območje in gre za slovensko mesto! In gre
               za to, da če nič drugega, bi morala Vlada poskrbeti za reciprociteto na eni in na
               drugi strani. Pri nas pišemo <q>"turistica"</q>, ne vem, kaj se bo dogajalo še naprej, in
               vsaj <q>"turistika"</q> bi napisali. Ta beseda ima določen pomen v slovenskem knjižnem
               jeziku in lahko opravičimo ta naziv. Ampak ne, izgleda, da je bil nekdo tako pameten
               zelo, da se mu je fino zdelo, da je <q>"turistica"</q>. Čudno, zakaj ni pisal še s q-jem,
               <q>"turistiqa"</q>, recimo, pa bi namesto <q>"c"</q> napisal q spodaj, pa bi še bolj pameten
               izpadel.</p>
               <p>Skratka, prekleto žalostno je, da, bi rekel visoko izobraženi, najvišje izobraženi
               akademski krogi pišejo take nesmisle. Ampak to je pač posledica verjetno slovenskega
               hlapčevanja sem, tja, levo, desno, zgoraj, spodaj, vedno moramo imeti nekega
               gospodarja, vsaj nekateri, nekateri hvala bogu ne in se proti temu borimo, ampak
               ostali pa lahko s kimanjem, s pogledom v tla, z rahlo rdečico na licih pristajamo na
               vse take neumnosti in na klofute, ki nam jih delijo in se držimo tistega: če te udari
               po levem licu, mu nastavi še desnega. In tukaj mi zopet pride pred um tista
               Cankarjeva, da je <q>"hrbet biča vajen in željan"</q>. Dokler je vajen, še gre, ker potem
               enkrat izbruhneš in <q>"užgeš"</q> tistega, ki te tolče nazaj. Ampak, da je biča voljan, to
               je pa patologija. Tukaj pa je bolj nevarna zadeva in v takih zadevah, ko pišemo
               <q>"turistica"</q>, se kaže tudi to, da so nekateri <q>"voljani"</q>, da jih zopet pretepajo, neka
               sadomazohistična nota je v vsem tem skupaj.</p>
               <p>Žal se tukaj ne da kaj dosti spremeniti. Morda bodo pa tisti, ki so to napisali, čez
               čas prosili Vlado, da z novim odlokom spremeni tisti <q>"c"</q> v <q>"k"</q>. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Barbara Žgajner Tavš v imenu Poslanske skupine Lipa.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice in kolegi! Ta odlok je pripravila Vlada
               Republike Slovenije. In ni res, da gre zgolj za spremembo v imenu. Gre za pomembno
               vsebinsko spremembo. Jaz verjamem,da poslanke in poslanci, vsaj tisti, ki smo člani
               matičnega delovnega telesa, vemo, kaj stoji za črkami, ki so zapisane na tem listu
               papirja, vsaj prvi strani odloka. Gre za pomembno spremembo, ki se kaže na vsebini.
               In s to spremembo dobiva univerza oziroma po novem fakulteta v okviru primorske
               univerze težo in tej teži se nedvomno reče znanstvenoraziskovalna dejavnost. To je še
               iz tistega obdobja, pa mogoče se bo kdo lažje spomnil, ko so se v našem visokošolskem
               prostoru spreminjale visoke šole, visoke strokovne šole v univerzitetne programe
               oziroma tako imenovane fakultete. Zato pravim, da gre za pomembno vsebinsko
               spremembo, ki, verjamem, da bo imela tudi pozitivne učinke na kakovost izobraževalnih
               procesov in pa predvsem na kakovost pridobljenega znanja tistih študentk in
               študentov, ki se bodo odločali za nove programe oziroma za programe, ki imajo po
               novem fakultetno težo v okviru Univerze na Primorskem.</p>
               <p>V Poslanski skupini Lipa nedvomno podpiramo predlagano spremembo oziroma predlagan
               odlok. Prej sem že dejala, če želimo biti na znanju temelječa družba, potem si ne
               smemo privoščiti degradacije znanja, ampak je potreba znanju dati posebno težo in
               posebno mesto.</p>
               <p>V Poslanski skupini Lipa predlog odloka Vlade Republike Slovenije podpiramo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Eva Irgl v imenu Poslanske skupine SDS.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Najlepša hvala za besedo. Spoštovana ministrica, poslanke, poslanci! V Poslanski
               skupini Slovenske demokratske stranke bomo vsekakor podprli te predlagane rešitve
               oziroma dopolnitve znotraj odloka o ustanovitvi Univerze na Primorskem.</p>
               <p>Pa da se vseeno malce vrnem nazaj. V tem mandatu smo koalicijski poslanci, ki
               prihajamo s Primorske, vložili že pred časom tudi zakon o poroštvu Univerze na
               Primorskem predvsem zato, ker je bilo treba omogočiti tako študentom na eni strani
               kot profesorjem na drugi takšne pogoje, v katerih bodo lahko dobro in kvalitetno
               delali. Še posebej danes, ko se intenzivno vključujemo v proces oblikovanja skupnega
               visokošolskega prostora.</p>
               <p>In zakaj sem sama pravzaprav omenila na začetku poroštvo o Univerzi na Primorskem.
               Zato ker se tudi zaradi tega povečanja finančnih sredstev, ki je bilo takrat s
               potrditvijo odobreno, lahko danes posledično sprejemamo tudi ta odlok, ki je pred
               nami. V tem mandatu smo v zvezi z Univerzo na Primorskem podprli tudi predlog odloka
               o preoblikovanju Univerze na Primorskem. Takrat je namreč ta univerza pod svoje
               okrilje dobila tudi fakulteto za matematiko in za naravoslovje in informacijske
               tehnologije. To je bil vsekakor velik korak naprej, saj je do te spremembe prav
               Univerza na Primorskem pač veljala predvsem za tisto, ki pokriva do takrat samo polje
               družboslovja in humanistike. Dejstvo je, da je povečanje teh naravoslovnih ved, ki so
               se zgodile tudi s to potrditvijo tega odloka, v slovenskem prostoru vsekakor
               pomembno, saj je delež diplomantov na področju naravoslovja in tehnologije glede na
               Evropsko unijo predvsem nižji od evropskega povprečja. Vendar se danes kažejo
               pozitivni premiki znotraj teh vprašanj. Tudi pri nas v Sloveniji je Vlada, sicer tudi
               že pod prejšnjim ministrom za visoko šolstvo, namenila temu predvsem pozornost, ko se
               je tudi dijake začelo preusmerjati tudi bolj v naravoslovne in tehnične smeri.</p>
               <p>Današnji odlok, ki ga tukaj obravnavamo, omogoča; prvič, da se Visoko šolo za turizem
               v Portorožu preoblikuje v Fakulteto za turistične študije oziroma Turistico - tukaj
               se tudi v veliki večini strinjam s predgovornikom gospodom Jelinčičem glede tistega
               c-ja znotraj <q>"turistice"</q>. Druga sprememba tega odloka je, da pri Fakulteti za
               humanistične študije in Primorskem inštitutu za naravoslovne in tehnične vede se
               spremeni sedež, zadnja sprememba znotraj odloka pa je ta, da se članom upravnega
               odbora določi, da so upravičeni do povračila stroškov. To so spremembe in dopolnitve,
               vezane na odlok Univerze na Primorskem in v Poslanski skupini Slovenske demokratske
               stranke bomo ta odlok oziroma te spremembe vsekakor podprli. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Tako smo končali s predstavitvijo stališč poslanskih skupin. Ker
               amandmaji k dopolnjenemu predlogu odloka niso bili vloženi, zaključujem drugo
               obravnavo predloga odloka. Glasovanje o predlogu zakona bomo opravili danes v okviru
               glasovanj, pol ure po prekinjeni 36. točki dnevnega reda. S tem prekinjam to točko
               dnevnega reda.</p>
               <p>Prehajamo na <title>36. TOČKO - OBRAVNAVA PREDLOGA ODLOKA O SPREMEMBAH IN DOPOLNITVAH
                  ODLOKA O PREOBLIKOVANJU UNIVERZE V MARIBORU. PREDLOG ODLOKA JE V OBRAVNAVO ZBORU
                  PREDLOŽILA VLADA. BESEDO</title> dajem gospe ministrici za visoko šolstvo, znanost in
               tehnologijo Mojci Kucler Dolinar. Izvolite.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala za besedo. V predlaganem odloku o spremembah odloka o preoblikovanju Univerze v
               Mariboru je predlagana sprememba imena, in sicer, Fakultete za kmetijstvo Univerze v
               Mariboru. Novo ime je Fakulteta za kmetijstvo in biosistemske vede Univerze v
               Mariboru. Tudi tu je izpolnjevanje pogojev za preoblikovanje ugotavljal Svet
               Republike Slovenije za visoko šolstvo in na svoji seji decembra lansko leto sprejel
               pozitivno mnenje. V skladu z novo uredbo o standardni klasifikaciji dejavnosti pa so
               spremenjene oziroma usklajene dejavnosti Univerze v Mariboru. Zato predlagamo,
               spoštovane poslanke in poslanci, da ta odlok podprete.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog odloka je obravnaval Odbor za visoko šolstvo, znanost in
               tehnološki razvoj kot matično delovno telo. Besedo ima gospod Rudolf Moge, predsednik
               odbora, ki bo prestavil poročilo. Izvolite.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Gospod podpredsednik, ministrica, spoštovane kolegice in kolegi, lep pozdrav! Po
               uvodni predstavitvi ministrice na seji odbora ni bilo nobene obravnave in smo brez
               obravnave ta odlok soglasno potrdili, kar predlagamo tudi Državnemu zboru. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Zmago
               Jelinčič Plemeniti v imenu Poslanske skupine SNS. Prosim.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala za besedo. Brez dvoma bomo ta odlok podprli. Pa ne samo podprli, ampak sodim,
               da je predvsem sprememba imena pomemben korak naprej. Fakulteta za kmetijstvo in
               biosistemske vede pomeni, da se bo diapazon učnih predmetov in širine učnega programa
               bistveno razširil. V biosistemske vede pravzaprav sodi vse mogoče, predvsem pa
               ekologija. In vprašanja ekologije so danes ena najbolj pomembnih in najbolj žgočih ne
               samo v Sloveniji, Evropi, ampak na celem svetu. Zagotovo se bo v okviru tega
               obravnavalo tudi sonaravno kmetijstvo. To je panoga, ki se širi, ki pridobiva vedno
               večje število podpornikov in ki pravzaprav dodaja neko v znanosti, ne v vedah, neko
               dodatno znanje in dodatno širino.</p>
               <p>Upam, da bodo v okviru biosistemskih ved malo bolj obravnavali tudi škodljivost
               pesticidov, insekticidov, repelentov in vsega ostalega, kajti teh zadev imamo preveč,
               še posebej v Sloveniji. Zelo nonšalantno se ravna s temi strupenimi snovmi, ki pa ne
               le da zastrupljajo organizme direktno, ampak delujejo tudi na gensko strukturo. Že
               sprememba okolja vpliva na gensko strukturo. Sprememba, ki pa jo povzročajo te
               strupene substance, pa je še bistveno hujša. In ponavadi se v začetku niti ne opazi
               ali pa farmacevtske firme in druge kemijske firme, ki to proizvajajo, nočejo povedati
               pravih rezultatov zaradi gromozanskih zaslužkov, ki jih kujejo na tem področju.</p>
               <p>Tukaj notri lahko vštejemo tudi čiščenje voda z biosistemi. Mariborska fakulteta je
               že delala poskuse s tem in zelo uspešne poskuse in je skrajni čas, da se to
               nadaljuje. Upam, da Vlada ni dala tega odloka samo za to, da se spremeni ime in da se
               v 6. členu spremeni in razširi tisti odstavek, ki pač govori o tem, kaj vse počne ta
               fakulteta, ampak da bo prispevala tudi kakšna večja finančna sredstva za to področje.
               Namreč, še posebej čiščenje voda z biosistemi je pravzaprav en tak <q>"šlager"</q> sezone,
               ki ga lahko Slovenija z velikim pridom uporabi in prodaja svoje znanje po Evropi in
               svetu.</p>
               <p>Zato sodim, da je nujno treba ta odlok podpreti, mi ga bomo podprli, in ne samo to -
               pozdravljam tudi tiste, ki so ta odlok predlagali, in komaj čakam, da izvem kakšne
               rezultate.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Sašo Peče v imenu Poslanske skupine Lipa.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni.</p>
               <p>V poslanski skupini smo eni redkih tistih, ki verjamejo, da tovrstni akti, ki so
               danes pred nami, navkljub temu da nam zasedejo zelo malo časa, pripomorejo k
               skladnemu regionalnemu razvoju ali k razvoju posamezne, v narekovajih seveda,
               <q>"pokrajine"</q>, posameznega območja mnogo več kot aktualni referendumi in delitev
               Slovenije na mikro enote oziroma na enote, ki so primerljive občinam drugod po
               Sloveniji.</p>
               <p>Osebno sem tudi eden izmed tistih, ki verjame, da lahko izobraževalne inštitucije,
               izobraževalne ustanove ravno tako dobro ali, po vsej verjetnosti, mnogo bolje kot
               gospodarski subjekt pomenijo dolgoročno vizijo in pa dolgoročno sposobnost
               vklapljanja posameznega mesta, širše okolice ali nenazadnje celotnih področij države
               v tisto, kar je smiselno oziroma v tisto, k čemur je smiselno težiti, to je znanj,
               družbi prijazni znanju ali z drugimi besedami družbi, ki krepi znanje. Znanje je
               tisto, ki v naši državi je definitivno podcenjeno, vsaj v obliki odnosa Vlade
               Republike Slovenije do tistih, ki poskušajo znanje pridobiti.</p>
               <p>Lahko bi, verjetno tako kot vsak sleherni izmed vas, govoril o vplivu materialnih
               zmožnosti vsakega posameznika ali njegovih staršev do približevanja znanja njemu.
               Dejstvo je, da z omenjenimi odloki, kot je danes ta, in sicer konkretno Predlog
               odloka o spremembi in dopolnitvi Odloka o preoblikovanju Univerze v Mariboru,
               pripomoremo k novi vsebini, k novemu znanju. Mislim, da ni najpomembnejše, da s tem
               obogatimo univerzo ali drugače rečeno novo preoblikovano fakulteto za kmetijstvo in
               biosistemske vede. Predvsem in pomembno je to, da znanje, vsaj mi, ki smo
               zakonodajalec, v sodelovanju z Vlado Republike Slovenije omogočimo, da ga prejemajo
               tisti, ki so pod tovrstno znanje, prvič, najsibo ali izkazovali interes, drugič pa,
               da jim ga poskušamo maksimalno približati njihovemu stacionarnemu ali ozko
               distanciranemu področju. Torej, da se ne bo hodilo po znanje najsibo v tujino ali v
               obliki dnevne migracije 100 in nekaj kilometrov naprej. Enako verjamem, da je bilo
               pri odlokih, ki so nas spremljali pred oziroma v sklopu zadnje ure in pol.</p>
               <p>Ampak dovolite za zaključek. Poleg tako imenovanega 6. člena izobraževalne dejavnosti
               visokošolskega izobraževanja, drugega izobraževanja, izpopolnjevanja in usposabljanja
               znanstvenoraziskovalne dejavnosti, nenazadnje tudi umetniške dejavnosti, je tista
               vrednost ravno izobraževanje, ki se bo oziroma se mora izkazati v dvigu ravni, ne
               samo samega mesta in okolice v prihodnjem obdobju. Seveda bomo v Poslanski skupini
               Lipa odlok, ki je danes pred nami, tako kot verjetno vsi prisotni poslanci in
               poslanke, podprli. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ivan Grill, v imenu Poslanske skupine SDS.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Hvala lepa za besedo, gospod predsedujoči. Spoštovana gospa ministrica, spoštovane
               poslanke in poslanci!</p>
               <p>V Poslanski skupini Slovenske demokratske stranke bomo Predlog odloka o spremembah in
               dopolnitvah Odloka o preoblikovanju Univerze v Mariboru podprli. Pri tem smo veseli,
               da je v bistvu razlog za spremembo tega odloka v imenu, ki dejansko še dodaja, glede
               na nove vsebine, ki jih Fakulteta za kmetijstvo tudi izvaja, kajti to je dokaz, da se
               znanost na tem področju tudi veča oziroma da se tudi izobraževalni proces na tem
               področju izboljšuje, kar je garancija, da bomo tudi na tem področju pridobivali
               ljudi, ki bodo s tega tako pomembnega področja pridobivali nova znanja.</p>
               <p>Tako nas veseli, da je do tega odloka oziroma do tega predloga prišlo, in kot sem že
               omenil, ga bomo tudi podprli. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa mag. Potrata v imenu Poslanske skupine SD.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane poslanke in poslanci, spoštovana
               gospa ministrica s sodelavko! V Poslanski skupini Socialnih demokratov bomo Predlog
               odloka o spremembah in dopolnitvah Odloka o preoblikovanju Univerze v Mariboru
               podprli. Seveda pa naj povem, da je ta sprememba, ki smo ji priče zdaj, ena tistih
               manjših in lažjih sprememb odloka, skozi katere je morala Fakulteta za kmetijstvo in
               po novem tudi za biosistemske vede v daljšem časovnem obdobju prepotovati, da je
               prišla do tega, kar bo zdaj pomembnega v svojem okolju opravljala.</p>
               <p>Biotehniška fakulteta, kasneje Fakulteta za kmetijstvo, je morala spremeniti
               lokacijo, raste iz bogate tradicije sadjarstva in vinogradništva v okolju, v katerem
               deluje. Zadnje čase ali zadnja desetletja pa vse bolj postaja tudi pomembna
               izobraževalka kadrov za zelenjadarstvo in poljedelstvo. V okolju, v katerem taka
               fakulteta deluje, je veliko takih posameznikov in tudi institucij, ki spoznavajo
               pomen ekološke in integrirane pridelave hrane. In s tega območja izhajajo tudi zaradi
               strokovnjakov, ki na tej fakulteti delujejo, usposobljeni kmetovalci, ki ponujajo
               okolju, v katerem živijo, zdravo pridelano hrano. In iz tega okolja izhajajo tudi
               institucije za certifikacijo in standardizacijo integrirane in ekološko pridelane
               hrane. Vse to je torej nadgradnja tistega, kar naj bi okolje dajalo kot substrat za
               to, da se lahko uspešno razvija tudi stroka in zlasti tudi znanost, ki pomaga ubirati
               nova pota.</p>
               <p>Kot rečeno, bomo v Poslanski skupini Socialnih demokratov zaradi tega ta odlok z
               veseljem podprli. Tako se zadnje čase vedno reče, da mora biti še veselje poleg, ko
               kak odlok podpiramo. Ampak v tem odloku sta še dve drugi spremembi, o katerih drugi v
               poslanskih skupinah niso govorili, meni se pa zdita, ali Socialnim demokratom, pa
               tudi v drobnariji, ki pa sta pomembni po svoje.</p>
               <p>Univerzitetna knjižnica Maribor in študentski domovi dobivajo neko novo definicijo
               dejavnosti in dejavnost, ki jo bo s soglasjem ustanovitelja določal statut. Ko
               govorimo o Univerzitetni knjižnici Maribor, je to še prav posebej pomembno zaradi
               tega, ker smo ob Zakonu o knjižničarstvu veliko razpravljali v Državnem zboru tudi o
               funkciji, ki naj jo ima Univerzitetna knjižnica v Mariboru kot pomembna članica
               Univerze.</p>
               <p>No in naj opozorim še na droben, ampak pomemben popravek v 4. členu, kjer imajo člani
               upravnega odbora pravico samo do povračila stroškov in do nobenih sejnin. Lepo bi
               bilo, če bi se tudi v vseh drugih dejavnostih zgledovali po varčnosti in po
               skromnosti najvišje usposobljenih ljudi, ki vodijo slovenske univerze. In ko govorim
               o sredstvih, potem naj bo povedano, da bomo podprli Socialni demokrati tudi oba
               poprejšnja odloka o ustanovitvi fakultete v Novem mestu in odloka o Univerzi na
               Primorskem. Kako pa je to s sredstvi povezano? Ne samo koalicijski, ampak tudi
               opozicijski poslanci smo imeli prste vmes pri zakonu o poroštvu za Univerzo na
               Primorskem, ker smo nenazadnje z amandmajem pravi znesek vnesli v zakon.</p>
               <p>Kar pa zadeva fakulteto v Novem mestu, je prav opozoriti samo na to, da bi Socialni
               demokrati ob dolžni skrbi za enakomeren razvoj in mrežo visokošolskih zavodov bili
               veseli, znova pravim veseli, če bi za vse ustanovitelje vedno veljali tudi enaki
               pogoji. Vse tri odloke bomo podprli. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališ poslanskih skupin. Ker k predlogu
               odloka matično delovno telo ni sprejelo nobenega amandmaja, obravnavo
               zaključujem.</p>
               <p>Odločanje o predlogu odloka bomo v skladu s časovnim potekom seje zbora opravili
               danes v okviru glasovanj čez pol ure, to je ob 13.05.</p>
               <p>S tem prekinjam to točko dnevnega reda, prekinjam tudi sejo Državnega zbora, ki jo
               bomo nadaljevali čez pol ure, ob 13.05. Hvala.</p>
               <stage type="time">(Seja je bila prekinjena ob 12.34 in se je nadaljevala ob 13.05.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo sejo. Prehajamo na glasovanje zbora o
               predlogih odločitev. Poslanke in poslance prosim, da preverijo delovanje svojih
               glasovalnih naprav.</p>
               <p>Nadaljujemo s prekinjeno <title>13. točko dnevnega reda - obravnava Predloga zakona o
                  spremembah in dopolnitvah zakona o avtorskih pravicah, skrajšani postopek.</title>
               </p>
               <p>Nadaljujemo z drugo obravnavo, to je z odločanjem o vloženem amandmaju.</p>
               <p>Prehajamo na odločanje o amandmaju Poslanske skupine Zares k 1. členu. Obrazložitev
               glasu v imenu poslanske skupine, gospa Majda Širca, izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Rada bi nagovorila v tem trenutku več poslancev, kot smo jih prigovarjali
               v dopoldanskem času, tudi v luči potrebnosti in nujnosti tega amandmaja. Nekateri
               poslanci iz vrst koalicijskih strank ste sami ugotovili, da je amandma potreben, in
               to dejanje je bilo razumno. Potreben je predvsem v luči tega, da se kliping, se
               pravi, zbirka medijskih objav, katerih uporabnice so, priznajmo, resda v največji
               meri prav politične stranke, ne omeji na tako strogo prevedeno direktivo, kot jo je
               poskusila tolmačiti Vlada. Namreč, Vlada pravi, da je treba kliping omejiti samo na
               tiste novice, ki so zbrane s področja politike, aktualnih gospodarskih vprašanj in
               verskih vprašanj. Sami veste, da nas zanimajo tudi druga vprašanja: vprašanja s
               področja znanosti, šolstva, kulture, prostega časa, športa in tako dalje. Vse te
               objave zapadejo v pravila, ki so vezana na kliping, se pravi, kratke objave, omemba
               medija in tako naprej. Ampak če bomo prisluhnili tako drastičnemu in ozkemu
               tolmačenju direktive, ki pomeni vedno le nek plafon najbolj širokega konsenza, ki se
               potem implementira v vsaki državi po svojem lastnem okusu, tradiciji, uporabi in tako
               naprej, potem boste klipinge zožili samo na področje politike, gospodarstva in
               verstev. Ni smiselno, da bi se to zgodilo, uporabniki klipingov so tudi javni zavodi,
               društva s področja kulture, znanosti, šolstva in tako naprej.</p>
               <p>Skratka, želim, da prisluhnete temu amandmaju. Mnogi med vami ste mu danes že
               prisluhnili, bilo je prav, tudi mi smo na nek način, predlagatelji, popustili nekemu
               določilu, ki nam ni všeč, se pravi kolektivnega upravljanja z avtorskimi pravicami.
               Ampak vendarle, popustili smo zaradi tega, ker če bo ta sprememba sprejeta - in upam
               in kaže, da bo -, potem gre samo v prid novinarjem in novinarkam, ki bodo končno
               prišli do poplačila njihovih avtorskih pravic. Hvala za podporo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo o amandmaju. Glasovalo je 65 poslank in poslancev, za je
               glasovalo 32, proti 32.</p>
               <p><stage>(Za je glasovalo 32.)</stage> <stage>(Proti 32.)</stage></p>
               <p>Ugotavljam, da amandma ni sprejet.</p>
               <p>Prehajamo na tretjo obravnavo predloga zakona. Ker v drugi obravnavi predlagani
               amandma ni bil sprejet, prehajamo na odločanje o predlogu zakona. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen. Glasujemo.
               Glasovalo je 67 poslank in poslancev, za je glasovalo 63, proti 4.</p>
               <p><stage>(Za je glasovalo 63.)</stage> <stage>(Proti 4.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 14. točko dnevnega reda - to je z obravnavo Predloga
                  zakona o spremembah in dopolnitvah zakona o prevzemih po skrajšanem postopku</title>. Ker v drugi obravnavi amandmaji k dopolnjenemu predlogu zakona niso bili
               vloženi, prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Glasujemo. Glasovalo je 66 poslank in poslancev, za je glasovalo 64,
               proti nihče.</p>
               <p><stage>(Za je glasovalo 64.)</stage> <stage>(Proti.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 15. točko dnevnega reda - to je z obravnavo Predloga
                  zakona o spremembah in dopolnitvah zakona o gospodarskih družbah po skrajšanem
                  postopku</title>. Ker je Vlada opozorila, da je zaradi sprejetih amandmajev na seji
               matičnega delovnega telesa predlog zakona neusklajen, je Vlada pripravila
               uskladitveni amandma k 20. členu, ki ste ga prejeli na klop. Želi o uskladitvenem
               amandmaju? Ne. Kdo od poslancev v imenu poslanske skupine razpravljati? Ugotavljam,
               da ne. Ker ne želi nihče več razpravljati, zaključujem razpravo, prehajamo na
               odločanje o uskladitvenem amandmaju Vlade k 20. členu. Glasujemo. Glasovalo je 66
               poslank in poslancev, za 60, proti nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je uskladitveni amandma sprejet.</p>
               <p>Prehajamo na odločanje o predlogu zakona. Glasujemo. Glasovalo je 68 poslank in
               poslancev, za 63, proti nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 34. točko dnevnega reda, to je z obravnavo Predloga
                  odloka o ustanovitvi samostojnega visokošolskega zavoda Fakultete za informacijske
                  študije v Novem mestu.</title> Ker k dopolnjenemu predlogu odloka amandmaji niso bili
               vloženi prehajamo na odločanje o predlogu odloka. Pri tem vas obveščam, da me
               Zakonodajno-pravna služba oziroma Vlada nista obvestili da bi bil zaradi na matičnem
               delovnem telesu sprejetih amandmajev predlog odloka neusklajen. Glasujemo. Glasovalo
               je 68 poslank in poslancev, za 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je odlok sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 35. točko dnevnega reda, to je z obravnavo Predloga
                  zakona o spremembah in dopolnitvah odloka o ustanovitvi Univerze na Primorskem.</title> Ker k dopolnjenemu predlogu odloka amandmaji niso bili vloženi, prehajamo na
               odločanje o predlogu odloka. Ob tem vas ponovno obveščam, da me Zakonodajno-pravna
               služba oziroma Vlada nista obvestili, da bi bil zaradi na matičnem delovnem telesu
               sprejetih amandmajev predlog odloka spremenjen. Glasujemo. Glasovalo je 69 poslank in
               poslancev, vsi za, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je odlok sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 36. točko dnevnega reda, to je z obravnavo Predloga
                  odloka o spremembah in dopolnitvah odloka o preoblikovanju Univerze v Mariboru.</title> Prehajamo na odločanje o predlogu odloka. Glasujemo. Navzočih je 70 poslank in
               poslancev, za je glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je predlagani odlok sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 37. točko dnevnega reda - to je z obravnavo Poročila
                  preiskovalne komisije za ugotovitev in oceno dejanskega stanja, ki je lahko
                  podlaga za odločanje o politični odgovornosti nosilcev javnih funkcij v Vladi
                  Republike Slovenije, na Ministrstvu za pravosodje in Vrhovnem državnem tožilstvu
                  Republike Slovenije v zvezi z izvrševanjem nadzora po Zakonu o državnem tožilstvu
                  (Uradni list RS, št. 110/02 - uradno prečiščeno besedilo), za spremembo zakonodaje
                  in za druge odločitve v skladu z ustavnimi pristojnostmi Državnega zbora, s
                  predlogom sklepa.</title> Prehajamo na odločanje o predlogu sklepa, ki ga je
               predlagala zboru preiskovalna komisija. Želi kdo besedo v imenu poslanske skupine?
               Gospod Potrč, izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! V Poslanski skupini Socialnih demokratov
               predloga sklepov ne bomo podprli.</p>
               <p>Preiskovalna komisija ni opravljala svojih nalog v skladu s sklepom, ki je bi
               sprejet. Preiskovalna komisija je presegala pooblastila, ki bi glede na delo
               preiskovalnih komisij v skladu z zakonom in Poslovnikom o parlamentarni preiskavi
               smela opravljati, in je posegala v delitev pooblastil in oblasti med zakonodajo,
               izvršno in sodno vejo oblasti. Nekatere njene ugotovitve, o katerih sicer ne bomo
               glasovali, ker glasujemo samo o predlogu sklepov, so iz trte izvite. V svojem
               poročilu komisija zanje ne daje prav nobenih vsebinskih podlag in se vidi, da so
               namenjene zgolj političnemu obračunu ali s prejšnjo oblastjo ali s prejšnjo tožilko,
               kar ni dostojno za delo takšne pomembne preiskovalne komisije, pa tudi ne za Državni
               zbor. Kar pa zadeva vsebino predlaganih sklepov, ali jih sprejmemo ali ne, je
               popolnoma vseeno. Če bi bili pa dostojni do ugleda Državnega zbora, potem jih ne bi
               sprejeli, ne zato, ker bi bili vsi napačni, ampak zaradi tega, ker so popolnoma
               nepotrebni in to nalogo lahko Državni zbor in slovenska politika upravlja brez teh
               sklepov. Poglejte, <q>"strokovno je treba okrepiti tožilstva"</q>; najbrž soglašamo, samo
               zato ni potreben poseben sklep. <q>"Sprejeti je treba ustrezne spremembe Kazenskega
               zakonika in Zakonika o kazenskem postopku"</q> - ne razumemo, ali teh dveh, ki smo ju
               pravkar sprejeli, ali kakšnega starega, in potem je sklep nesmiseln in bi ne glede na
               to, kdaj je komisija končala svoje delo, morala na to opozoriti. <q>"Spremeniti je treba
               kaznovalno politiko"</q> - če je zamišljena sprememba tako, kot si jo predstavlja ta
               komisija, potem moram biti proti, sicer pa ne vem, kako jo spremeniti, ker tukaj
               ničesar ne piše.</p>
               <p>In da ne naštevam naprej, ker mi bo zmanjkalo časa, da pa posebej poudarim, da brez
               argumentov ne moremo in ne bomo podprli predloga sklepa, da se izenači imuniteta, ki
               pravzaprav pomeni protislovje z zahtevami komisije, ker krepi njihov položaj pri
               tožilcih in sodnikih, če se jo izenači s poslanci - ne vem, zakaj, ne razumem, takšen
               je predlog sklepa - in da se ukine trajni mandat, čemur tudi nasprotujemo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še kdo v imenu Poslanske skupine. Ja, izvolite, gospod Kovačič, v imenu
               Poslanske skupine SDS.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod podpredsednik! V Slovenski demokratski stranki bomo
               podprli poročilo. Poročilo temelji na stvarni podlagi, je objektivno, je uravnoteženo
               in seveda se nikakor ne moremo strinjati s stališčem predgovornika, ki je trdil, da
               temu ni tako. Ravno obratno, sam kot predsednik sem izrazito vztrajal na tem, da je
               vse, kar je ugotovljeno, bodisi na podlagi predloženih dejstev in dokazov, tudi
               uporabljeno v samem poročilu in nič drugega, niti ena beseda ni izmišljena, za
               razliko od neke druge komisije, ki jo pa vodi ravno predstavnik poslanske skupine,
               katero je predstavljal moj predgovornik, kjer pa je komisija uporabljena za
               izmišljanje dejstev, za senzacionistične navedbe v politične namene in je to
               poročilo, ki ga danes obravnavamo oziroma glasujemo o njem, je ravno stališče, ki
               lahko služi kot vzorec za to, kako naj bi poročilo preiskovalne komisije izgledalo.
               In seveda, če bi tako ravnal tudi poslanski kolega mojega predogovornika, potem
               bi<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Kovačič, prosim, o poročilu te komisije<gap n="..."/></p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p><gap n="..."/>bilo tudi bistveno bolj verodostojno oziroma njihovo delo.</p>
               <p>Dejstvo je, da je bilo delo tožilstev po Sloveniji zahtevno. Dejstvo je, da je v
               obdobju 2000-2004 bilo ugotovljenih precej nepravilnosti, pomanjkljivosti. Ravno na
               to poročilo opozarja in na tej podlagi predlaga tudi na koncu sklepe, ki izhajajo iz
               tega stanja in ki nakazujejo rešitve in ki nakazujejo, kako bi bilo treba naprej se
               izogniti takšnemu stanju in predvsem političnim pritiskom in tudi pritiskom kapitala
               na delo tožilstva. Zaradi tega smatramo, da je poročilo in tudi predlagani sklep
               vreden podpore. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prej sem vprašal, ali še kdo v imenu poslanske skupine, sedaj sprašujem,
               ali še kdo v lastnem imenu. Pred tem vas lepo prosim, opozarjam, gre za obrazložitev
               glasu in ne za razpravo. Točka je popolnoma jasna in vemo, za katero komisijo gre.
               Prijava teče. Besedo ima gospod Dušan Kumer.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo, spoštovani podpredsednik. Spoštovane kolegice in kolegi! Res je, v
               tem primeru pa res gre za komisijo kolega Kovačiča. Tako kot se je uzurpiral oblast v
               tej komisiji, jaz sicer v drugih komisijah nisem, ampak tu sem od vsega začetka bil
               kritičen do tega načina dela in seveda tega mnenja ne bom spremenil, zato sem tudi
               napisal ločeno mnenje. Ta samohvala, velja slovenski rek, se pod mizo valja - to, kar
               kolega Kovačič danes govori, kaj vse je komisija naredila. Temeljno sporočilo, ki bi
               moralo imeti, tako kot je v dokaznem sklepu, in ni na koncu v zaključkih opredeljeno,
               ne v ugotovitvah, ne v stališčih in ne v sklepih, je, da opredelimo v tej komisiji,
               če je že preiskovalna, politično odgovornost nosilcev posameznih funkcij ter
               konkretiziramo s posameznimi navedbami nosilcev javnih funkcij in z dejstvi.</p>
               <p>Povejte mi eno stališče, en sklep, kjer je opredeljena ta javna funkcija z imenom in
               priimkom in zraven, seveda, dejstva in dokazi, zakaj smo politično obremenili! In to
               je temeljna in ključna naloga bila te naše delovne skupine oziroma preiskovalne
               skupine, ki izhaja iz dokaznega sklepa. Ampak komisija je ravnala ravno nasprotno in
               jaz mislim, da je celo kršila zakonodajo v zvezi s samostojnostjo tožilcev in tako
               dalje in tako dalje, da ne naštevam. In to je počela dve leti in pol. Tako, da niti
               pod razno ne morem tega poročila, ki ga je pripravila večina v tej komisiji, ki je iz
               SDS, seveda, podpreti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Preden dam besedo naslednjemu, še enkrat. Lepo vas prosim, brez razprave.
               V teh prijavah ni možnost replik, zato prosim vas, obrazložitev glasu je temeljna
               zadeva pri prijavi za vašo udeležbo v razpravi. Izvolite, gospod Aleš Gulič. </p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani gospod predsedujoči! Cenjene kolegice in kolegi! Govorimo o poročilu
               preiskovalne komisije za ugotovitve in oceno dejanskega stanja, ki je lahko podlaga
               za odločanje o politični odgovornosti nosilcev javnih funkcij v Vladi Republike
               Slovenije na Ministrstvu za pravosodje in Vrhovnem državnem tožilstvu Republike
               Slovenije, v zvezi z izvrševanjem nadzora po zakonu o državnem tožilstvu za spremembo
               zakonodaje in za druge odločitve v skladu z ustavnimi pristojnostni Državnega zbora s
               predlogom sklepa.</p>
               <p>To poročilo seveda ni prineslo tistega, kar si je pravzaprav želelo. Morda je res
               gospodu Kovačiču vzorec, pač nekomu mora biti. Kakšnih pozitivnih zadev seveda nismo
               slišali. V poročilu je seveda veliko insinuacij, blatenja, ni pa odgovorov na
               vprašanja, ki si jih je komisija sama zastavila. Skratka, negativna ocena; za
               negativno oceno negativen glas. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še enkrat opozarjam. Na koncu poročila, ki ga ne sprejemamo, ampak
               sprejemamo sklepe je devet alinej sklepov. O tem razpravljamo in o tem teče
               obrazložitev glasu. Naslednji ima besedo gospod Kovačič. Izvolite.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa. Tudi sam bom podprl poročilo in tudi predlagani sklep. Dejstvo je, da je
               preiskovalna komisija organ, ki preiskuje, ki ne išče nekih olepševalnih okoliščin in
               zato seveda ne more temeljiti na stališču, kakršno je opredeljeno v ločenem mnenju,
               ki ga je podal gospod Kumer. To stališče zagovarja tezo, kot da bi bilo v tem
               preiskovalnem obdobju 2000 - 2004 na tožilstvih vse v najlepšem redu. To pa ne vzdrži
               dejanskega realnega stanja. Ni bilo vse v najlepšem redu. Nasprotno! Komisija je
               ugotovila kar precej pomanjkljivosti, nepravilnosti, ki jih tudi zapiše v svojem
               poročilu in zato seveda izhaja iz tega stanja, kakršno je ugotovilo. To je tudi sam
               smisel preiskovalne komisije.</p>
               <p>Državni zbor je bil dolžan ustanoviti preiskovalno komisijo. Ni mogel izbirati, ali
               ja ali ne, in moram tudi povedati, da je večina vseh sklepov, ki jih je komisija
               sprejela, bilo sprejetih soglasno. Le malo, nekaj sklepov je komisija sprejela s
               preglasovanjem. In tudi v času dela te komisije ni to komisijo nihče zapustil. Vsi
               člani so do konca bili člani komisije. Konstruktivno so delovali, obravnavali,
               razpravljali, sprejemali sklepa in zato seveda ne vidim nobenega razloga in nobenega
               pomisleka na samo poročilo in predlagane sklepe in jih bom seveda z veseljem
               podprl.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Geza Džuban.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, gospod podpredsednik. Vaš napor, da opozorite kolege, da razpravljamo in
               glasujemo o sklepih in ne o poročilu, ni rodil sadu.</p>
               <p>Zadnjič, ko smo obravnavali poročilo o nepravilnostih, o katerih danes govorimo,
               nismo dobili dejansko na koncu niti enega argumenta, zaradi česar bi te sklepe naj
               danes podprli. Imeli smo televizijsko oddajo oziroma soočanje, kjer kolega Kovačič ni
               znal našteti enega argumenta, kjer bi takratno tožilstvo naj naredilo nekaj narobe,
               kar bi se mu očitalo. In danes se nam je zgodba ponovila; niti en argument, niti en
               razlog ni naštet v zvezi z nepravilnostmi oziroma kot argument, da bi katerega koli
               od današnjih sklepov lahko podprl. Veliko in dovolj razlogov, da teh sklepov ne bom
               podprl. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Aurelio Juri, izvolite.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala, gospod predsednik.</p>
               <p>Tudi ko ne bi spremljal razprave, ko ne bi prebral poročila in ne bi poznal ozadja,
               bi še nanašal oziroma ravnal samo na osnovi današnjih obrazlaganj glasu, mislim, da
               je največji zagovornik tega poročila predsednik komisije, gospod Kovačič, seveda
               neopravil svoje naloge. Tako neprepričljivo, tako nesuvereno, tako boječe je
               nastopil, ko je predstavljal stališče seveda poslanske skupine, da mislim, da tudi
               tistega, ki je komaj vstopil v to dvorano, ne more prepričati. Po eni strani hvali to
               poročilo, hvali svoje delo, po drugi strani pa ni sposoben enega konkretnega dokaza
               navesti. Tako bo tudi moj glas negativen, hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vidim eno roko, še gospod Jelinčič Plemeniti, izvolite.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Jaz bom seveda vse sklepe tega poročila podprl. Osnovno in temeljno
               sporočilo vseh sklepov je, da je tožilstvo zanič; in dejstvo je, da je zanič.
               Vprašamo se lahko, ali je tožilstvo odprlo oziroma začelo kakršni koli proces proti
               kakšnim tajkunom - ničesar! Ali so po uradni dolžnosti, kar bi morali sprožiti,
               odprli kakšno zadevo za goljufije, ki jih je v Sloveniji polno? Niso! Ali so, na
               primer, odprli zadevo v zvezi za splošno plovbo kjer je šlo za eklatantno kršenje
               marsičesa in za zlorabo tožilskega položaja in tako naprej. Niso naredili nič, lepo
               vas prosim! Zahtevate pa, da naj bi se tukaj navajala imena in priimki, pa vendarle
               pozabljate, da imamo poslanci bistveno manjšo imuniteto kot tožilci. Poslanec ne sme
               z imenom govoriti o nekomu tukaj v Državnem zboru, saj smo imeli kolego Hvalico, ki
               je resnico govoril v Državnem zboru in ni mogel biti kazensko odgovoren, bil je pa
               civilno odgovoren in ga je dotični gospod obtožil in seveda tožilstvo je obtožbo
               sprejelo in sodišče ga je obsodilo zaradi blatenja imena. To je tisto, kar se nekemu
               tožilcu ne more zgoditi, kajti ima imuniteto za kazenski pregon in za civilno sfero.
               Poslanci tega nimamo. Kako potem zahtevate, da tukaj povemo imena! Ali želite, da bi
               bila komisija potem na prangerju in bi bila tudi procesuirana in kaznovana? Mislim da
               - z veseljem bom podprl vse te sklepe!</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje. Glasujemo. Navzočih je 66 poslank in poslancev,
               za 40, proti 25.</p>
               <p><stage>(Za je glasovalo 40.)</stage> <stage>(Proti 25.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 28. točko dnevnega reda - s prvo obravnavo Predloga
                  zakona o subvencioniranju prehrane v osnovnih šolah.</title> Prehajamo na odločanje o
               naslednjem predlogu sklepa: <q>"Predlog zakona o subvencioniranju prehrane v osnovnih
               šolah, prva obravnava, je primeren za nadaljnjo obravnavo."</q></p>
               <p>V imenu poslanske skupine se je prijavil gospod Srečko Prijatelj. Prosim.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Že februarja smo opozorili na odprto praznino,
               ko smo sprejemali Zakon o subvencioniranju dijaške prehrane, da je to nesistemsko
               urejeno za osnovnošolsko populacijo. Takrat smo v ustnem nagovoru pri predstavitvi
               stališč poslanske skupine nagovorili Vlado, da to napako popravi. Kasneje je bila
               Vlada tudi pisno pozvana k temu in 6. februarja smo vložili tudi pisno poslansko
               pobudo. Vlada ima določen rok. Ta rok se je iztekel 6. marca in ni bilo podanega
               odgovora in še smo počakali tri tedne. 21. marca, kot rečeno, smo mi vložili ta
               zakon.</p>
               <p>Za kaj namreč gre? Gre za nujo in za krivico, ki jo je treba popraviti. To naj bi
               stalo res da davkoplačevalce 79 milijonov evrov, ampak to so obresti na primer
               gospoda Šrota, če pogledamo podrobneje na njegovo hranilno knjižico. Ali pa bomo od
               600 milijonov evrov, ki jih namenjamo za odškodnine vojnim oškodovancem, bolje rečeno
               domobrancem tam nekje v Argentini, to zlahka odščipnili. Seveda, če boste to dane
               potrdili, bodo otroci prepuščeni v bistvu enakosti in ne bo več osnovnošolski svet
               odločal o tem, kdo je dovolj reven in kdo ni, da lahko dobi to subvencijo. In ne
               pozabiti na to, da smo v slabo socialno stanje pahnili številne družine; da je danes
               košarica življenjskih stroškov bistveno dražja, kot je bila pred nastopom tega
               mandata, in da imamo kar 250 tisoč na robu živečih Slovenk in Slovencev.</p>
               <p>Torej, po oceni Slovenske nacionalne stranke je ta zakon nujen, s tem pa se zagotovi
               tudi enakost pred zakonom za vse tiste, ki se po Ustavi bojda izobražujejo na
               brezplačen način, kar pa mi ne trdimo, da je temu tako. Administrativni in tehnični
               pogoji obstajajo, saj imajo vse kuhinje že danes obrate oziroma vse šole že danes
               kuhinje in to ni izgovor. Denar se, kot že rečeno, lahko najde, jaz sem povedal dva
               primera in to naj bi se začelo spoštovati v letu 2010, tako da časa za ustrezne
               sprejeme pri proračunih je dovolj. Hvala lepa za podporo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje. Glasujemo. Glasovalo je 67 poslank in poslancev,
               24 za, proti 36.</p>
               <p><stage>(Za je glasovalo 24.)</stage> <stage>(Proti 36.)</stage></p>
               <p>Ugotavljam, da predlagani sklep ni sprejet.</p>
               <p>Zato je zakonodajni postopek o predlogu zakona končan. S tem zaključujem to točko
               dnevnega reda.</p>
               <p>Nadaljujemo s <title>prekinjeno 24. točko dnevnega reda - obravnava Predloga zakona o
                  spremembah in dopolnitvah zakona o rudarstvu, nujni postopek.</title> Nadaljujemo z
               drugo obravnavo, to je z odločanjem o vloženih amandmajih. Prehajamo na odločanje o
               amandmaju Poslanske skupine Zares k 2. členu. Glasujemo. Glasovalo je 63 poslank in
               poslancev, za 26, proti 35.</p>
               <p><stage>(Za je glasovalo 26.)</stage> <stage>(Proti 35.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS za novi
               10.a člen. Glasujemo. Glasovalo je 64 poslank in poslancev, za 54, proti 5.</p>
               <p><stage>(Za je glasovalo 54.)</stage> <stage>(Proti 5.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka.</p>
               <p>Ugotavljam, da je zbor v drugi obravnavi sprejel amandma oziroma sprejel amandma k
               novemu 10.a členu dopolnjenega predloga zakona. Sprašujem kvalificirane predlagatelje
               ali nameravajo k temu členu vložiti še amandmaje? Ne. Ugotavljam, da k predlogu
               zakona za tretjo obravnavo ni bilo vloženih amandmajev. Obveščam vas, da me
               Zakonodajno-pravna služba oziroma Vlada nista obvestili, da bi bil zaradi amandmajev,
               sprejetih v drugi obravnavi, predlog zakona neusklajen.</p>
               <p>Prehajamo na odločanje o predlogu zakona. Glasovanje teče. Navzočih je 65 poslank in
               poslancev, za je glasovalo 55, proti nihče.</p>
               <p><stage>(Za je glasovalo 55.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 25. točko dnevnega reda</title>, to je z <title>obravnavo
                  Predloga zakona o spremembah in dopolnitvah energetskega zakona - nujni postopek.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih.</p>
               <p>Prehajamo na odločanje o amandmajih poslanskih skupin: SDS, NSi, SLS in DeSUS k 17.
               členu. Glasujemo. Glasovanje teče. Navzočih je 62 poslank in poslancev, za je
               glasovalo 58, proti nihče.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin: SDS, NSi, SLS in DeSUS k 20.
               členu. Glasujemo. Glasovanje teče. Navzočih je 64 poslank in poslancev, za je
               glasovalo 56, proti nihče.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju Poslanske skupine SNS - Slovenske nacionalne
               stranke k 23. členu. Glasujemo. Glasovanje teče. Navzočih je 62 poslank in poslancev,
               za je glasovalo 15, proti 38.</p>
               <p><stage>(Za je glasovalo 15.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin: SDS, NSi, SLS k 23. členu.
               Glasujemo. Glasovanje teče. Navzočih je 62 poslank in poslancev, za je glasovalo 49,
               proti 1.</p>
               <p><stage>(Za je glasovalo 49.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju Poslanske skupine Zares k 23. členu. Glasujemo.
               Glasovanje teče. Navzočih je 62 poslank in poslancev, za je glasovalo 24, proti
               36.</p>
               <p><stage>(Za je glasovalo 24.)</stage> <stage>(Proti 36.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin: SDS, NSi, SLS in DeSUS k 42.
               členu. Glasujemo. Glasovanje teče. Navzočih je 62 poslank in poslancev, za je
               glasovalo 52, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi, SLS, DeSUS k 50.
               členu. Glasujemo. Navzočih je 61 poslank in poslancev, za je glasovalo 49, proti
               nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka.</p>
               <p>Ugotavljam, da je zbor v drugi obravnavi sprejel amandmaje k 17., 20., 23., 42. in
               50. členu dopolnjenega predloga zakona. Sprašujem kvalificirane predlagatelje, ali
               nameravajo k tem členom vložiti amandmaje? Pardon, gospod Tanko, izvolite.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala lepa za besedo. Napovedujem vložitev amandmaja za tretjo obravnavo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Tanko. Prekinjam to točko. Nadaljevali jo bomo v četrtek po
               končanih glasovanjih.</p>
               <p>Nadaljujemo s prekinjeno <title>26. točko dnevnega reda,</title> to je z <title>obravnavo
                  Predloga zakona o spremembah in dopolnitvah zakona o skladu za financiranje
                  razgradnje Nuklearne elektrarne Krško in odlaganja radioaktivnih odpadkov iz
                  Nuklearne elektrarne Krško, po nujnem postopku.</title> Nadaljujemo z drugo
               obravnavo, to je z odločanjem o vloženem amandmaju. Prehajamo na odločanje o
               amandmaju Poslanske skupine SNS k 1. členu. Prehajamo na odločanje. Glasujemo.
               Navzočih je 63 poslank in poslancev, za je glasovalo 10, proti 50.</p>
               <p><stage>(Za je glasovalo 10.)</stage> <stage>(Proti 50.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               nujnega postopka.</p>
               <p>Prehajamo na tretjo obravnavo predloga zakona. Ker v drugi obravnavi predlagani
               amandma ni bil sprejet, prehajamo na odločanje o predlogu zakona. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen. Prehajamo na
               odločanje. Glasujemo. Navzočih je 63 poslank in poslancev, za je glasovalo 53, proti
               1.</p>
               <p><stage>(Za je glasovalo 53.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>4. točko dnevnega reda - tretja obravnava Predloga
                  zakona o spremembah in dopolnitvah zakona o kazenskem postopku,</title> v okviru
               rednega postopka.</p>
               <p>Državni zbor je v torek, 17. junija 2008, opravil drugo obravnavo navedenega predloga
               zakona. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je zbor na predlog predlagatelja zakona sklenil, da bo
               na podlagi prvega odstavka 138. člena Poslovnika Državnega zbora še na tej seji
               opravil tretjo obravnavo predloga zakona.</p>
               <p>Ugotavljam, da k predlogu zakona za tretjo obravnavo ni bilo vloženih amandmajev.
               Obveščam vas, da me Zakonodajno-pravna služba oziroma Vlada nista opozorili, da bi
               bil zaradi sprejetih amandmajev predlog zakona neusklajen, zato prehajamo na
               odločanje o predlogu zakona. Glasujemo. Glasovalo je 64 poslank in poslancev, za 44,
               proti 16.</p>
               <p><stage>(Za je glasovalo 44.)</stage> <stage>(Proti 16.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Spoštovane poslanke in poslanci, še dve obvestili.</p>
               <p>V torek, 24.6.2008, bo v sejni sobi <stage>(klet)</stage> ob 14.00 uri oziroma pet minut po
               zaključku seje Državnega zbora seja Komisije za nadzor obveščevalno-varnostnih
               služb.</p>
               <p>In še drugo obvestilo. Poslanke in poslance prosim, da iz dvorane odnesejo vse
               gradivo zaradi priprave na slavnostno sejo. Hvala. <stage type="time">(SEJA JE BILA PREKINJENA 24.
                  JUNIJA 2008 OB 13.48.)</stage>
               </p>
            </sp>
         </div>
      </body>
   </text>
</TEI>