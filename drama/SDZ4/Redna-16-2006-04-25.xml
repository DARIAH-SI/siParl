<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-16-2006-04-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|71E4B4CF556800F3C12571680035A02C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=71E4B4CF556800F3C12571680035A02C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-16-2006-04-25.DZ" n="16">
               <name>Redna</name>
               <date when="2006-04-25"/>
            </setting>
         </settingDesc>
         <particDesc>
            <listOrg>
               <org xml:id="Redna-16-2006-04-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 16. seje</stage>
            <stage type="date">(25. april 2006)</stage>
            <stage type="chairman">Sejo je vodil dr. Marko Pavliha, podpredsednik državnega zbora. </stage>
            <stage type="time">Seja se je pričela ob 10.00 uri.</stage>


            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Dobro jutro vsem skupaj! Ker je čas zlato, bomo točni in bomo začeli z delom.
               Spoštovane kolegice poslanke in kolegi poslanci, gospe in gospodje, gospod minister!
               Lep pozdrav tudi najmlajšim obiskovalcem na tribuni! Pričenjam nadaljevanje 16. seje
               Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Roberto Battelli, Zmago Jelinčič Plemeniti, Aurelio Juri, Drago
               Koren od 18. ure dalje, Cveta Zalokar Oražem in Alojz Posedel.</p>
               <p>Prehajamo na <title>11. TOČKO DNEVNEGA REDA - NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O STARŠEVSKEM VARSTVU IN DRUŽINSKIH PREJEMKIH.</title> Predlog je vložen po skrajšanem postopku. Za razpravo imamo 3 ure in 50 minut.
               V obravnavo je predlog zakona predložila vlada Republike Slovenije, zato njenega
               predstavnika, gospoda ministra, mag. Drobniča prosim za dodatno obrazložitev. Hvala.
           </p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Spoštovane poslanke in poslanci! Dober dan! Vlada Republike Slovenije se zaveda
               pomena in vloge družine v družbi, pa tudi potrebe po varstvu s strani države. Zato je
               naša odgovornost, da so aktivnosti na nacionalni ravni usmerjene v dobrobit
               prihodnjih generacij in da se neprenehoma ustvarjajo pogoji za čim kakovostnejše
               življenje vseh družin. Ob splošnem upadu rodnosti, pri katerem Slovenija ni izjema,
               je spodbudno pozdraviti vse številčnejše družine. Usklajevanje različnih resorjev se
               mora odražati v izboljšani vlogi starševstva, usklajevanju poklicnega in družinskega
               življenja. Varnosti zaposlitve bodočih mater in očetov, enakih možnosti obeh staršev
               pri vzgoji in skrbi za otroke, prožnejših oblikah organizacije otroškega varstva in
               realnih cenah storitev, ustrezno zagotovljeno reproduktivno zdravje žensk, dvigu
               kakovosti življenja ogroženih družinskih oblik, kot so enostarševske družine, družine
               z invalidnim otrokom ali socialno ogrožene družine. Na ministrstvu si prizadevamo, da
               bi okrepili vlogo očeta v družini in zagotovili lažje usklajevanje poklicnega in
               družinskega življenja in spodbujali enakopravnejšo delitev družinskega dela in
               starševstva med obema zakoncema oziroma staršema. Pomemben vidik v začetku reševanja
               opisane problematike pa vsekakor predstavljajo nekateri predložene spremembe zakona o
               starševskem varstvu in družinskih prejemkih.</p>
               <p>Cilji sprememb zakona so naslednji: odpraviti ugotovljene pomanjkljivosti, ki smo
               jih zaznali vse od uveljavitve zakona v letu 2001 v smislu zgolj redakcijskih
               popravkov, ki bodo omogočile boljše razumevanje in poenostavile uveljavljanje pravic.
               Uvesti nove pravice oziroma spremeniti določbe, ki niso spodbujale angažiranost očeta
               v najzgodnejšem obdobju. Predlagamo nekatere pravice, ki se razširjajo; pravico do
               krajšega delovnega časa zaradi starševstva razširjamo tudi na starše, ki niso v
               odvisnem delovnem razmerju. To so samozaposleni in kmetje. Pravico razširjamo na
               enega od staršev, ki neguje in varuje dva otroka, in sicer do 6. leta starosti
               mlajšega otroka. Predlagamo tudi pravico do plačila prispevkov za socialno varnost v
               primeru štiri ali več otrok. Eden od staršev ima pravico do plačila prispevkov za
               socialno varnost do 10. leta starosti najmlajšega otroka. Predlagamo razširitev
               pravice do delnega plačila za izgubljeni dohodek na enega od staršev, ki neguje in
               varuje dva ali več otrok z zmerno oziroma težjo motnjo v duševnem razvoju ali z
               zmerno ali težjo motnjo gibalne oviranosti. In še izboljšava. Pravica do dodatka za
               veliko družino ne bo več datumsko omejena, določeni so višji zneski, dodatek za
               družino s tremi otroki znaša 82 tisoč tolarjev, dodatek za veliko družino s štirimi
               otroki pa bo znašal po novem 100 tisoč tolarjev.</p>
               <p>Pri pogojih za pridobitev otroškega dodatka predlagamo samo pogoj prebivališča, ne
               pa pogoj stalnega bivališča. Predlagamo tudi črtanje pogoja dodiplomskega študija za
               pridobitev otroškega dodatka, kar pomeni uskladitev z bolonjsko deklaracijo in seveda
               uveljavljanje otroškega dodatka v drugačnih načinih izobraževanja na univerzi.
               Predlagamo spremembo izvajanja že uveljavljenih pravic, s katero preprečujemo slabo
               ali neustrezno izrabo starševskega dopusta, očetovskega dopusta kot pravico do
               dobroimetja. S temi spremembami spodbujamo očete, da bodo koristili dopust takrat, ko
               je za otroka najbolj pomembno, torej v prvih letih otrokovega življenja. Predlagam,
               spoštovane poslanke in poslanci, da sprejmete predloženi zakon v predloženem
               besedilu. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod minister. Predlog zakona je obravnaval tudi odbor za delo,
               družino, socialne zadeve in invalide kot matično delovno telo. Prosim predsednika
               odbora, gospoda Brenčiča.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Lepo pozdravljam vse vas prisotne. Odbor
               državnega zbora Republike Slovenije za delo, družino, socialne zadeve in invalide je
               predmetni zakon obravnaval na 14. redni seji 5.4. tega leta. Pri delu odbora so
               sodelovali predstavnik predlagatelja z ministrom magistrom Drobničem na čelu,
               predstavnik zakonodajno-pravne službe državnega zbora, predstavniki skupnosti centra
               za socialno delo, predstavnik socialne zbornice in predstavnik Družinske pobude.
               Odbor je bil seznanjen z mnenjem zakonodajno-pravne službe. Ta je predlog zakona
               proučila z vidika skladnosti z ustavo in pravnim sistemom ter podala tudi konkretne
               pripombe k trem členom. Člani odbora so prejeli tudi pripombe skupnosti centrov za
               socialno delo in pripombe Družinske pobude oziroma Društva za družini naklonjeno
               družbo. Seznanjeni smo bili tudi z mnenjem državnega sveta, ki predlog zakona
               podpira. Komisija državnega sveta je soglašala z Družinsko pobudo - Društvom za
               družini naklonjeno družbo, da je potrebno za večjo motivacijo mladih za ustvarjanje
               novih in številčnejših družin ustvariti v družbi ustrezno klimo in pogoje
               zaposlovanja, ki bodo delodajalcem zagotavljali ustrezne subvencije v primeru
               porodniških, bolniških in drugih odsotnosti z dela zaradi varstva in vzgoje otrok.</p>
               <p>Amandmaje so predložili k predlogu zakona poslanka Barbara Žganjar Tavš, poslanec
               Anton Kokalj, poslanski klub LDS in štiri poslanske skupine koalicije. V okviru
               razprave, ki se je odvijala predvsem pri členih, katerim so bili predloženi
               amandmaji, je bila posebna pozornost namenjena razpravi glede vsebine 4., 6., 7.,
               13., 15. in pa 29. člena. Po mnenju nekaterih razpravljavcev določene spremembe v
               predlaganem zakonu ožijo, ne pa širijo dosedanje pravice. Tako se niso strinjali, da
               je materi odvzeta možnost nastopa porodniškega dopusta 42 dni pred predvidenim
               datumom poroda, kot je bilo to urejeno doslej, ampak je določen rok 28 dni, ki je
               obvezen, kot ga določi kot čas poroda ginekolog. Nekateri so menili, da je pravica
               ženske, ki morda težje prenaša nosečnost ali ima težke razmere na delovnem mestu, da
               se lahko odloči za zgodnejši nastop porodniškega dopusta, kar je v dobro njej in
               otroka, drugi pa so zagovarjali pravico otroka, da mati lahko ostane dalj časa z
               njim. Prav tako se nekateri niso strinjali, da se možnost izrabe očetovskega dopusta
               za nego in varstvo otroka z dosedanje možnosti izrabe v času do 8. leta starosti
               zmanjša na čas do 3. leta starosti. Dejstvo namreč je, da teh 75 neplačanih dni
               dopusta oče v praksi praktično ne izkoristi tudi sedaj ne, ko je to obdobje možno do
               8. leta starosti in bo to še težje s tem, ko mi spreminjamo to obdobje na manj, to se
               pravi na tri leta. V nadaljnji razpravi je bila predlagana tudi ohranitev pravice
               dobroimetja, ki jo sedanji zakon priznava, zato je po mnenju nekaterih črtanje te
               pravice nedopustno.</p>
               <p>Razpravljavci so se strinjali, da je v predlogu zakona dobro urejena pravica staršev
               do krajšega delovnega časa in do plačila prispevkov za socialno varnost zaradi
               starševstva. Prav tako so podprli amandma, ki to pravico izboljšuje v primeru štirih
               ali več otrok. Ob koncu razprave je bila pozornost posvečena tudi problematiki
               avtizma, ki po veljavni tabeli za razvrščanje in opredeljevanje ni opredeljen kot
               težka prizadetost, zato bi bilo potrebno po mnenju nekaterih v okviru področja
               zakonodaje status teh otrok in posledično njihovih staršev urediti. V okviru razprave
               in odločanja o posameznih predlogih amandmajih je odbor sprejel amandma štirih
               poslanskih skupin, ni sprejemal amandmaje poslanke gospe Žgajnerjeve, poslanca
               Kokalja in poslanskega kluba LDS, sprejel je pa tudi številne svoje amandmaje k
               posameznim členom predloga zakona. Vse to je vključeno v dopolnjeni predlog zakona.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin. Prva ima besedo mag.
               Potrata v imenu Socialnih demokratov.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovane poslanke in poslanci! Spoštovani
               predstavnici vlade!</p>
               <p>Odpravo neskladnosti z ustavo, ki jo je po odločbi ustavnega sodišča državni zbor
               dolžan odpraviti v 10-ih mesecih, odločba pa je bila izdana 1. decembra 2005 v
               poslanski skupini Socialnih demokratov vsekakor podpiramo - gre za pravico, ki ni
               zvezana s stalnim prebivanjem, in zato tudi razumemo obravnavo po skrajšanem
               postopku. Vendar novela zakona presega spremembo samo 67. člena, ampak prinaša po
               predlagateljevem zagotovilu manjše popravke nekaterih nejasnosti in nelogičnosti, če
               prav razumemo, ne toliko v zakonu kot v njegovih podzakonskih aktih. Tudi to je še v
               mejah sprejemljivega za skrajšani postopek. Jedrni cilj tega zakona pa je, navajam,
               <q>"izboljšanje razmer za oblikovanje in razvoj družin ter povečanja rodnosti,"</q> konec
               navedka. Ocena stanja in razlogi za sprejem sprememb in dopolnitev zakona so namreč
               usmerjeni v oblikovanje aktivne demografske politike, katere cilj je, znova navajam,
               <q>"trajno povečanje rojstev v Republiki Sloveniji."</q> To pa presega trditev, da gre za
               manjše posege v zakon. Utemeljeno se namreč zastavlja vprašanje, kaj predlagane in
               očitno tudi sprejete spremembe pomenijo za razvoj slovenske družbe. To je še toliko
               bolj pomembno, ker tudi predlagatelj ugotavlja, da veljavni zakon ureja pravice do
               starševskega varstva in družinskih prejemkov v primerjavi z drugimi evropskimi
               državami na zavidljivi ravni. Seveda je primerjava otežena zaradi specifičnih pravic,
               ki jih druge države ne poznajo, prav zato se kot utemeljeno zastavlja vprašanje, ali
               predlagane spremembe res pomenijo nadgradnjo že obstoječih pravic in ali bodo prav te
               spodbude zagotovile pričakovane učinke. Slovenija je po nataliteti res na repu, se pa
               pri nas pojavljajo za razviti svet zelo značilna gibanja, med drugim višanje starosti
               ob rojstvu prvega otroka, večanje števila družin z enim otrokom. Po javnomnenjskih
               odgovorih sodeč je družina pri nas na vrhu lestvice vrednot, leta nazaj je bil
               najpogostejši odgovor, da si želijo imeti tri otroke, tudi tisti z enim ali dvema,
               vendar ni pogojev za to. Zaposlitvene možnosti so se od takrat spremenile, mladim
               brez delovnih izkušenj je vse težje priti do prve zaposlitve, tudi možnosti pridobiti
               stanovanje so izredno težke. Zakon, o katerem odločamo danes, ureja pravice pri že
               nastali družini, ne spreminja pa možnosti za vstop v starševstvo, kar pomeni, da
               ostanejo nespremenjene možnosti za pridobivanje stanovanja, možnosti za pridobivanje
               prve zaposlitve in ne nazadnje spremembe, ki smo jim priča, kažejo na drugačen vzorec
               reševanja starševskih obveznosti. Gre za povečevanje obveznosti, ki so po pravilu
               naložene materam, ne toliko očetom, čeprav je govora v tem zakonu tudi o očetovskem
               dopustu. Krajšanje meje oziroma starosti, do katere lahko oče izkoristi 75 dni
               neplačanega, poudarjam, neplačanega očetovskega dopusta, je tudi za predstavnike
               družin nesprejemljiva, je pa ta rešitev zvezana s prakso, ki jo poznajo druge
               evropske države, ki tako dobro urejenega starševskega varstva nimajo.</p>
               <p>Socialni demokrati mislimo, da je spuščanje starostne meje nedopustno. Prav tako se
               zastavlja vprašanje, ali je edini izhod res samo na prekomerni obremenitvi mater in
               spodbujanje tega, da ostanejo matere z otroki doma, ali ni mogoče za družbo
               sprejemljiva tudi politika, da je visok delež otrok vključen v javne otroške vrtce.
               Tu se zastavljajo tista vprašanja, na katere bi si pri Socialnih demokratih želeli
               jasnejših odgovorov, seveda pa tudi, kaj pomeni pravzaprav za prosti čas za ženske
               sprejeta odločitev. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Danes je še posebej živahno na naši tribuni, pridružila se nam je že
               druga skupina obiskovalcev, tokrat malo starejših, dobrodošli v državnem zboru
               Republike Slovenije. Mi nadaljujemo s predstavitvijo stališč poslanskih skupini in
               besedo ima magister Capuder v imenu Nove Slovenije.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa, gospod predsedujoči. Poslanke in poslanci, gostje na tribuni! Odločitev
               za zakon in za otroke je tudi v današnjih časih še vedno življenjska odločitev, ki
               največkrat spremeni življenjske navade posameznika, ki vstopi v družinsko skupnost.
               Odgovorna odločitev za otroke je odvisna od več faktorjev, med katerimi so seveda
               najpomembnejši ekonomski pogoji, in sicer predvsem zaposlenost, s katero je pogojena
               finančna varnost, in rešen osnovni stanovanjski problem. Poleg tega se vsak par, ki
               se odloča za naraščaj, zavestno odpoveduje določenemu udobju in ugodju, ki naj bi ga
               prinašalo s seboj življenje brez otrok. Kljub temu da se je v zadnjih letih število
               družin povečalo, pa se je velikost družin zmanjšala. Vse več je parov brez otrok in
               družin z enim otrokom. Vse manj je družin z več otroki. Glavna razloga za povečanja
               števila družin brez otrok so staranje prebivalstva in predvsem poznejše vstopanje
               mladih generacij v družinsko življenje. Slednje je poleg zniževanja rodnosti tudi
               razlog za povečanje števila družin s samo enim otrokom.</p>
               <p>Poklic, ki ga opravljamo z veseljem, nas osrečuje in starševstvo je poklic, zelo
               odgovoren poklic. Prepričan sem, da poklic materinstva in navsezadnje tudi poklic
               očetovstva osrečuje, vendar ga je lažje opravljati, če imaš pri tem podporo,
               spodbudo. To podporo mora zagotavljati celotna družba, najprej država s svojo
               zakonsko politiko, delodajalci, ki razumejo skrb staršev za otroke, predvsem pa in ne
               nazadnje tudi mediji, ki krojijo javno mnenje in odnos do mater, otrok in družin in
               lahko ustvarjajo pozitivno podobo o pomenu družine za pozitiven razvoj družbe in
               države. Kot prvo je predvsem potrebno ustvariti ozračje, ki bo naklonjeno družinam in
               otrokom, kar bo pripomoglo k lažjemu odločanju za prvega in vsakega naslednjega
               otroka. Žal je bila politika države v preteklosti na tem področju vse preveč
               odklonilna do družin z več otroki.</p>
               <p>Zaradi tega v Novi Sloveniji - krščanski ljudski stranki pozdravljamo odločitev
               vlade, da je pristopila k izboljšanju sedaj veljavnega zakona o starševskem varstvu
               in družinskih prejemkih. Eden od ciljev predlaganih sprememb veljavnega zakona je
               izboljšanje razmer za oblikovanje in razvoj družin ter povečanje rodnosti. Za
               doseganje teh ciljev je vlada predlagala več rešitev, ki sledijo tudi izkušnjam pri
               izvrševanju zakona v preteklosti. Naj naštejem samo nekatere rešitve: Zagotavljanje
               plačila prispevkov za socialno varnost za enega od staršev zaradi zapustitve trga
               delovnega sile, zaradi nege in varstva štirih ali več otrok do dopolnjenega desetega
               leta starosti najmlajšega otroka, dvig dodatka za veliko družino - pri družini s
               tremi otroki znašata 82 tisoč tolarjev, pri družini s štirimi ali več otroki pa 100
               tisoč tolarjev. Pravica do neplačanega prenesenega dopusta za nego in varstvo otroka
               ter očetovskega dopusta naj bi se uporabila do tretjega leta otrokove starosti, torej
               v najzgodnejšem obdobju, takrat, ko otrok res potrebuje oba starša. Na ministrstvu
               ugotavljajo, da se je v dosedanji praksi izvajanja zakona pokazalo, da je koriščenje
               tega dopusta v poznejših obdobjih manj učinkovito. Ta del dopusta namreč ni plačan,
               kar pomeni, da ni stimulativen za starše z nižjimi dohodki, saj se vsak izpad dohodka
               pozna v družinskem proračunu. Koristi se običajno takrat, ko zmanjka rednega dopusta
               ali pa se uporablja tudi za druge namene, kar ni dobro predvsem za zaščito otrokovih
               koristi. Hkrati pa menim, da je v korist otroka, da se starša vključita v vzgojo in
               varstvo do tretjega leta otrokove starosti, zato je predlagatelj uveljavljanje te
               pravice omejil do tretjega leta otrokove starosti. Prepričan sem, da je potreba po
               navzočnosti staršev obratno sorazmerna s starostjo otroka. Navsezadnje to opažamo vsi
               starši pri svojih odraščajočih otrocih, ko smo jim večinoma potrebni samo še takrat,
               ko rabijo denar.</p>
               <p>Zato v Novi Sloveniji pričakujemo, da bodo predlagane spremembe vsaj deloma vplivale
               tudi na povečanje rodnosti, so samo en kamenček, ki tudi lahko vpliva na izboljšanje
               demografske podobe Republike Slovenije. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno vabim k besedi gospoda Brenčiča, tokrat v imenu Slovenske
               ljudske stranke.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala za besedo, ponovno. To je eden od zakonov, ki v temelju kreira družinsko
               politiko in spodobilo se bi, da je ob obravnavi takega zakon prisoten minister, če ne
               on, pa vsaj državni sekretar.</p>
               <p>S predlogom zakona o spremembah in dopolnitvah zakona o starševskem varstvu in
               družinskih prejemkih, se kot prvo odpravlja po odločbi ustavnega sodišča ustavno
               neskladje določbe 47. člena zakona, ki pravico do prejemov otroškega dodatka pogojuje
               s pogojem statusa stalnega prebivališča. Nadalje pa predlagatelj zakona želi sicer
               bolj v opisu cilja in načel poglavitnih rešitev predloga zakona kot dejansko v členih
               materialnih določb izboljšati razmere za oblikovanje in razvoj družine ter dati
               podlago za povečanje rodnosti. Vsekakor v poslanski skupini Slovenske ljudske stranke
               pozdravljamo dejstvo, da je potrebno tudi na podlagi zakonskih sprememb vzpostaviti v
               naši družbi vsesplošno pozitivno ozračje, ki bo družino in otroke postavilo v osrčje
               vse družbenega dogajanja, pri čemer pa ni že iz dosedanje prakse kot edini in
               praktično zveličaven način le finančna spodbuda tisti ukrep, ki bi trend padanja
               rodnosti zaustavil, čeravno je to tudi zelo pomemben faktor, temveč je potrebno
               vzpostaviti še vrsto drugih spodbujevalnih ukrepov in med pomembnejšimi tudi
               razrešitev vprašanja, kako mladim, ki se odločajo za družino, čim prej pridobiti
               primerno in vzdržno stanovanje.</p>
               <p>Predlog zakona prinaša nekatere spremembe, ki jih v poslanski skupini pozdravljamo,
               kot je na primer možnost skrajšanega delovnega časa za enega od staršev, ki vzgaja in
               varuje otroka do njegovega vstopa v šolo, tudi za samozaposlene in pa osebe, ki se
               ukvarjajo s kmetijsko dejavnostjo, ter s tem v zvezi prevzemom državnega proračuna
               del obveznosti za plačilo prispevkov tega starša. Pravico do dela s skrajšanim
               delovnim časom bo po novem imel tudi eden od staršev, ki varuje in neguje dva otroka
               z zmerno ali težjo gibalno oviro oziroma težje duševno prizadetega otroka. Povečuje
               se dodatek za veliko družino, pri čemer pa ukrep prav gotovo ni najbolj smiselno
               naravnan, saj se je dodatek za veliko družino v stopnjevanju priznalo le med tretjim
               in četrtim otrokom, pri več otrocih kot štirje pa ostaja dodatek nespremenjen. S
               sprejetim amandmajem koalicije prevzema državni proračun tudi obveznost plačila
               prispevkov za socialno varnost od višine minimalne plače starša, ki zaradi vzgoje in
               varstva štirih in več otrok zapusti trg dela - vendar, kaj to pomeni - če je v ta
               namen potrebna sredstva nujno zagotoviti z zmanjšanjem določene proračunske postavke
               znotraj obstoječega proračuna ministrstva za delo.</p>
               <p>V poslanski skupini Slovenske ljudske stranke, pa žal ne podpiramo in ne razumemo in
               ne pozdravljamo pristopa predlagatelja zakona, da odpravlja nekatere že uveljavljenje
               nematerialne ukrepe, ki jih obstoječi zakon vsebuje kot dodatno spodbudo staršem.
               Ukinja se dana možnost, da se zaradi vrste vzrokov lahko nosečnica odloči, da nastopi
               porodniški dopust že 14 dni pred nastopom obveznega porodniškega dopusta. Oče je imel
               do sedaj možnost, da je neplačani dopust za nego in varstvo otroka v trajanju 75 dni
               lahko izrabil do vstopa otroka v šolo oziroma do otrokovega 8. leta starosti. Sedaj
               se ne glede na to, da v praksi je dejstvo, da očetje te pravice niso izkoristili, ta
               čas zmanjšuje do možnost izrabe do tretjega leta starosti otroka, kar je po našem
               trdnem prepričanju korak nazaj, za kar so bili dobri argumenti tudi na strani
               Družinske pobude. Prav tako se s predlogom te novele ukinja možnost dobroimetja za iz
               več vzrokov neizrabljeno nadomestilo za dopust za nego in varstvo otroka. Ne glede,
               da se dobroimetje ni kaj dosti množično koristilo, pa je ta možnost prav gotovo za
               določene osebe ali starša pomenila tudi dodatno motivacijo pri odločitvi za rojstvo
               otroka.</p>
               <p>V poslanski skupini Slovenske ljudske stranke smo tudi po tem vprašanju enotni, da s
               takim ukrepom namen zakona vsebinsko poprej slabimo, kot pa izboljšujemo in mi smo
               prepričani, da taki pristopi niso potrebni, vsaj ne za tistega, ki so že več let
               soočeni z načrtovanjem družinske politike. Poslanska skupina bo predlog zakona
               podprla. Med tem ko pa se bodo poslanci prostovoljno odločali, ali podprejo ali ne
               podprejo predložene amandmaje k dopolnjenemu predloga zakona. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospo Barbaro Žgajner Tavš v imenu Slovenske nacionalne
               stranke.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo, gospod predsedujoči. Spoštovane poslanke, cenjeni poslanci in
               seveda tudi obe vladni predstavnici! Vlada oziroma minister kot predlagatelj je ob
               dopolni predstavitvi poudaril, da je zakon pripravljen s ciljem izboljšati razmere za
               oblikovanje in razvoj družin ter povečanje rodnosti. Veste, sliši se pravzaprav zelo
               fenomenalno, bom tu uporabila besede te vlade, pa bom citirala, <q>"za doseganje tega
               cilja je treba v družbi ustvariti ozračje, ki bo naklonjeno družinam in otrokom, kar
               bo pripomoglo k lažjemu odločanju za prvega in vsakega naslednjega otroka."</q> Konec
               citata. Jaz verjamem, da v tem državnem zboru ni človeka, ki bi verjel, da lahko
               zgolj in samo en zakon naredi pozitivno ozračje, še posebej ob dejstvu, če je ta
               zakon v veliki meri restriktiven oziroma če mamam in očetom jemlje že pridobljene
               pravice in če hoče te pravice jemati tudi otrokom, bolnim otrokom.</p>
               <p>Vladno strategijo dviga rodnosti je zato smiselno gledati v širšem kontekstu. Pa bom
               rekla od besed k dejanjem. Minister Drobnič se zaveda, da je povečanje rodnosti
               mogoče doseči tudi na podlagi ugodne stanovanjske politike. To smo slišali tudi na
               matičnem delovnem telesu ob obravnavi tega zakona. Ali bo vlada v imenu pozitivne
               stanovanjske politike dodatno obdavčila prav vsakega lastnika nepremičnine v tej
               državi, medtem ko najemniki stanovanj letne najemnine ne morejo po novem več
               uveljavljati kot davčno olajšavo? Sprašujem vas, je to družinam, mladim družinam
               oziroma otrokom pozitivna politika. Današnja novela sicer prinaša določene izboljšave
               in tu moram poudariti pozitivno naravnanost vlade pri sprejemanju pobud Slovenske
               nacionalne stranke v delu, ki daje pravico do krajšega delovnega časa in plačevanje
               prispevkov za socialno varnost tudi samozaposlenim staršem, ter pri uveljavljanju
               pravice do dodatka za veliko družino, ki po novem ne bo več datumsko omejeno.
               Pozitivna sprememba je tudi priznanje pravice do starševskega varstva javnim
               delavcem, oseba, ki prejema pokojnino, bo imela možnost izbire med pokojnino ali
               starševskim dodatkom, vse ostalo pa je napisano nedorečeno oziroma z nepredvidljivimi
               posledica ali pa gre v smeri krčenja že pridobljenih socialnih pravic. Materi se na
               primer jemlje pravica do izbire, ali se bo odločila za porodniški dopust 42 dni pred
               predvidenim datum poroda, očetu se krči pravica do odločitve o izrabi očetovskega
               dopusta, krči se mu pravica do izraba dopusta za nego in varstvo otroka, ukinja se
               pravica do dobroimetja za neizkoriščeni del dopusta za nego in varstvo otroka,
               krajšajo se roki za uveljavljenje pravic po tem zakonu s 60 na 30 dni in še bi lahko
               naštevala. Ker je še posebej sporno in vredno razmisleka, vredno razmisleka predvsem
               med koalicijskimi poslanci, ki zagovarjate to spremembo, in kar je vsaj po moji
               oceni, po oceni Slovenske nacionalne stranke še kako moralno sporno, ta vlada naj bi
               se šla otrokom in družini prijazno politiko, pa vendar ta vlada s tem zakonom jemlje
               pravico do otroškega dodatka bolnim otrokom. Predsednik državnega zbora je na
               matičnem delovnem telesu oziroma predsednik matičnega delovnega telesa je v obravnavi
               tega zakona, potem ko so bili, bom rekla, dobesedno povoženi vsi opozicijski
               amandmaji, upravičeno dejal, pa bom ponovila njegove besede: <q>"To je narobe svet."</q> In
               veste, res je narobe svet to, kar želi vlada s tem zakonom, še posebej ob dejstvu, da
               proračun za leto 2007 je za 100 milijonov manjši od letošnjega proračuna in to ravno
               v delu oziroma na področju socialne varnosti.</p>
               <p>V Slovenski nacionalni stranki smo pripravili kar nekaj amandmajev tudi za to
               obravnavo in jaz upam in v tem trenutku apeliram na koalicijske poslance, da boste
               premislili in seveda tudi podprli amandmaje, ki so dobronamerni in ki se vračajo
               nazaj na stanje, kakršno je danes.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Žnidaršič v imenu DeSUS-a.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala, spoštovani podpredsednik. Spoštovani predstavnici vlade, kolegice in kolegi!
               Poslanska skupina DeSUS bo zakon o starševskem varstvu in družinskih prejemkih
               podprla. Prinaša namreč določene izboljšave na tem področju, kot so podaljšanje roka,
               v katerem sme oče izrabiti 15 prvih dneh očetovskega dopusta, daje možnost dela s
               krajšim delovnim časom in plačilo prispevkov za samozaposlene, zakon pod določenimi
               pogoji na novo omogoča delo s krajšim delovnim časom za starše z dvema otrokoma,
               zakon povečuje dodatek za družine s štirimi ali več otroki, kjer je napaka te rešitve
               v tem, da za tiste otroke nad štiri, potem ni nobenega povečanja več, kar bi kazalo
               kdaj kasneje popraviti. Zakon izboljšuje položaj staršev, ki negujejo dva ali več
               otrok z zmerno oziroma težjo motnjo v razvoju ali zmerno ali težjo gibalno
               oviranostjo, zakon omogoča plačilo prispevkov enemu od staršev, ki imajo štiri ali
               več otrok, pa je zapustil trg delovne sile. Seveda je problem bil, ko smo sprejemali
               ta zakon, predčasen nastop porodniškega dopusta, vendar v tem sam ne vidim posebnega
               problema, kajti če naj bi nosečnica težko nosila do 28 dni pred porodom otroka, ima
               absolutno možnost dobiti bolniški stalež za tisti čas, ki bi ga vsak porodničar ali
               osebni zdravnik moral dati za to, da zavaruje to rojstvo in otroka, ki prihaja, tako
               da v tem ne vidimo posebnega problema. Zakon ni in tudi kdaj kasneje ne bo mogel
               ugoditi vsem in vsem možnim pričakovanjem na tem področju, kajti predlagatelj mora
               vsakokrat upoštevati ekonomsko moč države, ki je omejena, in pa tudi potrebe vseh
               drugih upravičencev, ki prejemajo pomoč ali sredstva iz državnega proračuna.</p>
               <p>V vsakem primeru pa je zakon naravnan v pomoč družinam z več otroki, ki naj
               nasledijo in zagotovijo skromno število naroda, ki mu je zapisana kruta usoda
               izginotja. Zato verjamemo, da bodo izboljšave potrebne in možne tudi v prihodnje, ko
               naj bi postali bogatejša družba in bodo zato ugodnejši pogoji. Naša poslanska skupina
               bo ta zakon in seveda prihodnje spremembe v tem smislu vedno znova podprla. Hvala
               lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Veršnik v imenu SDS.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim, tudi na balkonu seveda! Zakon o
               starševskem varstvu in družinskih prejemkih je v veljavi od leta 2001, leta 2003 je
               doživel prve spremembe in dopolnitve, pred nami pa so nove spremembe in dopolnitve, o
               katerih govorimo danes. Razloga za spremembo zakona o starševskem varstvu in
               družinskih prejemkih sta v grobem dva. Prvič, zelo nizka, v Evropi celo najnižja
               rodnost. In drugič, odločitev ustavnega sodišča o neustavnosti 67. člena.</p>
               <p>Predlog sprememb uvaja nekaj redakcijskih sprememb, ki bodo omogočile boljše
               razumevanje in poenostavile uveljavljanje pravic. Na odboru za delo, družino,
               socialne zadeve in invalide so bili najbolj izpostavljeni 4.,6., 7., 13., 15. in 29.
               člen, o katerih smo zelo intenzivno razpravljali. V javnosti je bil zelo izpostavljen
               4. člen zakona, ki je dovoljeval materi, da prične porodniški dopust 42 dni pred
               predvidenim porodom. Ta sprememba je predlagana z namenom, da mati v času
               porodniškega dopusta čim več časa preživi potem z rojenim otrokom. Po mnenju
               poslanske skupine Slovenske demokratske stranke se o tej spremembi vse preveč
               poudarja samo pravice matere, ki ima sicer pravico do boleznine v primeru slabega
               počutja ali katerihkoli možnih zapletov, in prav nič o pravico otroka, ko doživlja
               sicer nevede pravi šok v času ločevanja od matere, ki ji poteče porodniški dopust.
               Pripominjam, da takrat v tem občutljivem času za otroka vsak dan pomeni veliko.</p>
               <p>Po mnenju naše poslanske skupine je pravica starša do krajšega delovnega časa dobro
               urejena, kot tudi plačilo prispevkov za socialno varnost zaradi starševstva v primeru
               več kot štirih otrok. V predlogu zakona je koriščenje očetovskega dopusta v višini 75
               dni potrebno izkoristiti v roku treh let. Po mnenju Slovenske demokratske stranke je
               ta predlog v korist otroka, saj v tem obdobju tudi najbolj potrebuje oba starša, tako
               v primeru bolezni kot tudi v primeru samega druženja in vzgoje.</p>
               <p>Eden od samozaposlenih staršev ima pravico po novem in tudi možnost, da mu država
               plača prispevke od sorazmernega dela minimalne plače za nego težje gibalno oviranega
               otroka do 18. leta starosti, v primeru dveh otrok pa še do 6. leta starosti
               starejšega otroka. Predlog zakona uvaja nekoliko drugačno, po mnenju poslanske
               skupine Slovenske demokratske stranke bolj pravično ureditev dodatka za veliko
               družino, in to za družino s tremi otroki v višini 80 tisoč tolarjev, za družino z
               štirimi in več otroki pa 100 tisoč tolarjev. V primeru, da eden od staršev neguje
               štiri in več otrok in izstopi iz trga dela ima pravico do plačila prispevkov za
               socialno varnost od minimalne plače do dopolnjenega 10. leta starosti najmlajšega
               otroka.</p>
               <p>V poslanski skupini Slovenske demokratske stranke menimo, da so naštete spremembe
               zakona o starševskem varstvu in družinskih prejemkih prvi korak v smeri odločitev
               staršev, da povečajo družino, da pa bo potrebno ukrepe za odločitev za prvega otroka
               še temeljito premisliti in jih čim prej tudi obravnavati v državnem zboru, bodo pa
               neprimerno bolj zahtevni.</p>
               <p>Poslanska skupina Slovenske demokratske stranke bo predlagani zakon o spremembah in
               dopolnitvah zakona o starševskem varstvu in družinskih prejemkih v celoti podprla.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še slednja ima besedo gospa Širca v imenu LDS.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Gospod minister, sodelavke eden lep pozdrav. Slovenski možje ste zapisali, slovenski
               možje porabijo 32 minut na dan za vrtnarjenje, ženske pa 25 minut na dan, statistično
               smo, ste Slovenci najboljši vrtnarji v Evropi. Ste tudi najboljši očetje zaradi
               akcije <q>"Očka, aktiviraj se"</q>, s katero naj bi se očetje bolje osveščali in bolje
               skrbeli za vzgojo otrok, naj bi bili nogometni stadioni prazni. Tako namreč pišete v
               propagandnem materialu, s katerim kandidiramo za pravico za možnost, da pridobimo v
               Ljubljani institut za enake možnosti, kandidaturo pa vemo, da ste minister na začetku
               zavračali, trenutno pa imate precej pohval celo s stranskim oglasom na to temo.</p>
               <p>Sprašujem, ali so slovenski očetje tudi dovolj aktivni pri starševskem dopustu. Ne
               glede na to, ali v tem propagandnem materialu gre za določeno norčevanje ali ne,
               sprašujem ponovno: Bi bili očetje lahko boljši očetje, če bi jim ta zakon, s katerim
               se danes soočamo, povečal plačano nadomestilo za starševski dopust? Namreč, tu vidimo
               osebno eno večjih težav tega zakona, ki jo minister Drobnič sploh ni odprl, kaj šele
               poskušal reševati. Namesto da bi v duhu nekdanjih dni, ko je današnji minister, bivši
               poslanec, širil možnost plačanega očetovskega dopusta, se tokrat očetovske pravice
               omejujejo, nerazumno poostrojujejo in brez logike zožujejo. Namreč, v zakonu ni
               odprte možnosti, da bi se povečalo koriščenje očetovskega dopusta, ki je v Sloveniji
               relativno nizko na 2%, čeprav vemo, da na Švedskem dosegajo tudi 12% delež moških, ki
               se odločijo za porodniški dopust na način pomoči in vzgoje otrok in pomoči materam.
               Govorim o možnosti, da bi širili plačani očetovski dopust z zdajšnjih 15 dni vsaj za
               kakšen dan več. Skratka, tega ni.</p>
               <p>Poleg tega je v naši poslanski skupini tudi težava z rešitvijo, ko lahko 15 dni,
               prvih 15 dni, oče izkoristi očetovski dopust do otrokovega šestega meseca starosti,
               preostalih 75 dni pa do otrokovega tretjega leta starosti. Namesto da bi stimulirali
               očeta, da bi bolj večali skrb za otroka in posredno seveda tudi razbremenili mater,
               jih Drobnič destimulira, saj vemo, da to možnost, ki je bila prej dana fleksibilno do
               osmega leta, sedaj zožuje. In s tem, da vemo - in vsi pripravljavci zakona so to
               spregledali -, da Nizozemci in Švedi omogočajo očetovski dopust do osmega leta
               starosti, Angleži pa do petega. To se nam ne zdi prav, kajti vemo, da se bi na ta
               način odstotek, ki se počasi, počasi veča tudi v Sloveniji, tako še povečal.</p>
               <p>Motijo nas tudi omejene možnosti izbire predhodnega porodniškega dopusta, o čemer je
               bilo danes že večkrat govora, ker nobene logike ni, da bi sedaj možnost, ki je bila
               dana, da se ženske ne glede na to, ali so zdrave, skratka se ne odločajo za bolniško,
               razširile še s štirinajstimi dnevi izostanka z dela, preden gredo rodit, oži. To se
               nam ne zdi logično, kajti gre za različne situacije, obremenitev države bi bila, če
               bi to pustili, ista ali pa tudi ne, saj vemo, da državo lahko pride ceneje, če se s
               predhodnim dopustom prepreči prezgodnji porod, ki vemo, da ima večje tudi finančne
               posledice.</p>
               <p>Moti nas krajši delovni čas, moti nas opravljena pravica do dobroimetja, o čemer
               bomo lahko v nadaljevanju več govorili. Skratka, če zaključim, izgleda, da je tudi
               minister Drobnič eden izmed tistih vrtnarjev oziroma tistih Slovencev, ki porabijo
               kar nekaj časa za vrtnarjenje in za sadenje rož, namesto da bi pisali boljše zakone.</p>
               <p>V poslanski skupini pozdravljamo določene spremembe zakona, o katerih je bilo danes
               že govora, in na tej točki jih podpiramo. Ne pa podpiramo vseh teh rešitev, ki ste
               jih selektivno ukinili in so bile do sedaj dobre.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Čas je potekel. Hvala lepa. Končali smo s predstavitvijo stališč poslanskih skupin in
               prehajamo na razpravo o členih in vloženi amandmajih, ki jo bomo vodili na podlagi
               pregleda amandmajev z dne 24. aprila. Pregled ste dobili na mizo.</p>
               <p>V razpravo dajem 7. člen in amandmaje poslanskih skupin SNS, LDS in SD. Gospod
               Brenčič. Gospod Brenčič, beseda je vaša.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa za besedo. To je eden od ukrepov v predlogu tega zakona, ki praktično
               zmanjšuje pozitivnost ukrepa, ki je nematerialne osnove, kot spodbuda. To se pravi,
               ukrepe, ki bi jih mogla neka trezna politika še razširjati, takrat ko ne
               obremenjujemo zmožnost države, če so pozitivni.</p>
               <p>Ko je nastajal institut očetovega dopusta v prejšnjem mandatu, smo imeli pred seboj
               dobronamernost tega dopusta za očeta, ampak omejeno zmožnost, glede na zmožnost
               države po plačanih dneh. In smo rekli, ostalih 75 dni pa bo, glede na to, da poznamo
               stanje tistih, ki se v okolju gibljemo, izredno težko izkoristiti. Zelo težko
               izkoristiti, ker si le redek starš lahko privošči to, da bo imel tako manjšo plačo
               zato, ker je imel štiri dni na mesec neplačanega dopusta. In smo rekli, naj zato
               raztegnemo to možnost, da bo lahko oče tudi z otrokom, do vstopa v osnovno šolo.
               Prvič zato, da tej podlagi lahko, čeravno takrat še nismo imeli ministrstva, razvoj
               pa koalicijo oziroma partnerstvo za razvoj, smo želeli zmanjševati absentizem, ki je
               še vedno zaskrbljujoč, in smo rekli, tudi na tej podlagi bo lahko oče vstopil takrat,
               ko mora mama ali iti v bolniško, ko otrok zboli za neko virozo itn. Potem smo rekli,
               praktično sploh očeta, največkrat gre zgodaj v službo, prihaja pozno. Otroke iz vrtca
               v četrtem, petem letu jemljejo babice ali mamice ali dedki itn., in oče praktično ni
               z otrokom skoraj nič - zvečer. In zakaj ne bi enkrat v četrtem, petem letu pa vzel
               dan dopusta pa šel s tem svojim otrokom na sprehod ali plavat, ne vem, ali smučati.
               Ne vem, zakaj ne, da bi se poglabljal tisti naravni stik, potreben stik med očetom in
               otrokom. Pa ne glede, da v praksi smo praktično veliko manj izrabili, kot bi lahko,
               ne 75 dni, ampak veliko manj, pa to možnost sedaj krčimo na čas do treh let. Jaz tega
               ne razumem. Ta ukrep ne predstavlja za državo nobenega stroška in v tem primeru ga
               krčimo. Zato ne razumem, da bi stimulativne ukrepe manjšali, ki bi jih morali celo
               večati takrat, ko ne predstavlja dodatno finančno breme za državo. Ker pošteno moram
               povedati, za vprašanja družinskega varstva, družine, država kot taka, Republika
               Slovenija, namenja sorazmerno in zavidljiv obseg javnofinančnih sredstev in zato je
               treba celo spodbujati ukrepe, ki so nefinančne narave. In zato mislim, za vso logiko
               stvari ne vidim argumenta, da bi smel podpreti tak ukrep, kot ga prinaša predloženi
               7. člen omenjenega predloga zakona, s katerim praktično krčimo čas možnosti, da oče
               le nekaj več očetovskega dopusta izrabi. Drugače mu ga pa skrčimo! Dajmo mu ga 50 dni
               neplačanega, kaj se norca delamo, če mu damo 75 dni in mu ne damo možnosti, da bi
               dopust izrabil takrat, ko ga otrok potrebuje, tudi kakšen dan pred vstopom v šolo,
               tudi kakšen dan pred, ne vem, odhodom v kakšno kolonijo ali karkoli. Zato jaz tega
               ukrepa ne pozdravljam in vsekakor pričakujem, da vsaj poslanska skupina Slovenske
               ljudske stranke tega ne sprejema in bomo amandma podprli, ne glede na to, kdo je
               predlagatelj. Tudi iz temeljev Družinske pobude, ki je soočena z delom tega resorja
               in tega odbora v državnem zboru, že odkar jaz pomnim osem let, zelo aktivno: njeni
               argumenti so bili enako tistim, ki zasledujemo to, da je nesmisel skrajšati obdobje,
               da lahko oče svoj neplačani očetovski dopust v dobro otroka in tudi sebe, ker je oče,
               izrabi več. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala lepa. Socialni demokrati smo k temu členu vložili amandma, ki vsebinsko enak
               drugima dvema amandmajema. No, k sreči gre pripisati, da je ta člen ostal odprt in da
               smo amandma lahko vložili in da bo, upam, da eden od treh sprejet. Gre za nerazumno
               odločitev predlagatelja, ki trdi, da nadgrajuje dosedanji zakon. V razpravi na
               delovnem telesu je bilo slišati, da je otrokovo obdobje do tretjega leta starosti
               najžlahtnejše obdobje, jaz mislim, da je sleherno obdobje v človekovem življenju
               žlahtno, mu pa to žlahtnost s svojim delovanjem sam daje. Ne razumem tudi odločitve
               zaradi tega, ker sem predvidevala, da se spodbujevalni ukrepi, kot jim pravi
               spoštovani kolega Brenčič, nematerialne narave, gibljejo v tisto smer, ki hočejo
               utrjevati zavest, da so za otrokov razvoj potrebni starši. Ta ukrep, tak, kakršen je,
               pa je naravnan proti izrabi očetovskega neplačanega dopusta, kajti če postavim
               odločitev v kontekst drugih določitev v zakonu, kjer se delež skrbi za otroke, zlasti
               v veliki družini, prestavlja na mater, mi je potem popolnoma jasno, da ni potrebno
               tudi neplačanega očetovskega dopusta za otroka po tretjem letu starosti zagotavljati
               očetu. Ampak, kaj se bo pa zgodilo, če bo tudi mati, ki skrbi za številčno družino,
               zbolela, pa bi lahko oče uveljavljal to pravico in ostal pri otrocih? Razlogi za to,
               kar pomeni spremembo družinske paradigme, so očitni. Z veseljem lahko ugotavljam, pa
               verjetno ne samo jaz, ampak marsikdo v tej državi, da so očetje začeli uživati v
               svoji starševski vlogi, da so začeli v nekoliko večjem odstotku izrabljati tudi 15 -
               dnevni očetovski dopust. Zakaj jim ne bi dopustili možnosti, da bi otroka spremljali
               v različnih fazah njegovega razvoja in jih prikrajšujemo za tiste trenutke, ko otrok
               prvič vstopi v šolo, zdaj se všolajo pri 6-tih letih, ko gredo s kakšnimi drugimi
               obveznostim k takim življenjskih izkušnjam naproti, ko je dobro, da ob otroku stojita
               oba, tudi če je mati vedno doma, ampak tudi zaposlen oče. Meni se zdi, da s tem
               hočemo dokazovati, kako je tradicionalna vloga v naši družbi, tradicionalna delitev
               vlog v naši družbi nekaj, kar se trudimo za vsako ceno ohranjati. Zaradi tega, ker
               trdimo: takrat je tako ali tako že pri otroku mati, lahko še potem uveljavlja pravico
               do krajšega delovnega časa, skrčili smo pravico do dobroimetja. Celo vrsto ukrepov
               delamo v smeri utrjevanja starih razmerij, namesto da bi poskrbeli za to, da bi se
               vendarle dala priložnost postopnega približevanja tistemu, kar bi neka država lahko,
               ko bo dovolj imovita, ker to vse nosi za sabo sredstva, pravijo, da bi lahko tudi kaj
               primaknila in poleg tistih 75-tih neplačanih dni mogoče počasi zviševala delež
               plačanega očetovskega dopusta.</p>
               <p>Evropske prakse so zelo različne. V nekaterih državah skušajo očetovo vlogo pri negi
               in vzgoji otroka povečevati in spodbujati k drugačnimi ukrepi kot pri nas. Mi smo se
               odločili, da bomo ravnali tako, kot je v predlogu zakona zapisano, zato se nam zdaj
               ponuja priložnost spremeniti to odločitev in ohraniti tisto, kar je kot možnost v
               zakonu zapisano. Nikomur ni to vsiljeno, naj se naši očetje nikar ne bojijo, da jih
               bo kdo silil na neplačani dopust za varstvo in nego otroka. Morebiti bo kdo med njimi
               obžaloval, da ta možnost ni zapisana, ker te svoje pravice ne bo mogel uporabiti tudi
               takrat, ko bo to potrebno. Namreč, mi imamo v tej državi še to srečo, da imamo veliko
               za varstvo otrok zelo odprtih in pripravljenih dedkov in babic. Kaj se bo dogajalo,
               ko bo demografska politika šla tudi v to smer, da bomo ohranjali delovno aktivnost
               tudi v višjih letih življenjske starosti? Kdo bo takrat skrbel in vskočil takrat, ko
               mati ne bo zaradi svojih delovnih obveznosti mogla dobiti dopusta? Niso vsi
               delodajalci tako razumevajoči, kot sem nedavno tega prebrala v nekem časopisu, da je
               ravnokar izvoljena direktorica neke trgovske firme pri delodajalcu ohranila zaupanje,
               čeprav je povedala, da bo šla na porodniški dopust, pa je niso odstavili, še več,
               tudi je potem kasneje po porodu pri starševskem dopustu izkoristila neko možnost
               krajšega delovnega časa in bo lahko ohranila dobro delovno mesto in bo lahko skrbela
               za otroka, s tem da si bo skrb za otroka delila tudi s svojim možem. Zakaj tega ne
               delamo? Zdaj pa moramo po časopisih brati izjave vidnih Slovencev, z javne scene zelo
               dobro znanih, ki trdijo, da so za nizko rodnost v Sloveniji krive ambiciozne ženske,
               ki hočejo študirati, ki hočejo biti zaposlene in nočejo imeti otrok. Zakaj se ne bi
               vprašali, ali smo v tej družbi odprti tudi za nekatere nove poglede na stvari in ne
               vidimo prizadevanja za enako obravnavo samo v tej smeri, da je to zvezano s tem, da
               hočemo ženske skakati v Planici, oprostite, jaz nisem nobene takšne javno izražene
               želje zasledila, čeprav sem zasledila med dekleti tudi nekaj takšnih, ki so se
               poskusile v smuških skokih. Ampak, zakaj gremo v nekaj, kar pomeni pohod v
               preteklosti? Vse to smo že videli, vse to smo že slišali, pričakovali bi, če gre za
               nadgradnjo zakona, da boste, spoštovane koalicijske poslanke in poslanci, enega od
               treh amandmajev, katerih vsebinska naravnanost je enaka, podprli. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Capuder.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa. Pogovarjamo se o neplačanem dopustu za nego in ne o očetovskem dopustu,
               kot je bilo prej večkrat omenjeno. O očetovskem dopustu govori 6. člen. Pravico do
               neplačanega prenesenega dopusta za nego in varstvo naj bi se uporabljalo do treh let,
               vsaj tako je predlagano v spremembi tega zakona. Torej, takrat v najzgodnejšem
               obdobju otroka, ko otrok res potrebuje oba starša. Na ministrstvu tudi ugotavljajo,
               da se je v dosedanji praksi izvajanja zakona pokazalo, da je koriščenje tega dopusta
               v poznejših obdobjih manj učinkovito oziroma da ga praktično ni. Res je, da se zakon
               izvaja šele pet let, ampak ne glede na to, pokazatelji so pa že vidni. Razlogov za to
               je lahko več. Jaz vidim enega od glavnih razlogov, zakaj se ne poslužujejo
               neplačanega dopusta, predvsem v tem, ker ta ni plačan, kar pomeni, da tudi ni
               stimulativen za starše z nižjimi dohodki, kajti vsak dan brez zaslužka se družinam z
               nižjimi prihodki lahko krepko pozna. In koristi pa se običajno šele takrat, ko je res
               nujno. Nujno je pa takrat, ko nimaš druge možnosti, se pravi, ko nimaš več rednega
               dopusta. Predvsem pa se je ta dopust, vsaj po nekaterih podatkih, koristil tudi za
               druge namene, ne zato, da bi bili starši z otrokom, kar je bilo danes že večkrat
               omenjeno. Se pa tudi dogaja, tudi to, da zaposleni starši velikokrat tudi rednega
               dopusta ne moremo izkoristiti. Velikokrat prinašamo deset, dvajset dni preko novega
               leta in velikokrat smo prisiljeni, da ga izkoristimo do konca junija oziroma do konca
               julija ali pa nam ga celo izplačajo. Tudi to se dogaja. Zato vso to govorjenje o tem,
               kako bodo sedaj otroci prikrajšani, se mi zdi malo čudno. Hkrati pa tudi mislim, da
               je v korist otroka, da se starša vključita v vzgojo in varstvo do tretjega leta. Zato
               podpiram predlagatelje in amandmaja ne bom podprl.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Malce več miru prosim v dvorani! Besedo ima pa gospa Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Verjamem, da tudi govornik pred menoj ve, da vzgoja ne poteka zgolj in
               samo do tretjega leta otrokove starosti. Ne nazadnje imamo institucije, ki se jim
               reče vzgojno-varstvena institucija. Skratka, ne razumem, ampak resnično ne razumem,
               zakaj se je vlada odločila krčiti že pridobljene pravice.</p>
               <p>Pa bom izhajala iz besed, ki jih je na začetku ob predstavitvi, dodatni obrazložitvi
               zakona povedal minister Drobnič. Minister Drobnič je dejal, da tudi ta zakon oziroma
               da vladna politika na tem področju teži k prožnejšim oblikam organizacije otroškega
               varstva. Sprašujem, ali je krčenje pravic z 8. do 3. leta starosti dejansko
               zasledovanje tega cilja, skratka oblikovanje prožnejše organizacije otroškega
               varstva. Minister je dejal, da si na ministrstvu prizadevajo, da bi okrepili vlogo
               očeta v družini in zagotovili lažje usklajevanje poklicnega in družinskega življenja
               in spodbujali enakopravnejšo delitev družinskega dela in starševstva med obema
               zakoncema oziroma staršema. Mene zanima, ali je tudi ta novost, skratka krčenje
               oziroma jemanje pravic očetom po odločitvi, do katerega leta otrokove starosti bodo
               dejansko koristili dopust za nego in varstvo otroka, zasledovanje tega cilja. Brala
               sem magnetogram današnje seje, besede mag. Drobniča. Jaz sem prepričana, da ne.
               Prepričana sem, da pravzaprav bi bilo smiselno in smotrno podpreti ta amandma. Ta
               amandma, ki dejansko vrča stanje na takšno stanje, kakršno je danes po do sedaj
               veljavnem zakonu. Zaradi usklajevanja celotnega družbenega in poklicnega življenja,
               tudi zato je smotrno<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p><gap n="..."/> Prosim, samo gospa Žgajner Tavš ima besedo.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p><gap n="..."/> je smotrno, da se pravico do dopusta za nego in varstvo otroka lahko koristi do
               osmega leta starosti otroka in se je ne krči. Vsaj tako sem jaz razumela, minister,
               tudi vaše besede oziroma cilje, ki so zapisani v samem predlogu zakona. Zakon naj bi
               bil dober, naj bi bil naklonjen boljši družinski politiki, naj bi bil naklonjen večji
               vlogi oziroma spodbujanju večje vloge očetov pri negi in varstvu otroka. Ampak
               oprostite, krčenje že pridobljenih pravic - ne razumem poante, minister oziroma ne
               razumem zasledovanje, resnično zasledovanje tega cilja. In ne nazadnje, danes smo
               slišali od enega govornika pred menoj, da je koriščenje dopusta v kasnejših letih
               manj učinkovito. To naj bi bili podatki, ki so jih dobili na ministrstvu. Mene
               zanima, kakšna so merila oziroma na podlagi katerih meril je ministrstvo prišlo do te
               ugotovitve, da je koriščenje dopusta za nego in varstvo otroka očeta v kasnejših
               letih, torej po tretjem letu starosti, manj učinkovito.</p>
               <p>Še eno katastrofalno stvar sem slišala danes. Slišala sem, da je prisotnost staršev
               obratno sorazmerna njihovi starosti. Da dejansko so starši potrebni, ko so otroci
               starejši, zgolj in samo takrat, ko otroci rabijo od njih denar. Pa ne se <q>"hecati"</q>!
               Pa, če ste štartali s tega stališča pri pripravi tega zakona, ne se <q>"hecati"</q>,
               minister, resnično vas prosim, na tem mestu. Jaz sem prepričana, da ta sprememba ne
               bo prinesla, ne vem, pozitivnih učinkov, ki jih verjamem da, tudi vi pričakujete.
               Pričakujete ne nazadnje povečanje oziroma dvig rodnosti.</p>
               <p>Minister, še enkrat bom dejala in prosim vas, omejevanje do tretjega leta pomeni
               zniževanje pozitivne klime pri odločitvah za rojstvo otroka. Veste, pa vas bom pri
               tem spomnila na še eno zadevo, ki se je zgodila s tem zakonom na matičnem delovnem
               telesu, ko je šlo ravno tako za krčenje pravice do odločanja. Takrat so matere
               izgubile pravico, da se odločajo, kdaj gredo na porodniški dopust. Tudi to je po moji
               oceni nedopustno. Zato vas, minister, še enkrat s tega mesta prosim, da razmislite in
               ne nazadnje daste podporo temu amandmaju. Gre za dopust, za nego in varstvo otroka,
               ki ga lahko koristijo očetje, po sedaj veljavnem zakonu do osmega leta otrokove
               starosti, in to dopust, ki je neplačan. Država nima stroškov s tem, gre za
               prostovoljno odločitev očetov, verjamem, da v duhu pozitivne družinske klime.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Veršnik.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo, gospod podpredsednik. Lep pozdrav vsem, še enkrat. Poglejte, jaz sem
               želel med ljudmi preveriti to tezo o krčenju pravic, pa sem naletel na ta odgovor:
               <q>"Poslušaj, od česa bom pa jaz živel, če bom šel na dopust, pa nič denarja ne bom
               dobil za to!"</q> Jaz pravzaprav v prvem hipu niti nisem pomislil na to, ampak res je.
               Poglejte, mi moramo razumeti, da mladi, tisti na samem svojem začetku, imajo, prvič,
               nizke plače, drugič imajo velike ambicije, tretjič, želijo si čim prej zagotoviti
               standard, ekvalenten tisti svoji okolici. Res je, da kakšne posebne velike volje za
               koriščanje tega dopusta pravzaprav niti ni bilo. Zelo pohvalno je ta dopust takoj po
               porodu, potem pa z leti oddaljenosti od tega prvega srečnega dohodka se pa zadeva že
               malo izjalovi. Slišal sem tudi to, da veliko teh staršev, ki imajo to možnost in ki
               imajo relativno dober standard, ta dopust koristijo za pridobivanje pravzaprav še ali
               pri gradnji hiše, ali pri kakšnem <q>"fušu"</q>, ali skratka zelo velik poudarek je na tej
               materialni bazi. Jaz se strinjam, da ta naša družba je verjetno preveč potrošniška
               družba, družina ni več ali pa premalo je družina izpostavljena kot ena dobrina, kot
               nekaj pravzaprav, za kar smo ljudje na svetu, in premalo se zadevamo te starševske
               odgovornosti pravzaprav te sreče, ki se nam zgodi, če se nam rodi otrok. Vse preveč,
               vse preveč, poudarjam, se ukvarjamo s pridobitništvom, s standardom, z željo, da ne
               bi bili slabši od sosedov, itd.</p>
               <p>Tako, ne samo gledati ene strani, jaz pač ali pa na žalost sem to slišal, kar me je
               pravzaprav zbodlo, saj je v končni fazi res skregano z logiko, ampak realna situacija
               je pa taka, ali hočemo priznati ali ne. Dobili smo tudi na ministrstvu podobne
               podatke in dobro, odločitev je pač vaša in naša. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Germič.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Lep pozdrav. Ko smo sprejeli gradivo za
               spremembo tega zakona smo lahko v vpisu v drugem poglavju zasledili, da je kot
               temeljni cilj za uresničitev sprememb tega zakona najti rešitev, da se premajhno
               število rojstev, ki je, prelevi v strategijo, ki bo trajno povečalo število rojstev v
               Sloveniji. Danes, ko poslušamo tole razpravo o amandmaju k 7. členu, je seveda ta
               razprava zelo povezana tudi s 6. členom, ki govori o očetovskem dopustu. Tukaj
               govorimo lahko danes samo še o amandmaju, ki je vezan na člen, ki govori o dopustu za
               nego in varstvo otroka. Če bi k temu dodali še člen, ki smo ga na odboru spremenili,
               to je odprava dobroimetja, potem lahko govorimo, da vsi trije ukrepi gredo ravno v
               nasprotni smeri. Kajti, če je ob vrsti različnih pogojev, ki jih je danes potrebno
               imeti in jih imeti v pozitivnem smislu rešene, ko se načrtuje družina in pri tem
               rojstvo otroka, je bilo danes velikokrat rečeno, da bi s širšo paleto ukrepov, ki
               niso vezani samo na ta zakon, bilo potrebno ustvariti to pozitivno klimo.</p>
               <p>Danes ustvarjamo posamezne kamenčke v ta mozaik. Kako pa delujejo ti kamenčki, ali
               se vklapljajo v ta mozaik ali pa je zgodba v tem mozaiku s temi kamenčki popolnoma
               asimetrične? Po mojem mnenju je ta zgodba zelo, zelo asimetrična. Mi smo, ko smo
               prebrali utemeljitve tako k 6. členu kot 7. členu, v katerem je ta amandma, videli
               zelo skopo obrazložitev; torej, gre za to, da so prva tri leta najžlahtnejše obdobje
               in zato je treba ta dopust skrajšati z osmih na tri leta. Utemeljitve na osnovi
               dogodkov v družini - nobene. Družinska pobuda nam je lepo na odboru razlagala, če bo
               skrajšan rok za očetovski dopust z osmih na tri leta, verjetnost, da bodo očetje
               koristili ta dopust, ne bo popolnoma nič večja. In ta dopust je neplačan, torej
               očetovski dopust je neplačan. In mi ne dovolimo, da bi tukaj imeli fleksibilnost
               glede na razmere, in gospod minister, vi zagotavljate, da bomo imeli fleksibilnost
               trga delovne sile, pri čemer pa je zelo togo ravnanje, recimo, tako obeh staršev v
               družini, kako naj se obnašate do svojega otroka v njegovo dobrobit. Pri čemer pa na
               drugi strani ne poveste, na kakšen način bo zagotovljena varnost dohodka ob
               zagotavljanju fleksibilnosti zaposlovanja. To sta dva elementa, ki morata imeti
               istočasno odgovor, ko govorimo o teh rešitvah.</p>
               <p>Seveda ko govorimo o dopustu za nego in varstvo otroka, je pa to del dopusta, ki je
               plačan, in zelo dobro smo lahko slišali, da gre v razvoju otroka za vrsto občutljivih
               dogodkov, ki niso, žal niso, jaz sem ta obdobja dal skozi v moji družini in niso bila
               vezan samo na prva tri leta razvoja otrok. Žal je nemogoče predvideti, da je potrebno
               imeti dopust za nego in varstvo otroka glede na razvoj otroka samo v prvih treh
               letih, kajti dogodki se vrstijo tudi naprej, ker življenje je dinamično in zato je
               treba tudi na njega odgovarjati zelo fleksibilno. In gospod minister, ne razumem,
               zakaj krčitev z osmih na tri leta. Če lahko delimo skrb za otroka med oba starša,
               potem dajmo tudi vlogo v družini porazdeliti na oba starša tako, da bosta lahko
               skupaj načrtovala najugodnejše trenutke za to, na kakšen način bo možno izkoristiti
               ta dva dopusta, žal očetovskega danes ne moremo več spreminjati, lahko pa spremenimo
               to obdobje za dopust za nego in varstvo otroka.</p>
               <p>Jaz, ko tukaj danes poslušam, bi rekel, da smo veliko obdobij pri razvoju svojih
               otrok v lastni družini zamudili. Veliko obdobij smo zamudili zato, ker imamo zelo
               različne izkušnje in vedenja o tem, kaj se dogaja v teh obdobjih. Lahko jih imamo
               tudi zelo različne, ker dinamika in razvoj pri različnih otrocih je različna. Ampak
               da pa nismo pripravljeni prisluhniti, da nismo pripravljeni prisluhniti različnim
               praksam in prinesti dobre prakse v zakonodajo, za katero ta vlada tolikokrat izkazuje
               dobro voljo, je seveda za mene nerazumljivo; nerazumljivo izražanje nezaupanja v
               starše, ki da jemljemo te dopuste za to, da si bomo materialno okoriščali v ne vem
               kakršnem koli smislu. Jaz ne morem pristati na to tezo. In z isto tezo smo ukinili
               dobroimetje zato, ker je to na račun otrok, iz slabega odnosa do otroka seveda imajo
               starši ambicijo, da si izboljšajo svoje materialne pogoje. Jaz mislim, da ta logika
               ne drži za slovenske starše in se mi zdi, da je tukaj to, da ustvarjamo namesto
               pozitivno klimo negativno klimo, slab signal, ki ga sproščamo v slovensko družbo pri
               načrtovanju družine.</p>
               <p>In če, minister, sami govorite o tem, da je za načrtovanje rojstev potrebno
               izpolniti veliko zelo pomembnih elementov, se mi zdi s tega vidika izredno pomembno,
               da prisluhnete tudi temu, da naj bo fleksibilnost ena izmed tistih elementov te
               pozitivne klime, ki je dobrodošla za naše družine. In v tem smislu bom podpiral
               sprejem takšnih amandmajev in v tem smislu tudi izrekam podporo temu amandmaju, ki
               širi obdobje dopusta za nego in varstvo otroka s 3 na 8 let. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospa Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Večkrat sem omenila prej že pri predstavitvi stališč poslanske skupine,
               da se je minister pri tej ureditvi odločil za krčenje oziroma za umikanje možnosti do
               izbir - ne samo na tem mestu, ampak tudi na drugih; ali pa, da je nekje zadrgnil,
               tam, kjer ne razumemo, zakaj je bilo to sploh potrebno. Poleg tega tudi ni obrazložil
               ali vsaj argumentiralo obrazložil. In tukaj je skrčil, skrčil je neko fleksibilnost,
               neko možnost izbire do osmega leta, izbire dopusta za nego in varstvo otroka, na
               drugih mestih pa je neke določene možnosti, ki so bile dane kot izbire in kot
               prilagoditve, ukinil. Absolutno ni jasno, zakaj. V času od leta 2001, ko je bila
               uvedena tudi ta individualna pravica in neprenosljiva pravica do očetovskega dopusta,
               sedaj govorim o očetovskem dopustu, se je stanje začelo popravljati. Od leta 1998, ko
               je bilo manj kot 1% moških, ki se je odločilo za očetovski dopust, do leta 2001, ko
               smo prišli že na 2%. Počasi, počasi bi se te zagotovo odločitve spremenile, če bi,
               kot sem že prej omenila, se minister odločil, da bi vsaj za nekaj dni podaljšal
               tistih 15 dni plačanega očetovskega dopusta. Saj vem, da to bi bila večja obremenitev
               za državo zaradi tega, ker moški dobivajo vsaj 17% približno večje plače kot ženske
               in so seveda porodniški izostanki žensk za državo prihranek. Ampak vendarle; skratka
               te dobre volje ni bilo. Je bila pa dobra volja skrčiti neko možno fleksibilnost.</p>
               <p>Gospod minister, vi pravite, da veste, kaj je za otroke dobro. Ni pa nujno, da
               veste, kaj je za družino dobro. In za družino je bila ta možnost, ko se je odločitev
               za nego in varstvo otroka podaljševala po lastni izbiri, po prilagoditvi na določeno
               situacijo, je bila dobra. Zakaj to puščajo Nizozemci, zakaj to puščajo Švedi, zakaj
               puščajo možnost do petega leta fleksibilnega odločevanja Angleži? Ne razumem.
               Pošiljate in potujete na Dansko, organizirate sindikalna in druga potovanja za
               partnerstvo za razvoj, si ogledujete situacijo, pridete nazaj, pa delate po svoje,
               ker pač tiste očitno niso dovolj dobre, čeprav so cilj in točka, ki bi jo želeli
               doseči v tem partnerskem sodelovanju pri doseganju reformnih ciljev.</p>
               <p>Ne preberete analiz. Analiz je ogromno. Ko smo - gospod Drobnič, bili ste poslanec,
               dali ste ogromno danes sploh ne več prisotnih amandmajev oziroma ciljev - bili so
               zelo benevoletni - sem jih pregledala, vse, ki ste jih v takratni opozicijski
               koaliciji vlagali, danes ni duha ne sluha o teh širitvah, razen na enih določenih
               delih, ki imajo tudi določena ideološka ozadja. Skratka, obstaja ogromno analiz.
               Takrat smo se soočili s temi analizami in izračuni. Tokrat je par vrstic v
               obrazložitvi zakona komaj da napisanih. Ampak, naj vam omenim eno. Ko so se v Evropi
               in močno so se ukvarjali z razmišljanji, kateri ukrepi so potrebni za to, da bi se
               tudi očetje odločali za tako očetovski dopust ali pa za tisti starševski dopust v
               okviru nege in varstva otroka. Narejene so bile številne analize in naj vam - resda
               gre za nemško, ampak več ali manj se sklada tudi z drugimi državami - odgovorim,
               kakšni ukrepi po oceni moških bi bili potrebni, po oceni moških, in katere oblike bi
               morale biti zagotovljene, da bi bolj pogosto posegali po možnosti in pravici do
               dopusta za nego in varstvo otroka. Na prvem mestu je 70% moških odgovorilo, da če bi
               bile ekonomske stimulacije, se pravi, če bi bili ti plačani. Na drugem mestu 52%, če
               ne bi taki ukrepi imeli negativne posledice na poklicno kariero. Negativne posledice
               na poklicno kariero; seveda s temi negativnimi posledicami se soočajo ženske, ko
               imajo zaradi nekontinuiranega pristopa k delu težji dostop do trga delovne sile
               oziroma do stimuliranega in za kariero naklonjenega okolja.</p>
               <p>Zanimivo je, da na visokem mestu postavljajo tudi zagotovilo vrnitve na staro
               delovno mesto, ki je, seveda, ogroženo, in da ne govorim o tem, kaj se bo zgodilo z
               ukrepom, ki smo ga sprejeli in danes ga ne moremo več - ki ste ga sprejeli, se
               opravičujem, in danes ga ne moremo več popravljati, ko zakon podaljšuje pravico do
               dela po skrajšanem delovnem času do šestega leta starosti. Vemo, da je bila do sedaj
               po zdajšnjem zakonu možnost do tretjega leta starosti, govorim o možnosti krajšega
               delovnega časa, ki bo teoretično, po mojem videnju, teoretično lahko rezultiralo v
               situacijo, ko bo ženska pri dveh otrocih, ko bo mati pri dveh otrocih, lahko 12 let
               delala s skrajšanim delovnim časom. Če bo imela tri otroke 18 let. Si predstavljate,
               kaj bo takšna ženska, ki bo imela krajše nekontinuirano delo, kako bo lahko njena
               kariera trpela? Na kakšen način, kako naj se po 12-ih ali 18-ih letih, če bo imela
               tri ali več otroke in si jih bodo tako nekako naplanirali, kako se bo ponovno
               vključila v delovno okolje s polnim delovnim časom? Jo bo to delovno okolje želelo?
               Ni tak izstop iz trga dela nevaren in tako naprej? Kakšna je njena produktivnost?
               Kakšno je njeno znanje? Kakšno je njeno napredovanje, kakšna je možnost druge
               zaposlitve? To so težave.</p>
               <p>Hočem le še naglasiti, da tisti razlog, o katerem smo danes slišali pri tej anketi,
               da te gledajo postrani, dobesedno tako piše v anketi, je zelo nizek, 15% moških se
               <q>"ne sekira"</q> ali jih sosed gleda postrani ali ne, če se odloči za tak korak. Analize
               je treba gledati in na njih odgovoriti, ne pa trmariti po svoje brez odgovorov.
               Minister, vi ste večkrat trmarili po svoje, pri pravici do dobroimetja, ki je bila
               zgledno, korektno in za ženske, še posebej na začetku delovnih odločitev, pri
               vzpostaviti kariere, koristen, pa se je lahko sama odločila, ali se bo prej vrnila na
               delovno mesto, če je bila v določenih takšnih situacijah. To ste ukinili, češ da ni
               bilo dovolj izkoriščeno, da je bilo izkoriščeno zgolj 0,15%. Seveda, da ni bilo
               izkoriščeno! Kdo pa je to propagiral? Saj se to mogoče tudi ni vedelo, nekaj se jih
               je odločilo. To, da so lahko nadomestile in usmerjale svoj manjko, za katerega so se
               odločile, da se vrnejo na delo, na drugem področju, da iz tega dobra dobijo možnost,
               da plačajo nadomestilo za varstvo otrok, za stanovanje in tako naprej. Tukaj ste
               rekli, da ne govorite o nekem stimuliranju dobrega okolja za to, da bo v Sloveniji
               večja rodnost, da bo večja, neka kohezija in da bo družinsko življenje imelo boljše
               ukrepe.</p>
               <p>Skratka, to je bila ena možnost, tudi v 7. členu, da se vsaj s fleksibilnostjo nekje
               pustite ljudi, da sami odločajo, pa ste jim to možnost vzeli, kar ni prav.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Medtem se nam je na tribuni pridružila že tretja skupina mladih
               obiskovalk in obiskovalcev. Lep pozdrav in dobrodošli v slovenskem parlamentu. Mi pa
               nadaljujemo z razpravo o 7. členu in pričujočih amandmajih. Besedo ima gospod
               Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovani prisotni, spoštovani tudi vi na balkonu!
               Krčenje že pridobljenih pravic je, zgleda, igra te vlade in vladnih strank, tudi
               takrat, ko gre za pravice, ki ne zahtevajo finančnih posledic, ampak pravice, ki so,
               po domače povedano, zastonj. Ko sem poslušal nekatere predgovornike, predvsem iz
               največjih dveh vladnih strank, sem pravzaprav bil zgrožen. Nekdo je rekel, saj gre za
               neplačan dopust, kdo ga bo pa jemal. V tem primeru, veste, gre za bodisi ljubezen do
               otroka ali pa pohlep. To je odvisno, se pravi, ljubezen do denarja. To je odvisno od
               vsakega posameznika, za kaj se odloči. Mislim pa, da vsak razumen človek se bo
               odločil za ljubezen do svojega lastnega otroka. In ne nazadnje, v kolikor pustimo 8
               let, tako kot je urejeno do sedaj in kot predlaga amandma Slovenske nacionalne
               stranke, se bo ta porodniški dopust lahko razdelil, mogoče, na en dan v mesecu na
               osem let in se ne bo finančno, če gledate skozi denar, tako poznalo, kot če bo to na
               tri leta in bo moral koristi, ne vem, 15 dni v določenem mesecu. In ko je nekdo
               rekel, da otrok rabi oba starša do tretjega leta. Veste, vse raziskave, pa mislim, da
               jih tudi minister pozna, kažejo na to, da otrok do tretjega leta rabi predvsem - ne
               samo, ampak predvsem mamo. Tudi ko se udari, v 99,9%, verjamem, da ste pogledali
               zbornik otroške psihologije, zakriči: <q>"Mama"</q>, in ne <q>"Ata."</q> Očetje smo za vzgojo
               predvsem do tretjega leta naprej. In ko ste govorili, da od tretjega leta naprej
               otrok rabi starše samo zato, da pridejo domov po denar. Sam sem oče 7-letne deklice
               in vam lahko povem, da do zdaj še niti enkrat ni prišla do mene in rekla: <q>"Daj mi
               denar!"</q> Ampak glede na socialne reforme in gospodarske reforme, ki jih izvajate, bo
               otrok rabil oba starša za denar do 35-tega leta, ne samo do tretjega, tako kot vi to
               razlagate. Seveda bom amandma Slovenske nacionalne stranke z veseljem podprl.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Prevc.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa za besedo, gospod podpredsednik. Spoštovani minister s sodelavci,
               spoštovane kolegice in kolegi! Pravzaprav obravnavamo danes zelo pomembno tematiko,
               ne samo pomembno, mislim, da tudi zelo občutljivo. Tako vlada Republike Slovenije kot
               tudi koalicija si je za enega najpomembnejših ciljev zadala prav skrb za izboljšanje
               položaja družine in ne nazadnje tudi skrb za dvig rodnosti. Sprašujem se, kaj je
               pravzaprav ta vladna koalicija, kateri pripadam tudi sam, na tem področju naredila v
               teh letih. Sam osebno, žal, moram ugotoviti, da je bilo ministrstvo za družino in
               socialne zadeve v skrbi za izboljšanje položaja družin in pa dviga rodnosti v teh
               dveh letih premalo učinkovito. Zlasti večje družine so, z njimi se pogovarjam, od te
               vlade pričakovale mnogo več in tudi ta predlog sprememb tega zakona, ki ga danes
               obravnavamo, mislim, da jim ne more vlivati kakšnega posebnega optimizma.</p>
               <p>Res je, da predlog zakona širi nekatere pravice, ki so vsekakor ugodne za starše in
               ne nazadnje tudi dobrodošle, a žal, predlog zakona hkrati omejuje že nekatere
               pridobljene pravice staršem in pravzaprav o tem je danes govora in na te zadeva se
               nekako tudi tičejo te amandmaji, ki so danes vloženi. Gre pravzaprav za pravice na
               tem področju, na področju starševstva, ki so jih ne nazadnje starši že imeli, pa jih
               nekako zdaj s tem zakonom izgubljajo. Vsekakor še najbolj bode v oči sprememba pri
               očetovskem dopustu, kar je bilo danes že nekajkrat omenjeno, katerega možnost uporabe
               do osmega leta starosti se sedaj zmanjšuje do tri leta. Pravzaprav sprašujem,
               resnično sprašujem iskreno predlagatelja, zakaj je to potrebno. Jaz pravzaprav do
               sedaj od predlagatelja nisem dobil argumentiranega odgovora. Ne vem, ali dejansko gre
               tu samo za princip, ker gre za koriščenje neplačanega dopusta, to se pravi, nekih
               dodatnih stroškov to za sabo ne potegne. Danes je bila že večkrat omenjena beseda
               fleksibilnost, to se pravi, tudi drugje na drugih področjih govorimo o nekem
               fleksibilnem obnašanju in mislim, da je prav ta zakon, ki je tako občutljiv, potreben
               velike fleksibilnosti oziroma dajanja neke čim širše možnosti.</p>
               <p>Žal sprememba zakona tudi oži pravico matere do začetka nastopa porodniškega
               dopusta. V primeru zdravstvenih težav je mati lahko začela sedaj, po obstoječem
               zakonu, porodniški dopust 42 dni pred napovedanim datumom rojstva, v predlogu pa se
               ta pravica krči le na 28 dni. Ponovno sprašujem predlagatelja, kako si predstavlja,
               da bo s takšnimi omejitvami pripomoglo k večji rodnosti.</p>
               <p>In dovolite, da v zvezi s to problematiko, ki jo obravnavamo, omenim še eno zadevo,
               ki v tem zakonu bode najbolj v oči, to je dodatek za velike družine. V soboto zvečer
               sem na televiziji zasledil, da so se srečale, mislim, da nekje na Dolenjskem, velike
               družine pod pokroviteljstvom Anjinega sklada<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Prevec, vendarle, če dovolite, to ni splošna razprava, bi želel, da se
               osredotočite na 7. člen in amandmaje, če je možno.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Ja, hotel sem reči samo, da tudi ta dodatek za velike družine pravzaprav ni pošten.
               To se pravi, ta zakon priznava velike družine samo do štirih, naprej pa ne. Pomeni
               samo to, družina po tem predlogu zakona s štirimi otroki dobi 100.000 in družina z
               desetimi otroki dobi ravno tako 100.000. Ali je to pošteno? Ni pošteno. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Bom prebral vse, ki jih imam za enkrat na spisku, da se boste lažje
               organizirali. Kumer, Prijatelj, mag. Cvikl, Gulič, Brenčič, Uhan in Janc. Torej,
               besedo ima gospod Kumer.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Nisem se imel danes namena oglasiti pri tem zakonu, ampak glede na
               diskusijo, ki je bila kot argumentacija predlogov, zakaj se ta amandma ne bi sprejel,
               pa me je spodbudilo, da se še oglasimo tisti, ki smo praktiki v tem smislu, ki imamo
               družine, imamo velike družine - sam osebno tri generacije v družini. Zato nekako imam
               občutek, da predlagatelji in vsi tisti, ki zagovarjate zmanjšanje oziroma ukinitev te
               pravice z 8 let na 3 leta, nimate pojma, kaj družina je. Bom malo ostrejši, da sem
               malo bolj nazoren. Nimate izkušenj z družinskim življenjem, se ne ukvarjate z družino
               v polnem smislu besede in se ne ukvarjate z mladostniki. Kajti, če bi vse to vedeli,
               potem seveda bi vedeli, da otroci do tretjega leta niso samo skrb staršev in otroci
               ne rabijo samo staršev, da se naučijo govoriti in hoditi, ampak, tako kot večkrat
               slišim tudi v tem parlamentu, še marsikaj drugega. Za kaj drugega so starši potrebni?
               Še najmanj za tisto, kar so nekateri argumentirali na koncu, za neke materialne
               dobrine.</p>
               <p>Zato se družinsko življenje, če res na družinsko življenje in neke partnerske odnose
               v družbi hočemo izgrajevati, potem se družina ne konča v eni celici, ampak je to
               družinsko življenje, to partnersko življenje razširjeno malo širše. Zato odločno
               zavračam, da s tem predlogom, s tem zakonom onemogočate fleksibilnost, da se midva
               kot družinska partnerja, kot starša, odločava in izbirava kdaj bo kdo lahko nekatere,
               da pod narekovaji rečem, <q>"bonitete"</q> koristil in da prilagajava svoj delovnik, svoje
               delovne obveznosti z življenjem v družini in s posvečanjem svojega časa tudi otrokom
               v družini.</p>
               <p>Še enkrat; ta predlog - niti enega, niti enega argumenta danes nisem slišal, ki <q>"bi
               pil vodo"</q>, da se ta pravica, ki je zapisana v obstoječem zakonu, zmanjšuje. Enega
               pametnega racionalnega predloga! Jaz mislim, da ta, ki je ta predlog delal, je vstal
               z levo nogo, bil je slabe volje in preprosto nekaj mu je kapnilo v tistem momentu, da
               to pa tako mora biti.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno opozarjam, da se držimo dnevnega reda in točke in tudi prosim,
               da ste bolj spoštljivi do tistega, ki ima besedo, namreč glede tišine v dvorani.
               Besedo pa ima gospod Prijatelj.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa. Spoštovani podpredsednik! Torej ministrstvo za delo, socialo in družino
               zagovarja večjo rodnost, tudi koalicijski pogodbi ste tako zapisali, pa vendar
               vsiljujete nam takšne nerazumljive zakone, kot je današnji. <stage>(Ti bi pa lahko poslušal,
               če že jaz govorim.)</stage> Sledite na nek način tudi smernicam Rimskokatoliške cerkve. Zelo
               pohvalno, resnično in ministra ni tukaj, bil bi vesel, če bi bil. Ministru bi želel
               povedati, če mu že uspe prepričati mlado družino, da v bistvu si ustvari družinski
               krog, potem mora za to tudi nekaj nuditi. In dati pogoje družini, seveda, če to nič
               <q>"ne košta"</q>, je najlažje narediti, pa vendar, te pravice družini jemljete. Žensko
               želite narediti za hišno pomočnico, jo privezati tam nekje za štedilnik in da bo
               ubogljivo vsako nedeljo peljala otroke k maši, čim manj hodila iz hiše in seveda
               skrbela za to, za kar je njeno poslanstvo. To je namen tega, izgleda.</p>
               <p>Zmanjševanje pravic je vaše specialnost na ministrstvu, bi lahko rekli. Vedno znova
               se to pojavlja; pri azbestnem zakonu se je to pojavilo, pojavilo se je pri borcih,
               pojavilo se je sedaj pri tem zakonu. Mogoče pa minister ni izbral pravega resorja,
               mogoče bi moral izbrati kakšen drug resor sebi, ko je lahko izbiral, kakšno
               ministrstvo za varčevanje bi bilo bolj primerno za njega, specialist je za te zadeve.</p>
               <p>Seveda nekateri, ki govorite o družini, imam občutek, da sodite človeka po sebi. Ni
               primerno, da se resnično obnašamo tako, ko govorimo, kot da bi govorili o nekem leglu
               psov, pa ne bom omenjal, da ne bom koga žalil. Vsak starš želi biti v bistvu, seveda
               tudi oče, doma z otrokom in jaz ne verjamem, da bi bilo kogarkoli izmed nas, ki smo
               očetje sram za to, ker bi vzel brezplačen dopust ali pa mogoče porodniški dopust, jaz
               takih ljudi pač ne poznam. Nerazumno bi bilo, če bi bili med nami.</p>
               <p>Še nekaj bi rad poudaril; to, kar so predgovornice pred menoj tudi poudarjale. Gre
               mogoče tudi za zaščito ženskih interesov v tem kontekstu. Nekatere ženske izmed nas
               so pač bolj uspešne v poslovni karieri in v bistvu želijo biti prej mogoče na
               delovnem mestu in s tem ohraniti pozicijo, a na to mogoče ni nobeden od vas pomislil!
               In zakaj očetje ne bi participirali k temu delu družine takrat, kadar lahko? Govoriti
               o tem seveda, da je lepo iti z družino na smučanje pa na plavanje itd. - to je vse
               res, če ima družina denar. Če bi to ministrstvo, ki ga vodi gospod Drobnič, stremelo
               za temi smernicami, bi si malo ogledali Finsko, tam imajo te zadeve vzorno rešene pa
               tudi konec koncev najbolj razvita evropska država je to.</p>
               <p>Jaz bi prosil resnično, da ne govorimo takih neumnosti, ker nas Slovenija posluša in
               tudi, če že hodite v cerkev, poslušajte pridige, pa mogoče vam bo lažje pritisniti na
               tipko.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsedujoči, hvala za besedo. Poslanke in poslanci! Danes seveda zelo veliko
               govorijo očetje v tem državnem zboru, sam bom začel kot politik. Citiram spletno
               stran vlade Republike Slovenije, Arhiv novic gospoda Janše, 3. december 2004: <q>"Vlada
               se bo potrudila za izboljšanje pogojev za oblikovanje in razvoj družin, ter
               povečevanje rodnosti."</q> Nekaj mesecev kasneje podobna novica: <q>"Povečanje rodnosti je
               prvi cilj vlade gospoda Janše."</q> Seveda, to je bilo še v tistem času, ko gospod Janša
               še ni našel niti strategije za razvoj niti še drugih dokumentov v predalih in je
               seveda res mislim, da je rodnost prvi cilj. Vmes se mu je zgodil minister Drobnič.</p>
               <p>Minister Drobnič je predlagal vrsto ukrepov in o nekaterih danes razpravljamo, s
               katerimi ne bo ne razvoja družinske politike, ampak bo kvečjemu razkroj družinske
               politike. In to, kar je 7. člen in še toliko bolj 6. člen, ki ga žal ne moremo
               amandmirati, je seveda, po mojem mnenju v popolnem nasprotju z dobro družinsko
               politiko, ki smo jo oblikovali v preteklih letih. Jaz sicer ne vem, zakaj sedaj neko
               drugo ministrstvo, pravzaprav služba za razvoj, spremljanje in usmerjanje strategije
               razvoja Slovenije hodi na Dansko in Švedsko. Mogoče bi bilo dobro, da bi tja odšel
               tudi kdo iz ministrstva za delo, družino in socialne zadeve in bi seveda videl, da se
               veljavna pravica in to obe veljavni pravici, tako glede očetovskega dopusta kot glede
               dopusta za nego in varstvo otroka na Švedskem, Nizozemskem in še nekje drugje, lahko
               izkoristi do osmega leta starosti. In nekdo je danes rekel, da zaradi nižje plače ali
               pa, ker je plača nizka, ljudje tega ne izkoriščajo. Saj ravno zato pa je potrebno
               pustiti, da naj bo to do osmega leta, ker mogoče v prvih treh letih po otrokovem
               rojstvu, v prvih treh letih, seveda, ko tudi ljudje začenjajo svoje kariere, pač
               marsikdo tega ni mogel izkoristiti.</p>
               <p>Ne vem, gospod minister, odstotni, gospodje iz Nove Slovenije in pa nekateri iz SDS,
               kaj nam danes skušate povedati. Učinka od tega, javnofinančnega, ne bo nobenega. Vse,
               kar boste naredili, da boste neko dobro, z državnimi ukrepi pospešeno vlogo očetov
               ustavili ali zaustavili in se bo promocija očetovstva ali pa skupne skrbi staršev za
               dopust in za nego in varstvo otrok preprosto ustavila. Edino, kar je mogoče logična
               razlaga tega, kar počnete in je seveda izhajala iz nekaterih vaših razlag, je ta, da
               ko bo danes sprejet zakon, ki bo očetovski dopust in dopust za nego in varstvo otroka
               zaustavil pri treh letih, da boste lahko svojemu štiriletnemu otroku, ki vam bo
               rekel: <q>"Ati, ostani doma, saj imaš dopust,"</q> lahko rekli, da tega mi zakon več ne
               omogoča. In to seveda gospodje je nekaj, česar jaz ne razumem. Zakaj to pravico, ki
               nikogar nič ne stane, je samo dobra možnost za to, da krepimo očetovstvo, da lahko
               krepimo skupno skrb, lahko, zakaj jo ukinjate? Sam nisem imel te možnosti, ker v
               času, ko so moji otroci bili toliko stari, preprosto te pravice v zakonu ni bilo in
               škoda in mi je žal, rad bi izkoristil več dni tega dopusta. Vidim, da nekaterim glede
               na razlage, ki smo jih danes slišali, preprosto ni za to, da bi lahko pravico, ki je
               bila dana, izkoristili. Kakšna družinska politika to je? To ni družinska politika, to
               je zame razkroj družinske politike in obžalujem, da se minister Drobnič imenuje
               minister za družino, socialne zadeve in tako naprej. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani gospod podpredsednik Marko Pavliha! Cenjene kolegice in kolegi! Saj kaj
               veliko pravzaprav ni ostalo, kar bi bilo treba povedati, ampak kakšno zadevo je
               vendarle treba ponoviti. Namreč, ta zakon je tudi eden oziroma ta člen je eden
               tistih, ki govori o omejevanju svobode, o nezaupanju do državljanov, o razglašanju
               seveda dela državljanov, bom tako rekel, za opravilno nesposobne v nekem določenem
               času, pa še kakšno reč bi se dalo najti.</p>
               <p>Očitno tukaj ni problem denar, ampak gre za to, da bi tistih 75 dni skrčili na prve
               3 leta starosti. Po tretjem očitno očetje nismo več potrebni in lahko zapustimo
               družinsko gnezdo in odidemo.</p>
               <p>Jaz imam v spominu malo drugače. Otroke imam stare, oba sta polnoletna, tako in še
               vedno me potrebujeta; pa ne samo zaradi denarja - tistega tako ne dam rad od sebe,
               ampak čisto zaradi drugih zadev. Ljudje živimo v nekem, recimo, čvrstem okolju, med
               sabo smo povezani in kadar so kakšne koli krize, takrat se potrebujemo. In prav
               gotovo oče ne opravlja svoje funkcije samo do tretjega leta starosti, prej po tem. Če
               se spomnim, recimo, kadar so bile kakšne hude zadeve, je bila seveda res najprej
               poklicana mami, ampak če je bila kriza zelo huda je bilo pa <q>"leko"</q>. Takrat sem vedel,
               da je treba hitro iti, da je nekaj narobe. Ne vem, kakšne izkušnje imate drugi. Sem
               pa vesel, da še vedno velja stari zakon, ker če ne bi veljal, ne bi mogel zdaj
               srečati gospoda Zvonka Černača tamle na hodniku z otrokom, ki je starejši od treh
               let, pa tudi ne vem, kaj gospod Školč še dela tukaj. Ponavadi ima navado, da opravlja
               svoje starševske dolžnosti v tem času. <gap n="..."/><stage>/Smeh./</stage><gap n="..."/> O svobodi govorimo, o tem, da se
               lahko človek sam odloča, kdaj bo svoj čas namenil svojim otrokom, da bo sam ocenil,
               kdaj je to, da se bo sam, z vso odgovornostjo, ki spada zraven te svobode, opredelil,
               ali bo služil denar, ali bo zlorabljal zakonsko možnost, ali jo bo uporabljal. Kar
               veliko je bilo govora o tem, kako se to zlorablja. Vse sorte zadev se zlorablja,
               ampak potem lahko naredimo seveda čisto omejeno, čisto zarešetkano, čisto k
               štedilniku priklenjeno državo - ne samo žensk. Tudi to, da je 28 dni pred predvidenim
               porodom treba iti na dopust, je ena od takih zadev. Očitno je določeno oziroma
               minister, predlagatelj določa, da od 28. dneva naprej ženska ni več opravilno
               sposobna, da se ne more sama odločati, ali je zdrava, ali se dobro počuti, ali se
               slabo počuti, ali bi še hodila v službo, če se ji zdi to potrebno in če je tega
               zmožna, ali ne. V glavnem, vrsta omejitev, ki nam, državljanom jemlje svobodo. Zato
               je treba ta odstavek iz 7. člena črtati. Tako.</p>
               <p>Upam, da ste tako razumni in razsodni, da vidite natanko, za kaj gre, in da vendarle
               pustite državljanom njihovo dostojanstvo. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Brenčič.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Temeljno obrazložitev tega ukrepa s strani predlagatelja je bila ta, da
               je ta ukrep naravnan predvsem v nekaj, kar je dobro predvsem za otroka. V družini, ki
               jo še bolj razumemo sedaj tisti, ki imamo že vnuke, ker še sedaj ugotavljamo, kaj smo
               takrat morda celo spregledali, ampak situacija je, ko je človek mlad, takšna s polno
               bremen na glavi. Družina ni nikoli enostranska smer, enostranska cesta. Največ, kar
               je dobro za otroka, je to, da vidi v staršu, v mami, v očetu, v dedku, babici
               srečnega, zadovoljnega, sproščenega človeka. In zato ker družina ni nikoli, nikoli ne
               more biti enosmerna cesta, je v družinski politiki na naslovu resornega ministrstva
               nesmisel trdo zapovedovanje v to družino, ultimatativno zapovedovanje. Zato je škoda,
               da črtamo nekaj, kar je bilo sprejeto, kar je lahko družina kot cela, ali oče, ali
               mati, sprejela kot zanjo zelo pozitivno, sprejemljivo, druga pa ne. Ampak zakaj
               jemljemo to možnost? Poglejte, spodbudil me je pa, da sem se pojavil še enkrat,
               gospod Veršnik. Minister za družino je sočasno tudi minister za delo in ena od
               njegovih prioritet v družinski politiki mora biti tudi ta, kako ohranja
               sprejemljivost staršev na živem trgu dela. In ko smo rojevali dobo, v kateri lahko
               oče izrabi ta dopust v prejšnjem mandatu, smo tudi rekli, treba je vzpostaviti s
               koriščenjem tega dopusta tudi vzdržnost stanja pri delodajalcu. Jaz sem predolgo
               preživel v realnem sektorju in vem, tam ni kaj veliko rezerv, ko en delavec danes ni
               na delu, je zelo težko vstopiti kar takoj z nekom drugim. Ni rezerv. Zato je, ne vem,
               veliko bolj modro, če je imel oče možnost, da je koriščenje teh 75 dni tudi zaradi
               stanja vzdržnosti delodajalca raztegnil na sedem let ali da obremeni določenega
               delodajalca na tri leta, ki ima morda takšno branžo, da tega niti ne zmore. In zato
               jaz tega ne razumem, ker je v isti sapi, v istem svojstvu ta minister tudi dolžan tak
               ukrep presojati večplastno, in zato je škoda, da nekaj, kar je bilo kot dana prosta
               izbira, zapovedujemo. Za družino to ni ukrep, ki je spodbujevalne narave, je
               pozitiven.</p>
               <p>Enako temu je bil ukrep v 4. členu, ker je nesmisel, da smo vezli prosto izbiro
               mami, ki pričakuje porod, nosečnici, ker je neka vročina poleti na javnem prevozu, iz
               tega je tudi nastajal ta dodatni 14-dnevni rok, ali ima težek poklic na <q>"šalterju"</q> in
               tako naprej, da je dana možnost, da bo žrtvovala tudi za dobro otroka 14 dni
               predhodno začetek porodniškega dopusta, zavedajoč se, da ima morda mlado babico, ki
               bo lahko vstopila, da bo potem veliko lažje in v dobro otroka šla 14 dni poprej v
               službo.</p>
               <p>Zato so takšni ukrepi resornega ministra, ki vodi politiko, kreira politiko na
               področju družinskega varstva, nesprejemljivi in bi skoraj človek prej v razpravi
               pričakoval, včasih se je to tudi zgodilo, da se je v razpravi podalo toliko
               argumentov, da smo pa rekli tudi s strani predlagatelja, da vlada temu ne nasprotuje.
               Jaz mislim, da je stvar zrela z vsem povedanim, da bi minister ohranil v sebi toliko
               modrosti ali poiskal toliko modrosti, pa naredil takšen ukrep, pa lahko ta amandma,
               ker je dober, ne glede na predlagateljstvo, ker samo želi ohraniti to, kar se je
               uveljavilo kot pozitivno, in je tak amandma podprt lahko praktično z večino kot dober
               pristop k izboljšanju predloga zakona. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospa Uhanova.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa, predsedujoči. Lepo pozdravljeni vsi v dvorani. Zakon se na tolikih
               segmentih izboljšuje, da res ne vidim nobenega razloga, da se zapenjamo pri 7. členu
               in to, da bi očetje koristili neplačan dopust do tretjega leta. Nekateri bi naredili
               puščavo, zaradi enega drevesa bi posekali cel gozd. Res je vlada predvidela, da bi
               bilo dobro, da bi očetje koristili neplačani dopust dva meseca in pol do tretjega
               leta starosti. Ne gre za kršenje pravic, še vedno imajo očetje možnost, da v treh
               letih izkoristijo. In glejte, če ima mati edina možnost, da to pravico za nego otroka
               izkoristi do enega leta, ne vem, zakaj se ne bi očetje odločili, da bi to pravico
               izkoristili do tretjega leta. Kdaj se pa oče spomni, da je oče? Šele pri osmem letu
               ali pri petnajstem? O, Jezus! Gospod predsednik odbora, jaz bi tudi vas vprašala,
               nekje sem slišala, da je do sedaj zgolj 15% očetov, kolega pravi celo 0,15% očetov
               koristilo to možnost<gap n=".."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim lepo, samo gospa Uhan ima besedo. Ne spreminjati našega parlamenta v
               britanskega.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Lahko mi potem odgovorite, če so moji podatki napačni, ampak zgolj toliko očetov se
               je zavedalo, da ima to možnost ali da jo lahko koristi in jo je tudi izkoristilo.
               Otrok rabi celo življenje starše, ne samo do 3 do 8 leta očeta in mater, samo v
               vsakem obdobju na drugačen način, predvsem pa z nasveti, z njihovimi vrednotami, ne
               pa z denarjem ali pa zgolj s prisotnostjo doma. Res pa je, mi boste lahko pritrdili
               vsi tisti, ki imate otroke, da največ starše rabi otrok in njihovo prisotnost v
               zgodnjih letih. Takrat je največ bolezni, največ zdravniških pregledov, sistematskih
               pregledov, vpisi v vrtec, vpisi v šolo, to niso bolniške, takrat si mora oče vzeti
               ali pa mati prosti dan, zato se mi res ne zdi, da se zapenjamo pri tem 7. členu. Prav
               je, da gre tudi oče kdaj na sistematski pregled, na vpis v vrtec, v šolo. Zakaj samo
               mame? In zakaj bi samo mame kuhale doma ali pa hodile z njimi k maši, kot ima težavo
               recimo kolega iz poslanske skupine SNS.</p>
               <p>Očetje zgolj ne morete odigrati svoje vloge, če boste očetje samo takrat, v tistih
               dnevih, ki vam jih bo predpisala država ali pa center za socialno delo, ste pa v
               bistvu očetje celo življenje in prav je, da bi se tega tudi zavedali.</p>
               <p>Meni je zelo žal, da nekateri poslanci zamenjujete kariero oziroma jo nadomeščate z
               vlogo očetovstva ali materinstva in da mislite, da to ne gre skupaj. Sama sem tudi
               mama štirih otrok in tudi poslanka in na obe funkciji sem ponosna. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Janc.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani predsedujoči, predstavniki vlade, kolegice in kolegi.</p>
               <p>Včeraj podobna razprava o zadrugah je trajala nekaj ur, z zanimivo tezo, ko smo bili
               zelo podobnega mnenja vsi skupaj o enakih pogojih, danes govorimo o starševskem
               varstvu, družinskih prejemkih. To je izjemno pomembna tema in vse to, kar sem sam
               prebral v tem gradivu, ki mi je na voljo kot poslancu, vse to, kar sem poslušal
               kolege poslance, tako iz opozicije kot pozicije, imam tudi sam neko svoje mnenje tudi
               iz lokalnega okolja, od koder prihajam.</p>
               <p>Družinska politika je ena vrednota, ena pomembna vrednota te družbe, neka osnovna
               celica za mene, ki ji v preteklosti morda res ni bila dovolj pozornosti dane. In
               danes imamo določene posledice, ki so kar vidne, pa ne samo demografija, ki je zelo
               zaskrbljujoča za Slovenijo, tudi slovenskih porok ni več, da v bistvu poskušamo v tem
               času popraviti določene izpite iz preteklega slabega časa in družinska politika je
               tudi pomembna tema, zapisana v koalicijski pogodbi in seveda dvig rodnosti in vse,
               kar sodi zraven, se mi zdi izjemno pomembno za to vlado in za prihodnje generacije,
               da morda le nekaj napak popravimo, ki so bile v preteklosti, morda premalo pozornosti
               in da gremo korak naprej. To smo se zavezali in to kot poslanec koalicije si tudi
               želim in poskušam pri tem sodelovati s svojim delom. In seveda o velikih družinah
               lahko govori v našem parlamentu zagotovo kolega Prevc Mihael, ki ima devetčlansko,
               kolega Kumer, ki ima menda osemčlansko in ta dva poslanca verjetno imata kar nekaj
               izkušenj o družinski politiki. Jaz sem prepričan, da sta to v slovenskem prostoru kar
               zastavonoša, precej visoka, pri poslancih pa zagotovo. Pa vendarle je njuna razprava,
               ki sem jo poslušal, je bila precej podobna eni in drugi, kljub temu, da prihaja eden
               iz koalicije, drugi pa iz opozicije. In zato me malce čudi to spreminjanje
               pridobljenih pravic, ki po moji oceni nima nobenih finančnih posledic. Ta argument,
               ki bi ga razumel, da pač s tem skrajšujemo nekatere pravice, zlorabe in tako naprej
               in tako naprej, bi razumel. Okej, dajmo to skrajšati na 3. Zakaj ravno 3? Ali je to
               na prst ali je analiza, ne vem. Določil se je nek nov mejnik, ki pa me ne prepričuje.
               Jaz mislim, da bi bilo prav, ne glede, od kot prihaja ta amandma, me to ne
               obremenjuje v tem primeru, da bi vlada bila toliko poslušna in konec koncev poslušala
               razpravo v tem parlamentu, pa rekla, ja pa saj morda smo tukaj napake naredili,
               naredimo malo popravnega izpita in gremo naprej. To bi bil precedens mogoče v
               državnem zboru tega časa, ampak vendarle bi bila ena poteza, ki bi jo tudi poslanci,
               ki bi ta amandma, ki je čisto primeren in se mi zdi čisto umesten, da bi ga lahko
               tudi sprejeli. V času, v katerem živimo, jaz mislim, da so te družinske vrednote še
               posebej zapostavljene, tempo dela v vseh službah je vedno večji, vedno daljši čas je
               in družina postaja bolj kot ne na obrobju. Žal tako je ne samo med poslanci, ampak
               tudi med Slovenci in Slovenkami. Zato se mi zdi tako krčenje pravic slaba popotnica
               slovenskim družinam, mladim družinam in vsem tistim, ki bi te pogoje, te možnosti
               koristili. Zato se mi zdi, da o vsem tem kar veliko govorimo, ko je treba na kakšnih
               javnih scenah govoriti o družinski politiki, povemo, kaj bomo vse naredili, ampak v
               tem trenutku jaz ne vidim koraka naprej, ampak celo majhen korak nazaj. Zato bi
               prosil gospoda ministra, ko bo na koncu razložil zadevo, da poskuša prepričati tudi
               mene kot poslanca, da je to res dobro, da je to v redu, da je to korak naprej za
               družinsko politiko in da to pač pije vodo, bom rekel po posavsko in da me bo o vsem
               nekako prepričal. Jaz mislim, češ, da je to dobro za otroka, me s tem ne bo
               prepričal. Verjetno bo treba še kaj drugega povedati. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Čisto na kratko bi rad povedal svoje mnenje. Zdi se mi, da smo samo še o
               cvičku v tem parlamentu tako zagreto in angažirano razpravljali kot danes o tem, ali
               3 ali pa 8 let. Ko gre za ne tako pomembne zadeve, smo očitno zelo veseli tega, da
               lahko veliko govorimo, ampak je pa vsaj ena prednost tega. Sam nisem vedel, in to sem
               danes slišal, kako malo očetov se pravzaprav za to možnost odloča, če je to, kar je
               pisalo v medijih, je to manj kot 2%. To pa je zaskrbljujoče. Se pravi, da je v tej
               naši družinski politiki dejansko potrebno nekaj narediti v smeri, da bodo očetje
               pripravljeni tudi to možnost, ki jo zakonodaja nudi, koristiti. Če pa je v zakonu
               zapisano nekaj, kar potem ali ni potrebe ali ni možnosti koristiti, potem je to bi
               lahko rekel neka prazna obljuba, neka mrtva črka na papirju, ki ne daje svojega
               efekta. In mogoče bi bilo dobro, če bi nam minister povedal, kdaj ta 2% koristita.
               Sam predvidevam, da takoj v začetku, se pravi, ko so resnično otroci najmanjši in ko
               je pomoč najbolj potrebna. Pozneje, če se ne odloči v tistem času, je verjetno malo
               verjetno, da se bo odločil za to pri osmem letu. Ampak kakorkoli že, mene zelo
               veseli, da je največja opozicijska stranka tako začela skrbeti za slovensko družinsko
               politiko. Ker ste govorili o vsem, mi naj bo dovoljeno, da še jaz nekaj omenim. Ko se
               je sprejemal zakon o dohodnini, se je pomoč, enkratna pomoč za velike družine
               obdavčila. In veliko smo rabili, da smo potem to pri spremembi zakona spremenili, da
               je ta pomoč sedaj spet neobdavčena, to tisti iz družinske pobude vedo, in da se je
               sedaj ta znesek tudi nekoliko povečal, ampak spet je to predlog, da bi ga bilo
               potrebno še povečati. Jaz mislim, da bo vladna koalicija in vlada sama in minister,
               da bo tej pobudi sledil in da bo ob naslednji spremembi to zadevo spremenil,
               predlagal spremembo v tej smeri, da se bo tem predlogom sledilo. To, ali tri ali osem
               let, pa verjetno res ni tako velika dilema, da toliko o njej govorimo. Hvala lepa.
           </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Res je vse odvisno od tega iz katerega zornega kota opazujemo stvari, ali je
               to marginalen problem ali je to nekaj, o čemer je vredno razpravljati. Sama sodim, da
               je vredno razpravljati zaradi tega, ker gre za uveljavljanje novega pogleda na
               družinsko politiko in na razmerje med očetom in materjo pri negi in varstvu otroka.</p>
               <p>Nismo se, kar je na skrajšanje časa, v katerem je mogoče 75 dni neplačanega dopusta
               za nego in varstvo otroka izkoristiti očetu, dotaknili. To je pa vprašanje
               evidentiranja izrabe te pravice. Ker sta tako delodajalec kot center za socialno delo
               dolžna voditi evidenco o izrabi te pravice je pri nekaterih seveda kot argument
               mogoče tudi to, da je tri leta le lažje nadzirati kot pa osem let. Ampak glede na to,
               da smo nedavno tega sprejeli zakon, ki centralizira registre izrabe nekaterih pravic,
               ki združuje te registre, to verjetno ne bo prevelik problem. Prej bodo imeli probleme
               centri za socialno delo in delodajalci, pri tem, da bodo staro pravico, pa pravico po
               novem vodili, ker bo veljavnost tega pač različna. Ampak tisto, na kar sem hotela
               posebej opozoriti, je to, da se zavedam, da je tudi ta 15 dni očetovskega dopusta, 15
               dni, ki je neprenosljiva pravica, neka pravica, ki se je uveljavila v zakonu, ki je v
               veljavnem zakonu in se zaradi stereotipnih delitev vlog in zaradi tudi mnenja okolja,
               na katerega se je skliceval eden od poslanskih kolegov, stežka uveljavlja. Zato je
               zame krčenje te pravice korak nazaj zaradi tega, ker s tem dajemo javni signal, da je
               za nas nekaj nesprejemljivo ali družbeno nepomembno. Mi pa krčimo pravico do izbire.
               To, da se ta zadeva ni uveljavila, je posledica tega, da imamo veliko več možnosti
               ali veliko bolj ustaljeno prakso, da skrb za nego in varstvo prevzema ženska. O
               babicah in dedkih sem pa že prej govorila. Dokler bo tako, da se nam bo zdelo
               družbeno sprejemljivo samo to, da kariero gradi moški, za žensko pa to ni pomembno,
               potem se nam bodo take stvari zdele nepomembne. Govorim o signalih, ki jih dajemo s
               tega mesta, govorim o signalih, ki jih dajemo tudi glede na to, kakšna je praksa v
               drugih evropskih državah. Jaz se zavedam, da nimajo drugod v Evropi tako dobro
               urejenih nekaterih reči, ki jih imamo zakonsko urejene v našem veljavnem zakonu, in
               da so marsikje ljudje dolžni neplačan dopust jemati zaradi tega, ker nimajo tako
               dolgega zakonsko predpisanega obdobja, v katerem lahko skrbijo za svoje potomstvo.
               Ampak to ne pomeni, da če je s stališča nevladnih organizacij, s stališča uporabnikov
               te pravice sprejeto to krčenje na 3 leta kot slabo, da ne bi tega dopustili kot
               možnost. Z možnostjo je pa vedno tako, da je posamezniku prepuščeno, ali jo bo
               izkoristil ali ne. Za nas kot za predlagatelje je vsekakor zelo pomembno, da bi ta
               pravica ostala, rada pa bi, res bi rada slišala kakšen tehten argument, zakaj vlada
               tega noče podpreti. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Jože Horvat.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala lepa, gospod podpredsednik. Spoštovani predstavnici vlade, spoštovane poslanke
               in poslanci! Mislim, da je danes bilo vse preveč trdih in tudi plehkih besed
               izrečenih zaradi predlaganega amandmaja oziroma zaradi teh spornih treh oziroma
               nespornih osmih let. Jaz bi pa vseeno tukaj pogledal, kakšno je dejansko stanje, kako
               se je ta dopust koristil. Če dobim podatke in poslušam ministrstvo, potem vidim, da
               je večina tega dopusta bila dejansko izkoriščena do treh let. Na drugi strani pa bi
               se zelo rad in sem se tudi dal podučiti s strani psihologov, ki se ukvarjajo z
               otroško psihologijo, in vsi prisegajo na to, da otrok najbolj potrebuje starša prav v
               najnežnejših otroških letih, se pravi tam do tretjega leta starosti. Mi danes ravno
               na hrbtu družine te vrednote ali pa ker želimo, da bi družina postala vrednota, na
               hrbtu družine dejansko <q>"kalamo"</q> trda in grčasta politična polena. In to se mi zdi, da
               ni dostojno za ta državni zbor. Če govorimo o treh oziroma osmih letih, skratka o tem
               amandmaju, potem vsi gotovo nekako simuliramo in gledamo samo družino z enim otrokom.
               Če pogledamo družino z dvema, tremi ali več otroki, potem bo ta starš, ki bo koristil
               ta dopust, saj bo takrat tudi pri osmem pa pri devetem letu starosti drugega,
               tretjega, četrtega otroka prisoten, saj ne bo koristil dopusta samo za enega otroka,
               za tistega, ki je nazadnje rojen. Jaz mislim, če smo očetje, smo očetje vseh naših
               otrok. Seveda pa se ne morem sprijazniti s trditvijo, da bi starš moral biti nekje do
               35. leta še prisoten pri svojem otroku. Ja, ta otrok bo pri 35-ih, jaz si vsaj želim,
               že oče ali pa mati, in to vsaj trikrat. Jaz verjamem prizadevanjem te vlade, verjamem
               tudi to, da se ne da čez noč družino spet narediti vrednoto, da je to postopek in da
               je to proces, ki traja morda desetletje, terja pa od vseh nas predvsem veliko dobre
               volje in dobrih namenov. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospod Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz bi, vsaj tako sem razumela iz razprave pred menoj od nekaterih
               poslank in poslancev, rada še enkrat, pa bomo poskušala čisto počasi obrazložiti,
               zakaj je ta amandma, kakšen je njegov namen in kaj želimo predlagatelji z njim
               doseči. Gre preprosto za to, da želimo vrniti stanje, ki ga uvaja ta zakon, nazaj na
               zatečeno stanje, in sicer s tem amandmajem želimo doseči to, da imajo očetje pravico
               do izbire starševskega dopusta oziroma dopusta za nego<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim, na levi strani dvorane za posluh.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>S tem amandmajem želimo doseči to, da imajo očetje možnost oziroma pravico do
               izbire. Jaz bi resnično prosila, da bom lahko zaključila ta stavek. Gospod Anderlič,
               prosim.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim, tudi gospod Anderlič. Opozoril sem pa na levi strani dvorane z moje strani.
           </p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Rada bi povedala stavek do konca, ker sem iz razprave doumela, da nekateri ne vedo,
               kaj želimo doseči s tem amandmajem, ker so bile njihove interpretacije popolnoma
               nelogične ali pa nerazumljive. S tem amandmajem želimo dati očetom pravico do izbire
               dopusta za nego in varstvo otroka do osmega leta starosti. Ne jemljemo in ne
               omejujemo pravice, ampak dajemo pravico do osmega leta, kar ne pomeni, da tisti, ki
               želijo, lahko to pravico izkoristijo tudi do tretjega leta otrokove starosti, če
               želijo. Dajemo jim pravico do izbire. To je tisto, kar je po oceni Slovenske
               nacionalne stranke sporno, kar počne ta koalicija, kar počne ta minister. Minister
               jemlje že pridobljene pravice. To je sporno in to je nedopustno. Ne nazadnje, gospa
               Uhanova, sami ste ugotovili, da otroci ne potrebujejo staršev zgolj in samo do
               tretjega leta otrokove starosti. In s tem amandmajem, ki ga vlagamo v Slovenski
               nacionalni stranki, dejansko sledimo temu, da otroci ne potrebujejo staršev zgolj in
               samo do tretjega leta. Potrebujejo jih dlje, pa ne bom rekla do osmega leta starosti.
               Potrebujejo jih praktično celo življenje, tako ali drugače. Ampak mi jih dajemo
               možnost, dajemo možnost očetom do izbire.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospa Uhan, želite repliko ali potem razpravo.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hotela sem samo povedati, da res otrok rabi očeta in mater in ne samo do treh ali
               osmih let in v bistvu niti ne nasprotujemo temu amandmaju. Želeli bi, da bi to
               pravico starši več izkoristili, in to konkretno očetje. V tem je problem. Ali pa
               razlika med nami pa med vašo miselnostjo. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Na začetku moram povedati, da me zelo veseli, da v Novi Sloveniji,
               kar mislim, da predstavljajo tudi želje ministra, ne nasprotujejo našemu amandmaju in
               seveda bom zelo pozorno spremljal tudi potem iz glasovanja, ko bomo o tem glasovali.
               Ne nazadnje bom ponovil mogoče dva stavka moje kolegice Žgajnarjeve; mi dajemo
               možnost izbire, in to je tudi pravica vsake družine, da se odloči, kdaj je primerno,
               da oče bodisi do tretjega leta bodisi do osmega leta vzame ta neplačan dopust. Ne
               nazadnje gospa ene izmed vladajočih strank, vprašajte se, verjetno tudi zaradi vaše
               sposobnosti, verjetno tudi zaradi določbe zakona, ki je do sedaj veljala, vam je
               uspel ta veliki met, da ste mati štirih otrok in hkrati poslanka. Mogoče pa to sedaj
               nekomu, ko mu boste skrajšali to dobo, kjer bo oče to moral izkoristiti do tretjega
               leta, ne bo uspelo. Moram reči, da k tej besedi se tudi ne bi prijavil, če mi ne bi
               nekdo dejal, da radi dosti govorimo samo o dveh zadevah, nepomembnih zadevah, o
               cvičku in o očetovskem dopustu. Lepa primerjava, lepa primerjava primerjati
               očetovstvo, ki je vsaj za mene zelo pomembna vlaga, s cvičkom, ki ga nekdo rad za
               zdravje ali pa potrebo tudi kdaj pa kdaj srkne. In verjamem in sedaj vidim tudi,
               koliko vam dejansko v vladi in pa v ministrstvu, ne nazadnje si predstavljam, da je
               Nova Slovenija podaljšana roka tega ministrstva v parlamentu, pomeni družina. Se mi
               zdi, da je primerjanje očetovstva z enim vinom, zelo dobrim slovenskim vinom, podlo,
               nesramno in moram reči, da v tem primeru zelo slabo stojite na strani vašega
               ministra.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Germič.</p>
            </sp>
            <sp who="SDZ4:GermičLjubo">

               <speaker>LJUBO GREMIČ:</speaker>

               <p>Hvala lepa za besedo. Obžalujem, da kolega Kokalj ni vztrajal pri svojem amandmaju,
               ki ga je z isto vsebino vložil kot amandma na odbor. In sem vesel, da lahko slišim
               danes, da ne nasprotujete temu amandmaju, kajti gospod Kokalj ima kar lepo število
               otrok v svoji družini in prav gotovo je to vložil po temeljitem premisleku, po
               izkušnjah, ki jih ima, in prepričan sem, da je s svojimi argumenti uspel prepričati
               tudi poslansko skupino. Seveda bi se pa dotaknil samo tiste teze, gospod Horvat, kot
               pravite, da večina izkoristi to v treh letih. V redu, da je tudi temu tako. Ampak ne
               moremo pa reči, da to naredijo vsi. In ko analiziramo, zakaj tega ne naredijo vsi,
               prav gotovo bi našli razloge, da se nekdo odloči, da te možnosti ni izkoristil v
               prvih treh letih, ampak je to izkoristil kasneje. In ali smo zato, da ukinemo to
               pravico, da ukinemo tistim možnost, da izkoristijo to obdobje do osmega leta, prav
               gotovo z razlogi, z utemeljenimi razlogi pripravljeni to obdobje skrajšati iz osmih
               na tri leta. Po mojem je zelo pomembno vedeti razloge, zakaj se posamezniki odločajo,
               in pomembno je, da vidimo rešitve tudi za tiste, ki ne izkoristijo v prvih treh
               letih, ampak to pravico izkoristijo tudi kasneje. In to možnost dajemo, nikomur pa ne
               zaukazujemo, da ne sme tega izkoristiti v prvih treh letih, kar se mi zdi ključnega
               pomena pri razumevanju ali do treh ali osmih let. Dajmo dopustiti odprtost, možnost
               tudi tistim, ki bodo v posameznih primerih to naredili, ne pa, da jim potem ta
               pravica ne bo več dosegljiva. Pustimo to odprtost, pustimo to fleksibilnost, tudi če
               se bo večina odločila za to, da to izkoristi v prvih treh letih. Jaz sem prepričan,
               da je kolega Kokalj, ki prihaja iz vaše stranke, imel utemeljene razloge, ne samo da
               zagovarja ta amandma, ampak da je vložil ta amandma, ki pravzaprav ima isto vsebino,
               o katerih amandmajih danes v treh poslanskih skupinah, v treh poslanskih skupinah in
               s predstavniki četrte poslanske skupine, ki tukaj danes nekako tudi lahko čutimo
               pozitiven utrip. Iz vaše poslanske skupine lahko čutimo pozitiven utrip, to pomeni,
               da le ne gre za nekaj, kar bi bilo vezano na koalicijo in opozicijo, ampak na
               razmere, ki dejansko obstajajo in izhajajo iz pozitivne klime za ustvarjanje družine.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim kolega podpredsednika, pardon, poslanca Pečeta.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Tudi jaz sem eden izmed tistih, ki se k omenjenemu zakonu nisem
               nameraval vključiti, ker verjamem, da je bilo podajanje s strani poslanske kolegice
               in dveh kolegov dovolj korektno. Rad bi le izpostavil, in sicer o amandmaju, ki ga
               vlaga poslanska skupina Nacionalne stranke, kajti verjetno je napaka v dojemanju
               napisane in večkrat izgovorjene besede s strani tako imenovanih vladnih poslancev. V
               Nacionalni stranki skušamo ohraniti obstoječo zakonsko vsebino na tej materiji. To je
               ta materija, ki je tako, kot je moj poslanski kolega že povedal, omogočila, da so
               posamezne ženske, ki so tu danes med nami, uspešne mame in uspešne poslanke. In zakaj
               tega ne privoščite tudi ostalim ženskam v naši državi, je prvo vprašanje. Drugo
               vprašanje, ki ga hočem izpostaviti oziroma dodatno obrazložiti, je besedica <q>"do"</q>. Ker
               v amandmaju vključujemo to besedo in ohranjamo obstoječo vrednost, pomeni, da se
               lahko vsak posameznik odloči za razpon oziroma kdaj bo uporabil možnost, kdaj bo
               uveljavljal pravico, torej samo vračamo se na stanje, kot je bilo. Vi gospodje in
               gospe, pa ne vem, ali nočete razumeti ali kaj je, pa seveda skrajšujete to pravico.
               In tudi če je bilo to majhno število ljudi, ki so se odločali, torej v obdobju osmih
               let, to ne sme biti argument, da se še temu majhnemu številu ljudi to prepreči. Ampak
               z glasovanjem proti posegate in preprečujete možnost oziroma uporabo te možnosti.
               Ampak v končni fazi, roko na srce, to, kar je rekel v okviru obravnave tega amandmaja
               poslanec Sok, vodja poslanske skupine Nova Slovenija, da je družinska politika dokaj
               nepomembna, to ste namreč izjavili, po moji oceni, to kaže tudi sliko delovanja vlade
               Republike Slovenije. Če se z družinsko politiko ukvarjamo izključno <q>"per partes"</q> v
               okviru, sicer lepo zvenečega vladnega zakona, pa če pogledamo že včerajšnjo sejo,
               nadaljevanje današnje seje, vidimo, da je tako fiskalna, torej davčna politika,
               uperjena proti družinam, proti tako imenovani družinski politiki, kakor tudi če
               pogledamo samo bivanjsko problematiko. Kot veste, ste ravno z vašimi predlogi, z
               apelom gospoda Drobniča, povzročili, da se je naredila tista močna selekcija, ki na
               vseh frontah onemogoča oziroma povzroča družbo neprijazno družini. In to je problem.
               Če bi želeli in vztrajali ali pa imeli resnični namen graditi družbo, prijazno
               družini, potem bi bilo treba veliko več korakov kot je omenjeni ministrov pristop v
               obliki tega zakona. Ampak tudi na vseh tistih področjih, ki omogočajo ne samo
               izobraževanje, ampak reševanje stanovanjske problematike. Vsi pa veste, da ste
               prejšnji teden z velikim rompompomom in veseljem sprejeli uvedbo novega
               nepremičninskega davka. Ampak tisto so prav tako pomembne stvari v okviru tako
               imenovane družinske politike.</p>
               <p>Če dovolite za zaključek. Osebno mi je zelo žal, da minister Drobnič ni prisoten
               danes pri razpravi. Prav tako bi se pridružil mnenju kolega Brenčiča, če bi
               zasledovali recimo vsebino svojih besed o omenjenem amandmaju, sploh ne bi bilo
               potrebno razpravljati, ker bi že bil vključen v omenjeno materijo zakona. Na vsak
               način pa bi s strani ministra, glede na to, da je izjavil oziroma uporabil samo tri
               argumente, zakaj je ta amandma slab, in glede na to, da smo ga o vseh treh<gap n="..."/> O
               minister Drobnič, pozdravljeni! In glede na to, da smo ga o vseh treh amandmajih
               povprašali za vsebino in se je izkazalo, da za njegovimi besedami ni nobene vsebine.
               Govoril je o študiji. Te študije ni predstavil ne na matičnem delovnem telesu, ne
               danes. Govoril je o tem, da se majhno število očetov odloči za uveljavljanje te
               pravice. Ampak to še ni razlog, da temu majhnemu številu očetov to pravico
               prepoveste. Odločitev družine je, kdaj bodo uveljavljali to pravico, ali v prvih treh
               letih, ali v prvi polovici leta, ali v osmih letih. Ampak dajmo ohraniti razpon vsaj
               tak, kot je bil do sedaj v okviru zakonodaje naše države.</p>
               <p>In pa še, kar se tiče zadnje omembe, bi pa le prosil, če zagovarjate in poudarjate,
               da je obstoječa slovenska zakonodaja omogočala in razvoj kariere in razvoj družin,
               potem to dopustite tudi tem ljudem, ki bodo uveljavljali pravice iz tega naslova,
               torej od danes naprej ali pa naprej čez pol leta. Če ste imeli to pravico vi, ne je
               kršiti drugim.</p>
               <p>Jaz predlagam, da se pozitivno opredelite do amandmaja poslanske skupine Slovenske
               nacionalne stranke. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi se je prijavil minister. Prosim.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa, za besedo. Glede na to, da so bila vprašanja in razprave glede tega
               zakona postavljene širše od amandmaja, spoštovani gospod podpredsednik, bom
               odgovarjal na vsa vprašanja.</p>
               <p>Prvič. Zakon uvaja vrsto novih pravic v korist družinske politike, in ni resnično,
               kar ste trdili, da se ministrstvo ne prizadeva tudi na drugih področjih. Glede
               zaposlovanja boste obravnavali zakon, ga imate že v parlamentu, olajšave, oprostitve
               prispevkov za mlade, za ženske in za matere, to je dodatno. Niti enega dneva dopusta
               se ne skrajšuje, to je pač dejstvo zakona. Niti enega dneva. Možnost koriščanja pa je
               v usmerjena v bolj zgodnje obdobje. Poglejte, če bi dopuščali možnost izbire, potem
               bi lahko postavili do konca življenjskega obdobja, tako kot je recimo poudaril
               poslanec iz Nacionalne stranke, do 35 leta starosti. Ampak znanost, psihologija vam
               bo povedala, da je potreba po navzočnosti staršev obratno sorazmerna s starostjo
               otroka, zato želimo s to usmeritvijo pravzaprav vplivati na starše, da bodo koristili
               dopust v zgodnejšem obdobju. Ne, da ga nimajo, imajo ga enako število dni, enako
               število dni, pri čemer pa je ministrstvo za delo predlagalo več dni plačanega
               dopusta, pa so bila določena nasprotovanja s strani delodajalcev in nekaterih drugih.
               Ministrstvo za delo je pa to predlagalo, torej razširitev tudi te pravice.
               Uveljavljamo pravico do skrajšanega delovnega časa zaradi starševstva tudi na starše,
               ki niso v odvisnem delovnem razmerju. Gre za razširitev pravice. Pravica do plačila
               prispevkov za socialno varnost v primeru štirih ali več otrok do desetega leta
               starosti. Zelo velika pravica, ki bo razbremenila starše. Razširitev pravice do
               delnega plačila za izgubljeni dohodek na enega od staršev, ki neguje in varuje dva
               ali več otrok z zmerno oziroma težjo motnjo v duševnem razvoju ali gibalno
               oviranostjo. To je bila napaka prejšnje vlade, odpravili smo jo, odpravljamo jo,
               zakon ima dobre rešitve. Uveljavljamo pravico do dodatka za veliko družino,
               spoštovani poslanci iz Ljudske stranke, uvajamo nov dodatek, višji dodatek za štiri
               ali več otroke 100 tisoč za vse tiste, ki imajo 4 ali več je 100 tisoč. Po prejšnjem
               zakonu, ki ste ga uveljavili v prejšnji vladi, imate 82 tisoč. Morate govoriti
               resnico, spoštovani poslanci. Lahko s kakšnimi parabolami malce poveste bolj
               radoživo, ampak povedati morate pa resnico.</p>
               <p>Kdaj gredo na porodniški dopust? Koriščenje je res nižje pri očetih, ampak na ta
               način kot je, kot predlagate, ne bo koriščenja nič več. Bomo pa uveljavili nekatere
               ukrepe, ki bodo zagotavljali večje koriščenje dopusta tudi s strani očetov.</p>
               <p>Ta vlada je podedovala težko stanje, kar se tiče rodnosti v Sloveniji. Uveljavili
               ste ali smo uveljavili tudi s pomočjo amandmajev ali predlogov zakonov v prejšnji
               koaliciji vseh poslancev, ampak Slovenija ima eno najnižjih rodnosti. In to je vlada
               podedovala in išče rešitve, kako dvigniti to rodnost na zaposlitvenem področju, na
               starševskem varstvu in podobno. To so ti predlogi, ki gredo v smeri večje rodnosti.
               Zavedamo pa se, da niso zgolj socialni transferi ali starševsko varstvo, ki vpliva na
               večjo rodnost. Naredili smo analizo, naredili smo anketo, kjer so državljani
               Republike Slovenije poudarili sledeče: največji vpliv na večjo rodnost ima gotovo
               zaposlitev. Drugi malo manj pomemben dejavnik je zagotavljanje stanovanja, ostali
               imajo manjšo težo. Verjetno tudi vi ostali, jaz imam tudi sam otroke, tri otroke, se
               niste odločali za rojstvo otrok zaradi otroškega dodatka, je pa pomembno, da je
               otroški dodatek, ker zagotavlja socialno pravičnost. V Sloveniji imamo najdaljši
               porodniški dopust, imamo tudi najvišje nadomestilo za čas porodniškega dopusta, če
               delamo primerjavo v Evropski uniji. Ampak še zdaleč ne trdimo tega, da bi karkoli
               zmanjševali. To je pomemben prispevek k zagotavljanju socialne pravičnosti in
               zagotavljanju socialne varnosti družinam, ki imajo otroke. Uveljavljamo pa nekatere
               nove, naštel sem vam pet, šest pravic, ki trdno stojijo zadaj, materialne pravice,
               materialna sredstva. Ta amandma je pa usmerjevalen. Koriščenje dopusta naj bi se
               zagotavljalo predvsem v tistih prvih obdobjih otrokovega življenja. Po tej isti
               logiki, kot predlagate do 35-ga lega starosti, bi res zagotovili veliko večjo
               fleksibilnost, ampak na škodo otroka. Potem takem bi lahko tudi starševski dopust, ki
               je zdaj v prvem letu otrokovega življenja potegnili do, kot ste predlagali, 35-ga
               leta starosti. Ali si predstavljate kakšne posledice bi bile to? To ni dobra
               usmeritev, zato smo tudi predlagali takšno spremembo. Nima pa ta sprememba pomembnih
               odločitev za otroka, nima takšne velike teže, ima usmerjevalni značaj. To je tisto,
               za kar smo tudi povedali, z enostavnimi besedami, zelo pa podpiramo, zelo vztrajamo
               na ostalih bistvenih pravicah za starše in za otroke, ker smo prepričani, da bo to
               vplivalo na dobro socialno ekonomsko stanje družin, zlasti z več otroki, in vplivalo
               tudi na to, da se bodo starši, da se bodo zakonci odločali za otroke.</p>
               <p>Bilo je še vprašanje koriščenja, omejevanja 45 dni pred rojstvom otroka. Ta določba
               je dobra določba, zato ker zagotavlja koriščenje dopusta do enajstega meseca starosti
               otroka, kajti prej otroka ni možno dati v vrtec in mnogo staršev je bilo v hudi
               stiski, ko jim je potekel dopust, niso mogli več koristiti, v vrtec pa niso mogli
               dati otroka. To je bil tisti razlog, ključni razlog, da smo predlagali spremembe.
               Obrnilo se je na nas nešteto mater. Torej ministrstvo za delo se trudi, se prizadeva
               in ima vrsto še drugih rešitev za zagotavljanje dobre družinske politike, je pa to
               tudi odvisno od drugih pogajalcev, kakšne imajo argumente oziroma od možnosti, ki jih
               imamo, tudi na ekonomsko-socialnem svetu, medresorskem usklajevanju, medkoalicijskem
               usklajevanju in še marsikaj drugega. Tako vse, kar si zamislimo, ne moremo uresničiti
               v praksi, so pa ti dobri, veliki koraki in tudi na drugih področjih se nam obetajo.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ministru sem dovolil širšo razpravo, ker sem jo dovolil tudi vam. Ampak
               sedaj bi pa vseeno želel, da se vrnemo nazaj na 7. člen in amandmaje. Imamo dve
               repliki. Gospod Zagorac, pa mag. Potrata in potem tri prijavljene k razpravi, če sem
               prav razumel. Tudi replika? Če imate repliko, samo naj povem, replika je omejena na
               tri minute, razprava pa ni omejena, je pa v okviru. Tako se sami odločite, kaj
               želite. Prav, gospod Zagorac je prvi.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala lepa za besedo. Gospod Drobnič! Verjetno je vaš potencial dojemanja kot
               poslanca bil večji, kot je kot ministra. Od višine se verjetno zvrti. Ne nazadnje
               sami veste, da je 30 let bilo povedano simbolično, zato si preberite amandma, kaj
               predvideva. Ampak ta retorika 30 let lahko glede na sedanjo politiko vlade zelo hitro
               postane tudi realnost. Res je, da ne krčite dolžine tega dopusta, krčite pa pravico
               izbire, in to sami veste. In ta vaš nastop sedaj je bilo navadno zavajanje in zelo me
               veseli, da niste omenili cvička, tako kot vaša poslanska skupina. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Repliko ima mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Gospod minister, omenili ste, da je vlada podedovala težko stanje o družinski
               politiki, ampak hkrati ste v nadaljevanju povedali tudi, da je višina otroškega
               dodatka ena najvišjih. Rodnost se je začela zmanjševati davno pred vstopom Socialnih
               demokratov v vlado leta 2000 in se tudi tako hitro popravila ne bo, zlasti če
               gledamo, kakšne ukrepe v vrednotenju družinske politike sedanja vlada predvideva. Ko
               ste anketo omenjali, sama tudi mislim, da zakon, ne otroški dodatek ne bosta
               spodbudila mladih ljudi k odločitvam za večje število otrok. Še zmeraj mislim, da je
               to osebna odločitev, ki mora rasti iz notranjih vzgibov. Res pa je, ampak to pa je
               zelo pomemben podatek, ki ga pa kar naprej zamolčujemo, da mladi ljudje tudi
               poudarjajo, da poleg stalnosti zaposlitve, poleg stanovanja je zelo pomembna tudi
               notranja dinamika v družinskem življenju, kjer ženske pričakujejo večje razumevanje
               za prevzemanje odgovornosti družinskega življenja tudi s strani svojih partnerjev. In
               zaradi tega si jaz tako zelo prizadevam za podaljšanje do osmega leta, ker ženske
               hočejo biti v Evropi ne najbolj obremenjene z domačim delom, kljub zaposlenosti,
               ampak hočejo imeti enakovrednejšo vlogo in tudi uveljavljati pravico do prostega
               časa. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Repliko ima gospod Prevc, potem pa še gospa Širca in gospod Peče.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa, gospod podpredsednik. Meni je bila beseda prej dovzeta, ko sem malo šel
               mimo poslovnika in sem se lotil tudi drugih zadev.</p>
               <p>Repliciram pa na ministra, in sicer to, da pri dodatku za veliko družino nisem
               govoril resnice. Seveda sem govoril resnico. Res je, da se je ta dodatek povečal iz
               82 tisoč na 100 tisoč, in sicer družina s štirimi otroki dobi 100 tisoč, seveda isto
               pa dobi tudi družina s petimi, šestimi, sedmimi otroki <gap n="..."/><stage>/Glas iz ozadja./</stage><gap n="...."/> in
               jaz sem lepo povedal, da se mi zdi zelo krivično, da družina s štirimi otroci dobi
               100 tisoč in ravno tako dobi tudi družina z desetimi otroki. To sem govoril in
               govoril sem resnico. Tako je v predlogu zakona.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Repliko ima gospa Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Razumljivo je, da je prejšnja vlada kriva za to, da je v Sloveniji
               premalo otrok, da je rodnost nizka in gospod minister, to, kar ste zdaj pripravili,
               ne pomeni, da bo kaj boljša ali celo obratno, razen če ne boste mogoče ukinili
               kondomov ali pa splava. Je pa treba vas popraviti. Tista sprememba, ki se je zgodila
               z dodatkom na velike družine, je slabša. Res, da velike družini s štirimi otroki bodo
               dobile možnost 20 tisoč več. Ampak prej je bil dodatek, ni bil fiksno omenjen, se
               pravi, da se je prilagajal in je bil boljši, se je prilagajal sproti. Sedaj ga
               fiksirate, se pravi, da je lahko zelo relativen. Ampak kar je bolj zanimivo in ni v
               duhu reform, ki jih napovedujete oziroma neki liberalizaciji, ta dodatek bo na isti
               način lahko dobil gospod Gantar, ki ima premoženje, vemo, kje, ali pa neka
               samohranilka, ki nima niti dveh kvadratnih metrov svojega lastnega stanovanja. Na
               isti način. In zakaj? Zaradi tega, da bo kupil lahko boljši avtomobil.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. In še končna replika, gospod Peče.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Meni je žal, da smo skozi ministrovo razpravo, za katero sem upal, da bo vsaj enkrat
               za spremembo kredibilna, odprli debato o zakonu v celoti. Zavedati se moramo, da če
               bi bili več v tem prostoru, da smo govorili o amandmaju in členu na amandma, kar bi
               posebej morali vedeti, glede na to, da ste bili poslanec, ko ste bili poslanec z
               drugačnim, drugače razvitim čutom. Rad bi le izpostavil, poglejte, gospod Drobnič, da
               ne bi ostalo v ušesih in miselnosti, torej teorija, ki ste jo razvili in je seveda
               napačna, zrežirana in lažna.</p>
               <p>Ob prvem letu vašega ministrovanja ste pristopili k tako imenovani uspešni oziroma
               povečani politiki rodnosti. V prvem letu ministrovanja sta zmanjšali finančna
               sredstva na aktivni politiki zaposlovanja, navedli ste jo kot prvi argument za
               povišano rodnost, torej zaposlovanje, zmanjšali ste. V letu 2007 v primerjavi z letom
               2006, ker so proračuni sprejeti, ste za, na vašem področju govorim, vi ste minister
               na področju socialne varnosti, ste zmanjšali finančna sredstva za 100 milijonov
               slovenskih tolarjev. V nadaljevanju govorite, da je drugi največji argument za
               povečanje rodnosti rešena ali vsaj obljubljena ali dosegljiva rešitev na področju
               stanovanja. Z vašim apelom gospod Drobnič je šel skozi predviden davek o
               nepremičninah oziroma bo šel skozi predviden davek o nepremičninah. Ne smemo na tem
               mestu zavajati in govoriti, da bo samo ta zakon, ki ima nekatere pozitivne lastnosti,
               ampak o njih smo načrtovali tako poslanci Nacionalne stranke kot vsi ostali govoriti,
               ko pridejo na vrsto njihovi členi. To so pravila v tej hiši. To boste morali poznati.
               Ampak za enkrat smo govorili o tem v 7. členu. In 7. člen, kot ga ponujamo v
               Nacionalni stranki, je boljši, ne krati pravic oziroma bolje rečeno, ne omejuje
               pravic. Vaš predlog zakona na temu področju pa jih žal da. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Se zahvaljujem kolegu Pečetu, da je ponovno opozoril, o čem razpravljamo.
               Želi še kdo besedo glede 7. člena in glede vloženih amandmajev. <stage>(Ne.)</stage> Hvala.
               Zaključujem razpravo. V razpravo dajem 15. člen in amandma poslanske skupine LDS. Ja,
               gospa Širca, prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Mogoče bo ta 15. člen in razprava ob njem vendarle dala kolegom in kolegicam v
               razumevanje in videnje, da dejansko gre za zakon, ki že govori o reformah. To je iz
               paketa reform in žal mi je, da je govori na način antireform. Kaj pravi 15. člen in
               zakaj ga mi vsaj v določenem delu hočemo zavrniti? Po veljavnem zakonu ima eden od
               staršev, ki neguje in varuje otroka do tretjega leta starosti, pravico, da lahko dela
               krajši delovni čas. To se nam zdi, da vsako podaljševanje te pravice, in ta zakon to
               pripravlja, se pravi do šestega leta starosti, je neprimerno zaradi več razlogov.
               Ženske že sedaj vemo, da se težko vključujejo v trg dela. Zanimivo je, da je stopnja
               delovne aktivnosti žensk v Sloveniji v primerjavi s skandinavskimi državami nižja, in
               to za pet odstotkov oziroma deset na Finskem. Kaj se lahko zgodi v tem primeru, ko se
               s širjenjem, podaljševanjem možnosti dela za krajši delovni čas zgodi? Ženske se
               lahko težje potem vključujejo v neposredno delo, zaradi odsotnosti jih delodajalec
               lahko tudi zavrne. In težje jim bo nedvomno delati kariero, težje jim bo nadaljevati,
               napredovati, ker bo njihovo delo diskontinuirano. In kot sem že dejala prej,
               teoretično je to možno, da se lahko tak krajši delovni čas neprekinjeno dogaja tudi
               18 let oziroma lahko še več, 22 in še več, če planirajo tako otroke, da se jim ta
               vrstni red in ta plan zgodi na ta način, da so pravzaprav vseskozi lahko v takem
               delovnem razmerju, ki pa je za njo absolutno neproduktiven. Še hujše, kar se zgodi v
               48.c členu, je pa to, kar ste prinesli na odboru, je pa možnost, da starš, jasno
               mati, ki zapusti trg dela zaradi nege in varstva štirih ali več otrok, ima pravico do
               plačila prispevkov za socialno varnost in za vse prispevke, ki izvirajo iz tega
               naslova. Skratka, pokojninsko, zdravstveno in drugo zavarovanje. Država odpre
               blagajno, da žena ostane doma. Ali je to zanje in za trg dela v redu? Ali je to za
               obljubo, gospod minister, ki ste jo dali včeraj, da bo v Sloveniji 10 tisoč delovnih
               mest zagotovila nova zakonodaja? Se pravi, minister Drobnič je obljubil 10 tisoč
               novih delovnih mest. Tak način stimulacije seveda in siljena žensk v to, da varujejo
               in negujejo otroke, da jih ne zaupajo v varstvo izven družine, ampak ker se jim
               splača, saj se jim splača dobivati prispevke od države, da ostanejo lahko
               neprekinjeno in dolgo obdobje doma. To je duh novih razmišljanj, ki gotovo ne
               stimulirajo trga dela in ženske, ki se odločajo, ki se bodo z lahkoto odločale, da
               bodo zapustila delovna mesta. Kaj pa je to? Maj ostanejo doma. To je ta ideologija,
               ki se seveda po takih zelo nedolžnih amandmajih vozi v to slovensko družbo. Zato,
               gospod Sok, tako razpravljanje zagotovo ni, kot ste rekli vi, nepomembno. Zelo je
               pomembno in govori ne samo o reformah, govori tudi o vrednotah. Nam to ni všeč, zato
               želimo, da se to umakne. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Veršnik.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala, za besedo. Sedaj bom pa rekel, to je pa malo narobe svet, to smo že danes
               enkrat slišali. Dve ure ali koliko smo se pogovarjali o tistem 7. členu, kako
               skrajšujemo možnost odločanja, kako zatiramo očeta, skratka cel cirkus je bil, po
               domače povedano, okoli tega člena. Tukaj, ko pa država ponuja možnost in še celo
               plača za to, da negujemo, varujemo otroke, da smo prisotni pri otroku, tukaj pa iz
               nerazumljivih razlogov poslušam te zadeve, kako je potrebno zaščiti mater, da bo ja
               ustvarjala itd.</p>
               <p>Poglejte, tukaj pa res govorimo o krčenju svobode. Mati se lahko odloči ali pa se ne
               odloči. To je odvisno od nje. Če bo sama ugotovila, da ima interes, bo koristila, če
               ne, bo ugotovila in bo šla delat in ne bo koristila. Pustimo ji to odločitev. S tem
               se tudi fleksibilnost dela, večja fleksibilnost se pojavlja. To je res tista obljuba
               o več delovnih mestih. Dovoljuje se, da pač glede na svojo možnost, sposobnost,
               razporejanje delovnega časa koristiš tiste štiri ure, kjer imaš možnost, ali pa jih
               ne koristiš. Pustimo jih. Tukaj je res krčenje svobode, kot je že moj spoštovani
               kolega povedal pri tem sedmem, za katerega še vedno trdim, da ni taka težava, med tem
               ko tukaj pa dobesedno neko zadevo, ki jo hočemo dati ljudem, dati staršem, omejujemo
               oziroma želimo, da gre iz zakona ven. Pri tem členu se mi zdi velika krčenost,
               možnost svobode in svobodne izbire.</p>
               <p>Spoštovani kolegi, jaz tukaj res ne vidim pravega razloga in jaz trdim, da je treba,
               da ta 15. člen ostane v zakonu in da se ljudje svobodno odločajo o tem, kako bodo
               delali, v kolikšni meri se bodo posvečali svojim otrokom, v kolikšni meri bodo se
               posvečali svoji službi, pustimo jim in po vrhu vsega mislim, da država je tukaj
               naredila pravo potezo, omogoča, da se plača njihov prispevek k vzgoji in varstvu
               otrok v tisti najbolj občutljivi dobi do sedmega oziroma do desetega leta v primeru
               večje družine. Jaz, in naša poslanska skupina bomo ta amandma odločno zavrnili. Hvala
               lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Jaz bom amandmaje Liberalne demokracije podprla ali ju podpiram, ker vidim v
               ukrepih, za katere se je odločila vlada, sicer legitimno pravico izvoljene vlade, da
               politiko usmerja po svoje, s tako politiko pa moram priznati ne soglašam iz več
               razlogov. Ker je notranje nekonsistentna. Prej smo slišali, da je najnežnejše obdobje
               do otrokovega tretjega leta, zdaj se to nežno obdobje razteguje na neko drugo
               starostno obdobje in bo država lepo prispevala iz proračuna sredstva. Prej smo
               govorili o neplačanem dopustu za nego in varstvo otroka, zato je tam pravica do
               izbire v resnici zelo premišljena pravica. Tudi se zavedam, da na trgu dela niso samo
               visoko izobražene ženske na omejenem številu dobro plačanih služb. Verjamem, da je za
               delavke v delovno intenzivnih panogah pri marsikaterem zasebniku, tudi v drugih
               sektorjih, zlahka se odločiti, da ženska ostane doma pri otrocih in družini, ker so
               dohodki tako mizerni. Ampak s tem pade ekonomska neodvisnost žensk, pade marsikaj
               drugega, kar vrača ženske v družbenih odnosih za nekaj časa nazaj. Kar pa zadeva
               ženske na delovnih mestih, ki terjajo izobrazbo, se pa njihova konkurenčnost na trgu
               dela opazno zmanjšuje. ker se odsotnost z delovnega mesta pozna, ker se teže
               napreduje, ker tudi zagovornica enakih možnosti v svojem poročilu opozarja na to,
               kako se morajo ženske, ki so bile že zdaj na porodniškem dopustu, boriti zato, da
               dobijo pravico do izobraževanja, in še marsikaj bi bilo mogoče našteti v tem
               kontekstu, kaj vse ženske izgubijo. Mogoče nekateri preveč gledajo ameriške filme, pa
               se spomnijo tistih nesrečnih gospodinj, ki se potem, ko so otroci že odrasli in si
               možje izberejo mlajše ženske, skušajo vključiti v trg dela. Jaz si za slovenske
               ženske, ki predstavljajo 44% aktivnega prebivalstva, take vloge ne želim, ampak si
               želim, da bi vlada, ki govori o lizbonski strategiji, ki govori o večji zaposljivosti
               v okviru lizbonske strategije, ki govori o ustvarjanju boljših delovnih mest oziroma
               delovnih mest z dodano vrednostjo, kot se to moderno reče, res ustvarjala možnosti za
               oba spola, in ne tako, da bodo statistični podatki za ženske z univerzitetno
               izobrazbo kazali, da so med iskalkami prvih zaposlitev na bistveno slabšem kot moški,
               da bomo enkrat nehali razpravljati o tem, kako hočemo zvišati rodnost in ženske sem
               potiskati, ko pa morajo podpisovati bianco listine, da ne bodo imele otrok do
               določene dobe, takrat smo pa kot dajalci zaposlitve čisto drugačnih mnenj, samo ne se
               sprenevedati. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Uhan. Prosim.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa. Res je, pri tem členu govorimo ali pa govorite, kot da imajo to pravico
               samo matere, in bi rada povedala repliko na 7. člen, da imajo to pravico tudi očetje,
               in naj jo za božjo voljo že enkrat izkoristijo, da bomo enake pred zakonom.</p>
               <p>Govorite, država bo odprla blagajno, seveda jo bo odprla, ampak dala bo zgolj tisto,
               kar pobere s prispevki, da bodo matere ali očetje ostali doma in vzgajali državljane,
               otroke. Manj bo bolniške, manj bo dopustov, itd., hkrati bodo izgubile stik z delom,
               s stroko, saj bodo štiri ure še vedno prisotne v delovnem procesu. Mislim, da naj vas
               ne skrbi preveč njihova kariera, nekaterim materinstvo pomeni vsaj toliko kot recimo
               nekaterim poslanstvo ali kakšna druga kariera. Sem pa zelo vesela, ker v tem zakonu
               dobijo to pravico tudi kmetje in samozaposleni, to ste pa pozabili povedati, da te
               pravice niso imeli prej kmetje ali kmetice in samozaposlene, in se je naredila velika
               diskriminacija v prejšnjem zakonu in ni nihče tega opazil. Vesela sem, da ste se
               spomnili, da so tudi kmetice in kmetje, očetje in matere in tudi samozaposleni ali
               podjetniki. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jerovšek. Prosim.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Spoštovane kolegice in kolegi. Res nisem
               strokovnjak za to področje, a ko poslušam dve kolegici Majdi, se mi le zdi, da
               nastopata s pozicij preživetega feminizma. Jaz v tej spremembi zakona vidim dajanje
               večjih možnosti, večjih fleksibilnosti tako očetom in materam in tudi večji skrbi za
               otroke, za družino; in naenkrat je skozi amandma, ki je tu na mizi, to nekaj slabega.
               Jaz ne vem, ali poznajo razmišljanje slovenske matere, pa tudi očetov, da so poleg
               profesionalnega dela pripravljeni marsikaj vložiti tudi za vzgojo lastnih otrok, za
               napredek lastnih otrok, tukaj ne vidim nič od tega. Zdi se mi, da so odpisale
               nekatere ženske družino, otroke kot nekaj, kar je treba kombinirati v vsakdanje
               življenje. Ko zakon daje možnosti, da se to lahko bolj harmonično družina uravnava,
               živi, vzgaja otroke, naenkrat vidimo veliko nasprotovanje. Jaz mislim, da je to v
               svetu preživeto, ta borba je defeminizem, še enkrat poudarjam, ki ga živite tukaj.
               Jaz nimam nič proti, če ste na teh pozicijah, vendar iz takih pozicij ni možno delati
               neke koristi za slovensko družino. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa mag. Potrata, replika.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Ja, gospod Jerovšek, jaz sem sicer Majda brez priimka v vaši razpravi bila. Ker se
               ste uporabili dvojino in sva v tem državnem zboru dve, sem se v eni od dveh
               prepoznala. Za vas je morebiti feminizem nesprejemljiv, vas popolnoma razumem, ni
               preživet, v Sloveniji ni bil, žal, nikoli pretirano izrazit. Obžalujem pa, da ste
               spregledali, da je ta državni zbor sprejemal tudi strategijo nacionalnega razvoja o
               odpravljanju razlik med moškimi in ženskami, in v okviru nacionalne strategije je
               tudi odpravljanje vseh ovir razlikovanja med moškimi in ženskami, tudi kar zadeva
               vključevanje na trg dela. In jaz še kako dobro razumem, da imajo ženske vso pravico
               odločati se, kaj jim bo v življenju res veliko pomenilo. Želela bi, da tiste ženske,
               ki jim pomenita obe stvari enako, kariera in materinstvo, to možnost tudi dobijo.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rudolf Petan.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani, živimo v času, ko je
               fleksibilnost, ne samo, da je prisotna, ampak marsikdaj je tudi nujna. In če se prav
               spomnim, po statističnih podatkih je štiriurno delo zelo aktualno in prisotno ravno v
               Skandinaviji. To pa so tiste države, o katerih nam največkrat tukaj govorite, o
               njihovih vrednotah. Ravno v Skandinaviji je štiriurno pa tudi delo na domu velika
               vrlina in je zelo prisotno. In zdaj ne vem, zakaj bi tukaj pri nas to ne moglo biti.
               Ampak hočem povedati nekaj drugega, pri tem amandmaju se je kar naenkrat pojavil
               zanimiv fenomen. Jaz bi si upal postaviti trditev, da smo prišli do neke resnice o
               vrednotah. Država bi po tem predlogu plačala prispevke tako za moške kot za ženske.
               Tako da ne samo problematizirati ženske, tudi za moške velja enako, za varstvo ali
               vzgojo ali za oboje skupaj na domu. Da je to pomembno, predvsem vzgoja, ki smo jo
               tako ali tako vrgli iz šol v zadnjem obdobju, da je to tudi neka vrednota pri otrocih
               in da bi to bilo možno opravljati vse doma, pa še zato država plača prispevke in jaz
               ne vidim za božjo voljo, zakaj bi bilo to potrebno problematizirati, če ti bo država
               nekaj dala. Jaz bi razumel, da bi finančni minister to problematiziral, pa bi rekel,
               gospe in gospodje, tako pa ne gre. To pa država ne bo. Ne, država to daje, zdaj pa
               mi, tisti, ki bi lahko to koristili, tisti, ki bodo koristili, pa to problematiziramo
               kot za nekaj hudega. To je pa čudno. Ampak tisto, kar je še bolj čudno, da
               ugotavljamo, da naši otroci niso več vrlina, niso več neka največja vrednota, o
               kateri smo vedno govorili, ampak je kar naenkrat postala večja vrednota in vrlina
               kariera. Velja za moške in ženske, ne samo za ženske. Oprostite, za moške in ženske.
               Zdaj bi bila kariera bolj pomembna od našega bogastva, ki smo mu rekli otroci, ali
               otroci, ki smo mu rekli bogastvo. In to problematiziramo. To je tisto, kar mi
               enostavno ne gre skupaj, in zato sem rekel, da je ta amandma zanimiv, ker smo
               postavili neko resnico o vrednotah. Do zdaj so bili otroci, zdaj pa je vse nekaj
               drugega. Pri tem amandmaju je kariera obeh staršev postala večja vrednota kot otroci
               sami, kljub temu da ni obvezno, da država ne bo silila nobenega od staršev, niti
               matere niti očeta, da mora sprejeti štiri urno delo. Ni potrebe. Lahko se bosta
               prostovoljno odločila, ali bosta ali pa ne bosta vzela. Mislim, da je celo možna
               kombinacija, en čas eden, en čas drugi, kakorkoli stvar nanese, tudi kakršne so
               razmere na trgu dela; in to je tista fleksibilnost, ki povežeš vse skupaj, pa tu bi
               rad rekel, da je celo tista varianta, ki se v življenju marsikdaj sploh ne more
               pojaviti, da vse dobre stvari pobereš in jih postaviš v en okvir. Jaz imam tu
               določeno skrb, ne zaradi tega amandmaja, ampak zato, ker smo zdaj postavili kariero
               pred otroke. Jaz upam, da je mogoče to bilo malo karikirano, tudi to vzamem v zakup,
               ampak to me je zbodlo, zato sem se tudi oglasil. Drugače se ne bi, ker ta tema nekako
               ni tista, ki jo jaz pokrivam, ki bi se oglašal pri tem, ampak to me je pa resnično
               zbodlo, ker govorimo kot da nekoga prisiljujemo, pa ni res, pa govorimo samo o
               materah, kar tudi ni res, ampak velja za oba starša. In če je kaj, jaz seveda ne bom
               takega amandmaja podprl, ampak podpiram tisto prvo besedilo, če nam je kaj uspelo res
               narediti dobrega, več stvari na enem mestu, je to ravno v tem primeru, kar se redko
               kdaj zgodi, ker je tudi težko, enostavno ne gre, ker palica ima dva konca. Ampak v
               tem primeru jaz vidim tisti večji konec palice z dobrimi posledicami in zato tega
               amandmaja tudi ne bom podprl. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod magister Capuder. Prosim.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa. Da vemo, o čem se pogovarjamo, kaj predlaga amandma LDS, katera dva člena
               hoče ukiniti. Eden je pravica pri negi in varstvu dveh otrok, ki se imenuje: <q>"Eden od
               staršev, ki neguje ali varuje dva otroka, ima pravico iz prvega odstavka 48. člena
               oziroma iz prvega odstavka 48.a člena tega zakona podaljšati do dopolnjenega šestega
               leta starosti mlajšega otroka."</q> In novi 48.c člen: Pravica plačila prispevkov v
               primeru štirih ali več otrok. Eden od staršev, ki zapusti trg dela zaradi nege in
               varstva štirih ali več otrok, ima pravico do plačila prispevkov za socialno varnost s
               tretjega odstavka 48.a člena od minimalne plače do dopolnjenega desetega leta
               starosti najmlajšega otroka. In še en odstavek je. To hočete vi s tema amandmajema
               ukiniti. Nasprotno smo v naši poslanski skupini prepričani, da je potrebno z več
               različnimi ukrepi vplivati na izboljšanje demografske slike, in prepričani smo, da
               sta ta dva ukrepa ena izmed ukrepov, ki bosta vsaj poskušala izboljšati to
               demografsko sliko. Verjetno se premalo zavedamo, da bo katerega od teh ukrepov
               izrabila delavka ali delavec za tekočim trakom. Ta amandma oziroma ta dva člena mu to
               možnost dopuščata, ali si jih bo izbral ali ne, to je njegova osebna odločitev.</p>
               <p>V naši poslanski skupini nikakor ne moremo razumeti nasprotovanje s strani LDS in s
               strani SD.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Stane Pajk. Izvolite prosim.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala za besedo. Ne morem razumeti nekaterih iz opozicije, da nasprotujejo neki
               stvari, ki daje več pravic, ki daje na izbiro, ki ni obvezna. Živimo v svobodni
               državi in zato podpiram tako zakonodajo, da gre v smer, ki daje možnost izbire. V tem
               primeru je možnost izbire med kariero na eni strani, na drugi strani med
               starševstvom. Vsi vemo, da se otrok pri starših najbolje počuti, da je najbolje
               vzgojen, in jaz sedaj ne razumem tega, zakaj recimo stvari zaostrujemo tam, kjer so
               dane, prvič, na izbiro in drugič tam, kjer se večajo pravice, niso diskriminatorne do
               spolov, ampak te pravice lahko uživata oba spola. Pa še nekaj je pomembno. Tudi
               fleksibilni delovni čas je pomemben, ki se lahko s to pravico uvaja, in kar se tiče
               same kariere ni ogrožena, ker jaz razumem stisko moderne ženske, ki se je dolga leta
               šolala, ima pa tudi občutek in potrebo po materinstvu in obje je težko združljivo.
               Ravno to mislim, da bo omogočalo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Sok, imate besedo. Ne. Se odpovedujete. Gospod Jerovšek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Še enkrat ob vsem tem, kar smo slišali sedaj, moram povedati, da mi je prišla na
               misel stvar, ki jo moram opozoriti, v kakšnem nasprotju je ta amandma Liberalne
               demokracije s tem, kar so na njihovih organih stranke sprejemali pod naslovom nekega
               manifesta, ki bi naj zajemal socialne pravice, pravice družine, več vrednot. Jaz sem
               vesel, da so si postavili lastno ogledalo, v katerem lahko slovenska javnost vidi, da
               je tisti njihov manifest dejansko novi komunistični manifest, zavajanje ljudstva in
               da imajo v žepu ne samo scenarij a, b in c, ampak imajo 100 scenarijev, s katerimi
               skušajo zapeljevati, zavajati slovensko ljudstvo. Prav tako sem vesel tega amandmaja
               in teh nastopov, ker sem trdno prepričan, da to še daleč ni res, da to omejuje starše
               ali tudi ženske. Jaz mislim, da sposobna, ambiciozna ženska zna uskladiti tudi to in
               da v času, ko ima skrajšan delovni čas, se zna vzporedno tudi funkcionalno
               izobraževati, kar ji lahko koristi pri nadaljevanju profesionalne kariere. Jaz poznam
               številne primere žensk, ki tega časa niso vrgle stran, ki so znale združiti
               materinska čustva in intelektualne sposobnosti. Če ne zaupate v takšne ženske, potem
               ne vem, na kakšnih vrednotah, na kakšnih ljudeh želite graditi. In prav je, 95% žensk
               ni na vaši strani in zelo vesel sem, da se borbeno zavzemate za neke principe, kot
               sem prej omenil, preživeti ta borbeni feminizem ni več stvar, ki bi bila v duhu
               današnjega časa, ampak politično sem pa tega vesel.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa Širca, izvolite prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Gospodu Jerovšku - specialistu za preživeti feminizem, za liberalno
               demokracijo, za komunistične manifeste - naj pravzaprav ponudim nek tekst, ki bi mu
               ga lahko, če bi lahko, pa ne more več, ker je bil odgnan, prebral gospod Damjan. Kaj
               ugotavljajo evropski raziskovalci, ki mimogrede, ko se lotijo kakšnega zakona, ga
               dajo v obravnavo tudi tri leta in diskusijo s širokimi konsenzi, pa ne samo socialnih
               partnerstev, ampak tudi civilno družbo na sploh. Za sodobno družbo, za katero vsi
               vemo, vključno s Slovenci in zakonodajalci, je temeljni problem vpadanje rojstva in
               večanje starejšega sloja prebivalcev, ki bremeni blagajno, ect. ect. Celoten svet se
               s tem spopada, ali feministično ali nefeministično nastrojen. Ugotovljeno je, da
               države, ki imajo v Evropski uniji najvišjo stopnjo delovne aktivnosti žensk,
               izkazujejo hkrati tudi visoko stopnjo rodnosti, ravno obratno, kar pravite, da se
               prepoznava v nekih vrednotah, ki jih citirate. Celo v skandinavskih državah je ta
               rodnost najvišja. Se pravi, več kot so ženske zaposlene, večja je rodnost. Jasno,
               ampak zakaj? Ker so urejeni varstveni in drugi pogoji za to, da si lahko fleksibilno
               uredi delovnik in ne zapusti trga delovne sile. Seveda, ta amandma govori o izbiri in
               to je v redu. Ampak hkrati govori, da ta izbira je še bolj omejena, ker je razširjena
               kar naenkrat, kot je gospa Potrata prej povedala, na šest in ne na tri leta. Tukaj pa
               se obrne celotna interpretacija, kdaj mora biti kdo pri otroku, ne glede na to ali je
               oče ali mati. Hočemo povedati, da se bodo ženske oddaljile od trga dela zaradi nekih
               rešitev, ki tukaj so dane. Prav je, da se ne uvaja krajši delovni čas; ne pa, da se
               da tako možnost, da ženska, ko bo izbirala med tem, ali se bo odločala za to obliko
               ali za to, da ostane doma, se bo raje, ker se ji bo zdelo to bolj smiselno in tudi
               bolj ugodno, odločala, da ostane doma. In kaj to pomeni, govorite kariera pred
               otroci. Ni res. Tukaj se ne dela ali eno in ne razmišlja ali drugo. Govorimo samo o
               tem, da zaposlena ženska oziroma tista, ki je zadovoljna tudi v poklicu, ki ga
               opravlja, je bolj stabilna, bolj osveščena in tudi pripomore v družbi več sreče in
               zadovoljstva, ne samo sebi, ampak tudi svoji okolici.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Petan. Prosim.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo. Torej jaz sem vesel take usmeritve vlade. To je namreč nekaj novega
               in nek novi pristop. Do sedaj je bilo tako, da so bile družine z več otroki do neke
               mere prikrajšane ali, če hočemo bolj poenostavljeno povedati, tepene. Po drugi strani
               so bili tepeni tudi delodajalci, ki pod politiko prejšnje vlade, ki so zaposlovali
               ali želeli zaposlovati ljudi, ki so imeli visoko izobrazbo, ker so imeli davek na
               izplačane plače, na tiste brez izobrazbe pa ni bilo nobenega davka, je bilo od nič do
               osemnajst procentov. Tukaj se mi zdi, pri tem amandmaju posebej pomembno spomniti, da
               se odpravlja tisto, kar sem v prejšnjih stavkih povedal, da se odpravlja podrejen
               položaj v kmečkih družinah. Tukaj je situacija še posebej specifična, kajti do sedaj
               so bili starši, ki so iz kmečkih družin, v podrejenem položaju. Bili so na domu, na
               kmetijah, tam so vzgajali otroke in tudi skrbeli za varstvo. Zaradi tega niso imeli
               nobenih nadomestil kot starši, ki so bili, klasični delojemalci. Pri kmečkih družinah
               pa so bili starši brez vsakršnega nadomestila. Sedaj pa bodo nekako bolj izenačeni.
               Seveda mislim, da je tukaj možnost izbire, da jih tudi nihče ne sili v to, ampak
               možnost te izenačitve in enakopravnega položaja v družbi bodo imeli tudi ti starši,
               ki prihajajo s kmetov, po domače povedano. In vidim, da tukaj vlada očitno misli
               resno, s korenitimi spremembami in enakopravnim obravnavanjem vseh. Prav gotovo je to
               neka podpora materinstvu tudi splošno gledano, pa tudi kmečkih staršev. Očitno bodo
               te družine in starševstvo na kmetijah dobilo večjo težo, več spoštovanja, res pa je,
               da bo zato država dala tudi več sredstev, ampak mislim, da je tako tudi prav. Ne
               veljajo samo floskule <q>"mi pa bomo za to, mi pa smo za to, mi pa bomo to pospeševali,
               mi pa bomo to podpirali brez denarja."</q> Tako ne gre. To je samo tisti časten naslov,
               častni naziv, od tega pa nimaš nič, trepljanje po rami, tu pa je tisti konkretni
               pristop, ki smo ga pogrešali, ki pa bo verjetno imel tudi neki konkretni prispevek.
               Prepričan sem, da je to dober korak v pravo smer in prav gotovo je to dokaz, da vlada
               misli resno, pri tem pa ne vsiljuje, ampak daje samo možnost izbire in to možnost
               izbire za oba starša, tako za mater kot za očeta. To je tudi ena kvaliteta in
               prispevek k boljšemu varstvu, boljši vzgoji, pa tudi večji rodnosti. O tem so se
               nenazadnje v zadnjem času razpisali mediji: <q>"Ja, kaj pa bo zdaj vlada naredila za
               to?"</q>, kot posmeh. Ampak mislim, da to je prispevek k tisti konkretni, boljšega skoraj
               ne more biti. Ne trdim, da je edini, verjetno bo potrebno še kaj več narediti, ampak
               to je pa četudi prvi korak ali če sta to dva ali trije koraki je nekaj narejeno in
               posebej pomembno se mi pa zdi, da vlada tu pripravlja ali uvaja neko enakopravnost
               med družinami in da ni delitve med kmečke in ostale; to se mi pa zdi še posebej
               kvaliteta v tem zakonu, zato tega amandmaja tudi ne bom podprl. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Breda Pečan, prosim.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Nisem se nameravala oglasiti, vendar me
               je vseeno zbodlo to, da nekateri poslanci mešajo, dobesedno lahko rečemo jabolka in
               hruške, in ob amandmajih, ki preprečujejo poslabšanje stanja, ki smo ga dosedaj
               uspeli skozi zakonodajo urediti na področju varstva otrok in družine, to povezujejo s
               karierizmom žensk, češ da je to stvar, ki je škodljiva za otroke, da se implicite
               razumeti, da smo ženske zaradi tega, ker se v svojem poklicu uveljavljamo, krive, da
               otroci niso vzgojeni. Jaz bi rekla, da je to, če otroci niso vzgojeni, krivda obeh
               staršev in da zagotovo ne moremo priti do tega, da bi lahko nekateri ljudje v
               Sloveniji si privoščili, da nas zmerjajo s karieristkami, govorim o vseh ženskah v
               Sloveniji. Predvsem pa mi ni jasno od kje podatek, da je 95% žensk za takšne
               spremembe zakona, kot so sedaj predložene, ker rada bi videla, kje so tiste ženske,
               ki predstavljajo 95% slovenskega ženstva in podpirajo tak, brez zamere, trapast
               zakon.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Drago Koren.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Meni pa tudi moji ženi družina največ pomeni, več kot ta poslanska funkcija, ki jo v
               tem mandatu opravljam. Jaz sem zelo vesel, da je Liberalna demokracija vložila ta
               amandma, da popravimo negativni vtis, ki je bil v današnji dopoldanski razpravi na 7.
               člen, ki nima nič slabega za sabo, da se zdaj dejansko postavi in pove tisto, kaj
               dobrega in pozitivnega prinaša ta zakon za družine, za očeta in mater, da imajo
               možnost, podaljšano možnost, da lahko koristijo skrajšan delovni čas. Jaz poznam
               veliko primerov, ko družine z več otroki želijo to možnost, ko ne želijo, da se bi
               odtegnili od stroke, da bi popolnoma pustili zaposlitev, ampak s tem jim zakon daje
               to možnost in podaljšuje možnost, da opravljajo tudi skrajšan delovni čas. Vesel sem,
               da lahko, ker je ta amandma vložen, popravimo vtis, ki je bil pri 7. členu, ko ste
               vsi govorili, kako zmanjšujemo pravice, ko ne jemljemo niti dneva možnega dopusta.
               Sedaj, ko damo možnost prostovoljne izbire, čisto od vsakega posameznika starša je
               odvisno, ali bo izkoristil to možnost ali je ne bo izkoristil. Jaz pravim, da je
               zakon zelo dober ali vsaj precej boljši, kot je do sedaj veljavni zakon, in prinaša
               po malih korakih ugodnosti in prednosti za družine in za družine z več otroki. Je pa
               res, da bo potrebno to pot samo še nadaljevati. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Stane Pajk. Prosim.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Še enkrat hvala za besedo. Še enkrat moram poudariti, da v tem zakonu vidim dosti
               velik vpliv enakopravnosti na večih področjih. To pomeni enakopravnost med obema
               spoloma, ker se nikjer eksplicitno ne navaja, da velja to za en spol, ampak velja za
               oba spola. Jaz starševstvo razumem, da sta to moški in ženska, pa ne samo ženska,
               ženska, ženska, ženska, ampak sta moški in ženska. Kar se tiče enakopravnost med
               celim spektrom, da je tudi podeželje povzdignjeno s tem, da imajo kmetje enake
               pravice. Ne vem, ali se borimo proti slovenskemu podeželju kar se tiče sadežev dokler
               se mešajo hruške pa jabolka, je še v redu, ampak ko se začnejo hruške pa lubenice,
               potem pa ni v redu. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Majda Širca. Prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala. O enakosti ne bomo govorili zaradi tega, ker oče ima po tem zakonu še vedno
               samo 15 dni plačanega očetovskega dopusta. To nedvomno, ne govorim o tem, da je
               kakršnakoli enakost, tukaj se minister ni odločil, da bi lahko korigiral še zakaj,
               ampak smo pri 2. členu. Pravite, kako tudi ta člen teži k enakosti. Drage koalicijske
               stranke, ta amandma ste vložile ve same in ko ste ga vložile na odboru, kako se je
               glasil. Mati, ki zapusti trg dela zaradi nege in varstva otrok. Mati. Na odboru je
               bil popravljen v eden od staršev, to so ti znani lapsusi, ki govorijo o nezavednem,
               se pravi o tem, da je dejansko mati tista, ki bo po vsej verjetnosti zapuščala trg
               dela in se bo odločala, da bo ostajala v hiši in zgubila kontakt s svojim delovnim
               okoljem, in hkrati po vsej verjetnosti tudi možnost, da bi ostajala še naprej v
               službi. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p> Gospod Stane Pajk, izvolite, prosim.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Verjetno so še vedno fiziološke razlike med moškim in žensko in da ženski pripada
               nekaj več, je pa tudi normalno. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Dolžen sem odgovoriti oziroma dati natančen podatek, tudi oče ima pravico oziroma v
               dogovoru se lahko dogovorita oče ali mati, da koristi dopust za nego in varstvo v
               trajanju devetih mesecev, torej to, kar ste omenili, ni res. Plačan, seveda, devet
               mesecev plus 15 dni tistega dodatnega očetovskega, da ne bi gledalke in gledalci
               imeli napačne predstave, devet mesecev, to je dopust za nego in varstvo otrok, ni pa
               upravičen do 105 dni porodniškega dopusta. Tako je naravno.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ker ne vidim drugih razpravljavcev, ki bi se prijavil k besedi, zaključujem razpravo
               k 15. členu.</p>
               <p>V razpravo dajem 22. člen in amandma poslanske skupine SNS ter amandma poslanske
               skupine SD, ki sta vsebinsko enaka. Želi kdo besedo? Ja, gospa Tavš, izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa, predsedujoči, za besedo. Jaz bom pri tem amandmaju oziroma njegovi
               obrazložitvi pravzaprav zelo kratka. Na odboru, na matičnem delovnem telesu namreč
               smo ugotovili, da se je, pa jaz verjamem, da se je zgodilo po pomoti, zapisala beseda
               <q>"zdravljenja"</q> v sam zakon. Gre namreč za to, da konkretno 22. člen krči oziroma
               jemlje pravico do otroškega dodatka tistim otrokom, ki so, kot je bilo zapisano po
               prvotni dikciji, na zdravljenju. Jaz bi k temu opozorila, da gre za nedopustno
               jemanje pravic, pravice do otroškega dodatka. Nenazadnje smo danes slišali iz besed
               ministra, da je otroški dodatek nek regulant oziroma nek ključ do socialne
               pravičnosti. Rekla bom še enkrat, da je nesprejemljivo, da se jemlje otroški dodatek
               tistemu otroku oziroma staršem, katerih otrok je na zdravljenju. In verjamem, da se
               prav vsi dobro zavedate, da otroci, ki so bolni, ki so potrebni zdravljenja
               14-dnevnega, mesečnega zdravljenja, letnega zdravljenja, da imajo starši teh otrok
               velike stroške; tudi iz tega vidika ni smiselno jemati pravice, ki je dana po sedaj
               veljavnem zakonu. Zdravljenje otrok je nedvomno posebna kategorija, za katero se
               pravica do otroškega dodatka ne sme odvzeti. Jaz bom sicer dejala, da smo na matičnem
               delovnem telesu to pravico oziroma tisto, kar je bilo v osnovi zapisano v predlogu
               zakona, razširili z besedami <q>"do 30 dni"</q>, skratka smo omejili na en mesec. Pa vendar,
               še enkrat bi poudarila in apelirala tudi na vas, spoštovani minister, da podprete ta
               amandma in dejansko dopustite pravico do otroškega dodatka tudi bolnim otrokom, tudi
               otrokom, ki so na zdravljenju.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>S spremembo zakona se nič ne jemlje, se natančneje določa v zvezi koriščenjem te
               pravice. Kar je pravzaprav določeno v splošni usmeritvi, se enako sedaj postavlja v
               besedilo zakona, se ne jemlje.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Izvolite, prosim, še enkrat, gospa Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Poglejte, minister, ko smo na matičnem delovnem telesu obravnavali 22. člen, vi niste
               bili prisotni. Takrat sta bili prisotni obe vaši predstavnici, predstavnici
               ministrstva. In takrat je bilo izpostavljeno in sta se tudi predstavnici ministrstva
               strinjali s tem, da je tisto, kar se je zapisalo vam v predlog zakona,
               nesprejemljivo, zato smo dodali zraven besede <q>"v trajanju največ 30 dni"</q>. Jaz
               ugotavljam, da to, kar je zapisano, jemlje pravico do otroškega dodatka. In tako je
               tudi zapisano, da se otroški dodatek ukine tistemu otroku, ki je na zdravljenju v
               bolnišnici več kot 30 dni. To je bil popravek prvotnega besedila zakona. Zato še
               enkrat apeliram in dejansko prosim, da se amandma, ki pa zdravljenje črta, da se
               sprejme, da se pusti pravica do otroškega dodatka, tudi bolnim otrokom, tistim, ki so
               na zdravljenju.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Nič se ne jemlje otroškega dodatka s to spremembo zakona. To jasno sledi, preberite
               si člen zakona, govorite neresnico. To je 69. člen obstoječega zakona.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Še enkrat gospa Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Glejte, minister, ampak jaz resnično ne razumem te vaše interpretacije, ne gre za
               laži z moje strani. Bojim pa se, da gre za zavajanje z vaše strani. Ko smo odpirali
               oziroma imeli razpravo okoli 22. člena, je bilo jasno izpostavljeno in tudi ta
               amandma, verjemite, je pripravljen na podlagi razprave na matičnem delovnem telesu in
               na podlagi tega, kar sta vaši predstavnici takrat rekli. Pripravljen je v sodelovanju
               z matičnim delovnim telesom.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ker ni več razpravljavcev, zaključujem razpravo k 22. členu in v razpravo dajem 29.
               člen in amandmaja poslanske skupine SNS. Kdo želi besedo, prosim? Gospa Tavš,
               izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa še enkrat za besedo. Gre pravzaprav za dva amandmaja, oba k 29. členu. Gre
               za to, kot sem že na matičnem delovnem telesu izpostavila, za problematiko otrok,
               obolelih z avtizmom oziroma avtistične otroke. Gre za to, da obstoječa zakonska
               dikcija izpušča otroke z avtizmom, če si boste prebrali, jaz zdaj ne bi na dolgo in
               široko, ker niti časa nimam več toliko, brala same obrazložitve, ki sledi besedilu
               amandmaja. Ampak videli boste, da v obstoječi zakonodaji v naši državi starši katerih
               otroci imajo diagnosticirano postavljeno motnjo avtizma, nimajo pravice do
               nadomestila v tistih primerih, ko so primorani za to, da lahko skrbijo za nego in
               varstvo otroka, ostati doma brez zaposlitve. Jaz bi tudi v tem primeru resnično
               prosila, glede na to, da je tako zdravstvena stroka kot tudi stroka, ki jo zastopa
               minister Drobnič za enkrat še zelo nemultidisciplinarno naravnana v reševanju
               tovrstnih problemov, da prisluhnete in dejansko pritrdite amandmaju, ki bo omogočal
               denarno nadomestilo tistim materam ali očetom, ki so primorani, ker imajo bolnega
               otroka, ostati doma in skrbeti za njega.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod magister Capuder, izvolite, prosim.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa. Pravilnik o kriterijih za uveljavljanje pravic za otroke, ki potrebujejo
               posebno nego in varstvo, v 2. členu opredeljuje otroke z motnjami v duševnem razvoju,
               in sicer opredeljuje otroke z zmerno, težjo in težko motnjo v duševnem razvoju. V 3.
               členu pa ta isti pravilnik opredeljuje gibalno ovirane otroke, in sicer zmerno, težje
               in težko gibalno ovirane otroke; in priloga k temu pravilniku je - vsaj tako sem jaz
               informiran - tudi seznam bolezni in med naštetimi bolezenskimi stanji je tudi
               avtizem. Zato se mi ne zdi primerno in je po mojem tudi v nasprotju z nomotehničnimi
               zakonodajnimi pravili, da bi katerokoli od teh bolezni, to me bodo kolegi zdravniki
               popravili, uvrstili direktno v katerikoli zakonski člen. O pravici do delnega plačila
               za izgubljeni dohodek se odloči na podlagi mnenja zdravniške komisije in če
               zdravniška komisija oceni ali ugotovi, da otrok potrebuje posebno nego in posebno
               varstvo zaradi težke motnje v duševnem razvoju ali težke gibalne oviranosti, potem se
               bo nekomu od staršev ta pravica priznala, sicer ne. In v naši poslanski skupini tega
               amandmaja iz teh razlogov ne bomo podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospa Tavš, imate na voljo 5 sekund.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Pojasnilo. Jaz imam tukaj odločbo, po kateri je jasno razvidno, da
               avtizem ni okarakteriziran, in zato starši niso upravičeni do nadomestila. Po drugi
               strani avtizem ni duševna bolezen. Preberite si obrazložitev amandmaja. Prosim vas.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, prosim.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Otroci z avtizmom so vključeni, če gre za ustrezno raven prizadetosti. Posameznih
               diagnoz pa ne vključujemo v zakon, kot ste sami videli, ni nobene druge diagnoze.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo k 29. členu. O amandmajih bomo v skladu s časovnim
               potekom seje zbora odločali danes v okviru glasovanj pol ure po končani 16. točki
               dnevnega reda oziroma najkasneje ob 19.55. S tem prekinjam to točko dnevnega reda.</p>
               <p>Prehajamo na <title>12. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O DAVKU NA MOTORNA VOZILA - skrajšani postopek.</title> Predlog
               zakona je v obravnavo predložila vlada Republike Slovenije. Besedo dajem predstavniku
               vlade za dodatno obrazložitev. Izvolite, gospod Šircelj.</p>
            </sp>
            <sp who="SDZ4:ŠirceljAndrej">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsedujoči, spoštovane poslanke in poslanci. S spremembo in
               dopolnitvijo zakona o davku na motorna vozila vlada želi narediti dve stvari, in
               sicer kot prvo želi spremeniti določbo glede načina obračuna tega davka. Po sedanji
               ureditvi se ta davek obračuna na podlagi same obdavčitve, kar pomeni, da vsak, ki
               želi registrirati avto, sam izpolni obrazec in ga predloži davčni upravi ter tudi
               dejansko plača davek. Navadno to lahko stori tudi po registraciji. Spremembo zakona,
               naj bi se spremenil ta način tako, da bo posameznik prijavil avtomobil, in na podlagi
               tega se bo davek obračunal, na podlagi odločbe davčnega organa. S tem se doseže to,
               da je manjša možnost davčnih utaj.</p>
               <p>Po drugi strani pa želimo tudi olajšati plačilo davkov, zaradi tega je predlog, da
               se davek plačuje kjerkoli, da vsak posameznik lahko prijavi davek na kateremkoli
               davčnem uradu, ne glede na to, kje prebiva oziroma ne glede na to, kje bo vozil
               oziroma registriral svoj avtomobil.</p>
               <p>To sta dve temeljni spremembi tega davka ter tudi nameni in cilji zakonov. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval odbor za finance in monetarno politiko kot
               matično delovno telo. Prosim predsednika odbora, gospoda Bojana Starmana, da
               predstavi poročilo odbora.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Gospod podpredsednik, hvala lepa za besedo. Spoštovani. Odbor za finance in monetarno
               politiko je na svoji 17. seji dne 11.4.2006 obravnaval predlog zakona o spremembah in
               dopolnitvah zakona o davku na motorna vozila, ki ga je v obravnavo predložila vlada
               Republike Slovenije.</p>
               <p>Kolegij državnega zbora je sklenil, da se predlog obravnava po skrajšanem postopku
               do izteka poslovniškega roka do 5.4.2006 s strani kvalificiranih predlagateljev. K
               zakonskemu predlogu ni bilo vloženih amandmajev. Odbor je prejel mnenje
               zakonodajno-pravne službe s pripombami k 6., 7. in 9. členu, dodatno so bili
               posredovani odboru predlogi za amandmaje odbora k 6. in 7. in 9. členu. Seji odbora
               so prisostvovale predstavnice in predstavniki ministrstva za finance ter predstavnica
               zakonodajno-pravne službe. Poudarjeno je bilo, da naj bi predvidene spremembe
               osnovnega zakona z ukinitvijo krajevne pristojnosti olajšale tako registracijo kot
               posle, ki so neposredno vezani na nakup vozila, saj jih bo možno opraviti kjerkoli.
               Poleg tega zakonsko besedilo v prepreko izogibanja obveznosti uvaja obračun oziroma
               plačilo davka na motorna vozila že na podlagi odmerne odločbe, to je pred
               registracijo. Predstavnica zakonodajno-pravne službe je v nadaljevanju navedla, da so
               v predlogu za amandma odbora zajete pripombe iz posredovanega mnenja
               zakonodajno-pravne službe. Odbor je v skladu s 128. členom poslovnika državnega zbora
               glasoval o posameznih amandmajih in členih predloga zakona ter vse člene sprejel. Na
               osnovi 133. člena poslovnika je pripravljeno besedilo dopolnjeno in predlagamo, da
               državni zbor predlog zakona sprejme. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p> Hvala lepa. Predlog zakona je obravnaval ta odbor. Zahvaljujem se za poročilo.
               Sledi predstavitev stališč poslanskih skupin. Besedo ima gospod Ciril Testen, Nova
               Slovenija, prosim.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Hvala za besedo, gospod podpredsednik. Pozdravljeni, predstavniki vlade, poslanke in
               poslanci!</p>
               <p>Poslanska skupina Nove Slovenije bo podprla predlog zakona o spremembah in
               dopolnitvah zakona o davku na motorna vozila, ker menimo, da je zakon nujen predvsem
               iz razloga preprečevanja davčnih utaj. Po vstopu Slovenije v Evropsko unijo so se
               pojavila številna podjetja za uvoz motornih vozil, ki so nastajala in ugašala zelo
               hitro zaradi izogiba plačila davkov. Tak način uvoza rabljenih motornih vozil je v
               Sloveniji povzročal tudi nelojalno konkurenco. Zaradi izogibanja plačila davkov, ki
               niso majhna, so nižala cene avtomobilov na trgu in spravljala v nemogoč položaj
               proizvajalce in tiste trgovce, ki so se ukvarjali z rednim trgovanjem z motornimi
               vozili. Ocene o neplačanem davku so različne, vsekakor pa gre po najblažjih ocenah na
               letni ravni za nekaj sto milijonov tolarjev. Kaj se bo glede na dosedanji zakon
               spremenilo? Priložnostni trgovci, ki so dosedaj uvažali rabljena motorna vozila, so
               se izognili plačilu davka na dodano vrednost in davkov na motorna vozila, tako da so
               pred obveznostjo plačila davka, ki je nastopila po prodaji vozila, podjetje enostavno
               zaprli. Sprememba, ki jo bo predlagana novela uveljavila, bo zahtevala potrdilo o
               plačanem davku na dodano vrednost in davku na motorno vozilo pred pridobitvijo
               potrdila o skladnosti vozila oziroma pred registracijo, če potrdilo o skladnosti ni
               potrebno. Pomembna sprememba je tudi, da se odpravljajo administrativne ovire in se
               lahko motorno vozilo registrira kjerkoli v Sloveniji. Tudi davek na dodano vrednost
               in davek na motorna vozila bo po noveli zakona mogoče plačati na kateremkoli davčnem
               uradu v Sloveniji. Predlagani zakon o spremembah in dopolnitvah zakona o davku na
               motorna vozila bo imel za državni proračun pozitivne posledice, ker bodo plačali
               davek tudi tisti, ki so se dosedaj plačilu davka izognili. Še pomembnejše od tega pa
               je dejstvo, da bo omogočal vsem subjektom na trgu motornih vozil enakovredne pogoje
               dela. V poslanski skupini Nove Slovenije bomo predlog zakona podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče v imenu Slovenske nacionalne stranke.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Hvala. Spoštovani prisotni! Smešno je, ko za to govornico govorniki govorimo, da bo
               zakon ali pa katerakoli odločitev, ki jo sprejmemo v okviru te hiše in ki nam jo
               predlaga vlada Republike Slovenije, imela pozitivne učinke na proračun Republike
               Slovenije. Z drugimi besedami, ampak veliko bolj realno, to pomeni, da bo imel ta akt
               ali pa karkoli nam vlada pripravlja, negativne učinke na državljane in državljanke.
               To se moramo zavedati. Skratka, kar je pozitivno za proračun, pomeni, da bo država
               več pridobila. In če imamo pred seboj davčni zakon, po drugi strani z realnimi
               besedami pomeni, da bo država še bolj obdavčila določen sloj, najsibopod pretvezo, da
               tega sloja dosedaj ni obdavčila, ampak roko na srce, pozitivni učinki za proračun
               pomenijo več sredstev za državo. In kadar ta sredstva prihajajo s strani fiskalne
               politike, pomeni sprememba davčnega sistema, ki se bo odvijala, v škodo tistih, ki
               davke plačujejo - najsibo to fizične ali pravne osebe. V okviru tega zakona je zelo
               smiselno pogledati in po moji oceni mora biti to bistven argument za sprejem ali
               nasprotovanje, predvsem oceno finančnih posledic zakona, kot jih navaja predlagatelj
               omenjenega zakona. Prvič pravi, zakon ne bo imel bistvenih finančnih posledic za
               državni proračun. V nadaljevanju teksta, kot nam ga je posredovalo pristojno
               ministrstvo oziroma vlada Republike Slovenije, pa navajajo; dodatne prihodke je
               mogoče pričakovati iz naslova plačevanja davka na motorna vozila pri pridobivanju
               rabljenih vozil iz drugih držav članic Evropske unije. In sedaj tisto, kar je vsaj po
               moji oceni najbolj pomembno, <q>"vendar obsega teh prihodkov ni mogoče natančneje
               oceniti"</q>. To verjetno drži. Ne vemo, kako se bodo stvari odvijale, ampak če
               upoštevamo zraven vse tri argumente, ki jih je našteval predlagatelj, predstavnik
               vlade, in nam jih predstavil kot pozitivne v okviru omenjenega zakona. Dovolite, da
               jih povem: prvič - odpravljanje administrativnih ovir. Šele na koncu bom povedal,
               zakaj jih navajam in kaj zasledujejo ti trije argumenti vlade Republike Slovenije.
               Drugič - poenostavitev postopkov. Tretjič - zapolniti tisto vrzel izmikanja od
               davčnih obvez. Po moji oceni zakon teži ne samo k tem trem argumentom, ki so mogoče
               zelo všečni na uho, ampak predvsem v večjo kontrolo vlade ali države Republike
               Slovenije na prebivalce oziroma prebivalke naše države. V kolikor bi bil danes nov v
               politiki, bi rekel, to je pozitivno, naj država ve, kaj delajo njeni prebivalci, naj
               ve, kakšni so finančni pretoki ali finančni prilivi in odlivi državljanov in
               državljank Republike Slovenije. Ampak ravno na podlagi tiste pozitivne ocene oziroma
               pozitivne posledice na proračun Republike Slovenije lahko z zagotovostjo trdim, da ob
               upoštevanju vseh treh argumentov, ki jih vlada Republike Slovenija našteva sebi v
               prid, to z drugimi besedami pomeni, da določen del ljudi bo plačeval višje, pa naj
               vlada reče zaradi poenostavitve ali zaradi dosedanje utaje davkov ali pa zaradi
               poenostavitve.</p>
               <p>Dejstvo je, da je pred nami eden izmed zakonov, ki mu vlada pravi, da je nujno
               potreben iz tistih treh argumentov. Po moji oceni je ta zakon nujno potreben
               izključno iz naslova polnitev proračuna Republike Slovenije. Smo pri tistem delu
               polnitve, ki se imenuje davčni prihodki. Torej, kar se tiče samega postopka
               sprejemanja omenjenega zakona po skrajšanem postopku, smo v Nacionalni stranki že
               zdavnaj, mislim, da je bil oktober 2005, povedali, da katerikoli zakon, ki se dotika
               fiskalne materije v okviru naše države, bi bilo potrebno sprejemati po normalnem
               postopku. Ne glede na to, ali ga vlada prikazuje tako kot uvedbo novega davka na
               nepremičnine, ali pa ga vlada Republike Slovenije prikazuje kot pozitivno
               argumentacijo treh pozitivnih stvari, katere sem naštel, pa tudi pri tem zakonu vlada
               Republike Slovenije opredeljuje pozitivne učinke na proračun Republike Slovenije.</p>
               <p>Za zaključek, pozitivni učinki na proračun Republike Slovenije pomenijo negativne
               učinke za tiste, ki ta proračun polnijo. V tem primeru ta proračun polnijo
               državljanke in državljani oziroma določen del, ki se v svojem poslu ukvarjajo ali
               uporabljajo motorna vozila. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Stališče poslanske skupine DeSUS bo predstavil gospod Vili Rezman.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Tekst, ki ga imamo pred seboj, govori o spremembah in dopolnitvah davka
               na motorna vozila, ne o kakšnem novem zakonu in ne o kakšnem novem davku. To je že
               potrebno poudariti, ker nekateri želijo pervertirati to, kar v gradivu piše.</p>
               <p>Da gre za dopolnitve in spremembe, pa govori tudi o nekaterih slabostih, kakršna je
               na primer ta, ki se imenuje pogostost sprememb davčne zakonodaje, ki se dogaja pri
               nas tako rekoč <q>"ad finitum"</q>, in najbrž mi tega ne bomo mogli preprečiti. Ta zelo
               velika pogostost govori o tem, da imamo veliko prenesenih slabosti v tej zakonodaji,
               pa tudi kakšno novo smo že zagrešili. To pri davkoplačevalcih pomeni, da je treba
               biti pozoren, pomeni določeno občutljivost, pomeni najbrž tudi kakšno <q>"suspektnost"</q>
               in kliče k previdnosti. Vendar se je treba vprašati, ali s tem predlogom sprememb in
               dopolnitev res govorimo o novih davkih, ali govorimo o povišanih davkih, ali govorimo
               morebiti o neupravičenih; in na ta vprašanja v poslanski skupini DeSUS odgovarjamo z
               ne. To, kar je za državo dobro, ni eoipso slabo za njene državljane. Kdor tako
               razmišlja, ne razume ne državljanov, ne države in ne funkcioniranja te družbe. Te
               dopolnitve, o katerih govorimo, in spremembe so, tako mi sodimo, bolj tehničnega
               značaja. Gre tudi za to, da se skuša nekatera določila uskladiti z drugo zakonodajo,
               in naj povem še jaz, za predlagateljem ponavljam, da ne gre za posege v temelje, ne
               gre ne za to, da bi spreminjali predmet obdavčitve, ne za to, da bi spreminjali
               morebiti zavezance, da bi nove zavezance iskali, ne za to, da bi bila davčna osnova
               drugačna in ne zato da bi bila stopnja obdavčevanja drugačna. Slabosti, ki jih
               priznavamo vsi, so druge narave. Ena je ta, da gre za arhaičnost kar zadeva krajevne
               pristojnosti, in v mnogih zakonih smo to že spreminjali in tudi tukaj kaže to
               spremeniti. Nepotrebna administrativna opravila, če se jih le da, jih je treba
               zmanjševati in tu gre za enega izmed poizkusov. Da se seveda ne strinjamo s tem, da
               bi kar perpetuirali veliko nepobranost davkov, je pa najbrž tudi za vse sprejemljivo.
               To bo dobro za državo in državljane, za tiste, ki plačujejo. Bo pa slabo za tiste, ki
               ta trenutek ne plačujejo, to pa res. Nekaterim se bo, če bo davkarija uspela
               preprečiti utajevanje davkov, res poslabšala sedanja situacija, ampak poslabšalo se
               bo to, da ne bodo več mogli nezakonito pridobivati velikih dohodkov in velikih
               dobičkov. Najbrž ni veliko takšnih v parlamentu, ki bi temu nasprotovali, razen iz
               kakšnih posebnih razlogov. Če so torej cilji ukinitev krajevne pristojnosti, če gre
               za preprečevanje utaj, če gre za to, da bo moral biti davek poravnan pred
               homologacijo in pred registracijo, če gre tudi za to, da se natančneje določijo
               nekatere oprostitve, bodisi, da gre za hendikepirane otroke, bodisi, da gre za
               diplomatska predstavništva ali za lizinške najeme, potem v poslanski skupini DeSUS to
               podpiramo. Finančne posledice so, ampak za davkoplačevalce, za zavezance ne, če
               doslej niso bili utajevalci davkov. Za državo pa so seveda posledice in hvala bogu,
               da imamo tudi takšne posledice, ki pozitivno vplivajo na državni proračun, zlasti če
               s tem preprečujemo utajevanje davkov. Boljša izterjava je eden izmed osnovnih ciljev
               tega predloga za spremembo in dopolnitev zakona. V poslanski skupini podpiramo ta
               zakon in se obenem zavedamo, da glavni problem seveda še vedno ostaja, glavni
               problem, ki ga nakazuje še nesprejeta direktiva sveta Evropske unije, ki pa bo najbrž
               še v letošnjem letu ali pa na začetku prihodnjega leta na naših klopeh.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Hvauc. Predstavil bo stališče poslanske skupine
               SDS. Prosim.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala lepa za besedo. Lep pozdrav, spoštovane kolegice, kolegi. V Slovenski
               demokratski stranki bomo predlagane spremembe in dopolnitve zakona na davek na
               motorna vozila podprli.</p>
               <p>Zato obstajata dva glavna razloga. Prvo kot prvo, ta koalicija in ta vlada se od
               vsega začetka obvezuje in dela v smeri, da ustvarimo bolj prijazno upravo, da se
               poenostavijo postopki, da se tudi racionalizirajo, pocenijo in da se omogoča lažje
               poslovanje. Prva spremembe tega zakona gre v tej smeri, in sicer bodo zavezanci lahko
               predložili davčno napoved kjerkoli, pri kateremkoli pristojnem davčnemu uradu in ne
               samo pri krajevno pristojnem, kot je bilo poprej, in menimo, da to je napredek.</p>
               <p>Drugo, kar je pomembno, se pa nanaša na utaje davkov. Pred kratkim smo lahko prišli
               do podatka, da se v gostinstvu utaji letno okoli 70 milijard slovenskih tolarjev
               davkov. Tudi pri prometu z vozili prihaja do utaje davkov, tu so ocene sicer nižje,
               ampak vseeno velike. Predvsem pri uvozu iz drugih držav članic Evropske unije prihaja
               pri uvozu rabljenih vozil do teh davčnih utaj, kjer smo doslej imeli tudi mesečno
               plačilo tega davka, in mnogokrat se je temu plačilu bilo mogoče izogniti. Zato
               rešitev, ki določa, da bo potrebno predhodno, pred registracijo oziroma homologacijo
               plačati ta davek, seveda podpiramo, ker se nam zdi, da so zakoni za to, da vsi
               državljani in državljanke, davkoplačevalci davke plačujemo, kot velevajo zakoni.</p>
               <p>Ob tem še enkrat poudarim to, kar je že kolega Rezman pred menoj navedel. Temeljna
               določila davka se nikakor ne menjajo, ne menjamo stopnje davka, davčne osnove, niti
               zavezancev oziroma predmet obdavčitve; in špekulacije, da gre za spremembo davka s
               povišanjem davka za večjo obdavčitev, nikakor ne pridejo v poštev.</p>
               <p>Še enkrat bi pa opozoril na to, da ne bo negativnih posledic za proračun. Se pravi,
               da bodo pozitivne, ker bo država pobrala več davkov, ampak ne zaradi večje višine
               tega davka, ampak zato, ker bo enostavno privila tiste lumpe, ki so danes mimo zakona
               šli, davek spravili v svoj žep. Nikakor se v Slovenski demokratski stranki ne moremo
               strinjati s trditvijo, če je nekaj dobro za proračun, je to slabo za davkoplačevalce.
               Vsi davkoplačevalci moramo plačati davek, kot je določen z zakonom, in ta zakon bo
               kvečjemu slab, še enkrat poudarim, za tiste lumpe, ki so se doslej plačilu tega davka
               izogibali. Zaradi teh sprememb bomo v Slovenski demokratski stranki ta zakon podprli.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Milan Petek bo predstavil stališče poslanske skupine LDS. Prosim.
           </p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Podpredsednik, lep pozdrav! Kolegi, predstavniki ministrstva. Kot izgleda, danes
               večina vseh nas, ki prisostvujemo tej točki, nima bistvenih razhajanj pri pogledu na
               ta davek. Kot se pa spodobi za opozicijo, bo moj nastop tudi nekoliko bolj kritičen.</p>
               <p>S spremembami in dopolnitvami zakona o davku na motorna vozila predlagatelj resnično
               ne posega v obstoječa temeljna načela obračunavanja davka na motorna vozila, kot so
               predmet odločitve, davčni zavezanci, davčna osnova, stopnja davka, razen že omenjene
               spremembe načela samoobdavčitve, ki se s tem zakonom spreminja. S predlagano
               ureditvijo se prav tako poenostavlja postopek vložitve davčne napovedi za odmero
               davka na motorna vozila tako, da je zavezancem omogočeno, da vložijo davčno napoved
               pri kateremkoli stvarno pristojnem davčnem organu v Sloveniji. Predlagana sprememba
               zakona, katere cilj je preprečevanje davčnih utaj, spreminja tudi način pobiranja
               davka za določene kategorije zavezancev. Hkrati s predlaganim zakonom glede na prakso
               izvajanja zakona dopolnjujejo in dodatno pojasnjujejo posamezne določbe zakona, kar
               bo pripomoglo k enotnemu in nedvoumnemu izvajanju zakona. Zato poslanski klub LDS
               podpira namene tega zakona, posebej v tistem delu, kjer se ukinja krajevna
               pristojnost davčnih organov za vlaganje davčne napovedi za odmero davka na motorna
               vozila. S to spremembo je država pokazala, da je lahko tudi nekoliko bolj prijazna do
               svojih državljanov ter istočasno s tem dosega tudi večjo efektivnost pri pobiranju
               davkov. Eden izmed pomembnih ciljev zakona je tudi preprečitev zlorab pri prometu.
               Gre za nakup in nadaljnja prodaja motornih vozil iz oziroma v druge države članice
               Evropske unije. Večina ostalih sprememb zakona je tehnične narave, ki so potrebne
               zaradi uskladitve z drugo zakonodajo in odprave administrativnih ovir. Ob sprejemanju
               tega zakona pa v LDS vendarle moramo izreči tudi kritiko na počasnost pristojnih
               organov. Če že v času, ko se osnovni zakon sprejema, ni bilo možno predvideti vseh
               <q>"sposobnosti"</q> Slovencev za izigravanje zakona, pa je država oziroma njena organa -
               ministrstvo za finance in davčna uprava Republike Slovenije - potrebovala preveč časa
               za preverjanje stanja in dogajanja na avtomobilskem trgu in zato je kritika namenjena
               že sedanji vladi, ki je imela leto in pol časa, da pomanjkljivosti zakona odpravi.
               Posledica te neodločnosti in neažurnosti je veliko število davčnih utaj ter izpad
               davčnega prihodka v proračun Republike Slovenije, ki po oceni nekaterih znaša celo
               okoli 2 milijardi tolarjev. Če to ponazorimo z bolj plastičnim prikazom posledic, to
               pomeni, da bi recimo sedaj, ko se srečujemo z aktualnimi zahtevami dijakov in
               študentov slovenskih univerz, v tem obdobju bi lahko država s temi sredstvi
               zagotovila izplačila recimo Zoisovih štipendij, te znašajo 45 tisoč tolarjev na
               mesec, približno 1800-1850 študentom za obdobje dveh let. Žal je ta denar država za
               vekoma izgubila.</p>
               <p>Še na nerazumljiv način reševanja zagat v zvezi s tem zakonom o davku na motorna
               vozila želimo opozoriti. Zaradi nemogoči ali nesposobnosti je država v zadnjih nekaj
               mesecih uveljavila čuden, tihi način kršenja lastne zakonodaje lastnih predpisov, ki
               bi jih predvsem ona morala spoštovati, da bi trgovcem otežila in destimulirala
               prodajo avtomobilov v druge države EU in bi pridobila na času za pripravo in
               spremembo zakona, a je vzdrževala izplačevanje oziroma vračilo davka na motorna
               vozila. S tem je te trgovce tudi likvidnostno prizadela.</p>
               <p>Vse dosedanje nepravilnosti utaje davkov, škoda, ki jo pri tem doživlja državni
               proračun, in predvsem zavzemanje za enakopravnost in enake pogoje, konkurenčnost in
               poštenost prodajalcev terja, da zakon čim prej sprejmemo in tudi poslanski klub LDS
               ga bo podprl. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvami stališč poslanskih skupin. Ker k
               dopolnjenemu predlogu zakona niso bili vloženi amandmaji, ni možna razprava o členih,
               zato razpravo zaključujem in s tem tudi drugo obravnavo predloga zakona. Glasovanje o
               zakonu bomo v skladu z časovnim potekom seje zbora opravili danes v okviru glasovanj
               pol ure po končani 16. točki dnevnega reda oziroma najkasneje ob 19.55. S tem
               prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA - OBRAVNAVA PREDLOGA ZAKONA O DOPOLNITVAH
                  ZAKONA O DOHODNINI - skrajšani postopek.</title> Predlog zakona je v obravnavo zboru
               predložila vlada Republike Slovenije. Besedo dajem predstavniku vlade za dodatno
               obrazložitev predloga zakona. Izvolite, gospod mag. Andrej Šircelj.</p>
            </sp>
            <sp who="SDZ4:ŠirceljAndrej">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsedujoči, spoštovane poslanke in poslanci. S spremembami
               in dopolnitvami zakona o dohodnini se uvaja dodatna možnost za obdavčitev na področju
               kmetijstva, in sicer se na področju kmetijstva vinarjem - pridelovalcem vina in
               oljarjem - pridelovalcem olja omogoča, da se obdavčeni tudi na podlagi katastrskega
               dohodka, da je davčna osnova katastrski dohodek. Po sedanji ureditvi vinarji in
               oljarji obračunavajo dohodnino na dva načina oziroma imajo možnost, da dohodnino
               obračunavajo na dva načina. Prvi način je na podlagi tega, da ugotavljajo dobiček na
               podlagi prihodkov in odhodkov; na podlagi drugega načina pa si lahko obračunajo
               pavšalno določene odhodke v višini 70%. Ta zadnji način velja za tiste vinarje in
               oljkarje, ki imajo manj prometa od 6-ih milijonov. Z dopolnitvijo zakona o dohodnini
               se daje možnost oljkarjem in vinarjem, da si obračunajo ta davek na podlagi
               katastrskega dohodka, in sicer za ta katastrski dohodek je glede na naravo pridelave
               vina in oljčnega olja povečan, in sicer za vino za trikrat in za oljčno olje za
               dvainpolkrat. S takšno rešitvijo želi vlada poenostaviti način obračunavanja davka za
               oljkarje in vinarje ter želi narediti tudi to, da bodo imeli ti pridelovalci manj
               stroškov pri samem obračunu davka, manj administrativnih zapletov in da bo ta
               obdavčitev konkurenčnejša v primerjavi z obdavčitvijo v sosednjih državah. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Predlog zakona je obravnaval tudi odbor za finance in monetarno politiko kot
               matično delovno telo. Prosim predsednika odbora, gospoda Bojana Starmana, da
               predstavi poročilo odbora.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Spoštovani! Odbor za finance in
               monetarno politiko je na svoji 17. seji dne 11.4. obravnaval predlog zakona o
               spremembah in dopolnitvah zakona o dohodnini, ki ga je državnemu zboru v sprejem
               predložila vlada Republike Slovenije. Odločeno je bilo, da se predlog obravnava po
               skrajšanem postopku. Bilo je posredovano mnenje zakonodajno-pravne službe,
               posredovani so bili amandmaji poslanca Janka Vebra z dne 29.3.2006 ter poslanskih
               skupin Slovenske demokratske stranke, Nove Slovenije, Slovenske ljudske stranke in
               Demokratične stranke upokojencev dne 7.4. k 1., 2., 3. in 4. členu predloženega
               zakona. Seji so prisostvovali predstavniki ministrstva za finance združenja
               družinskih vinogradnikov, vinarjev Slovenije ter zakonodajno-pravne službe. V
               razpravi je bilo poudarjeno, da se na področju vina in oljčnega olja iz lastnega
               pridelka uvaja dodaten način določitve davčne osnove na podlagi katastrskega dohodka.
               Se pravi, dodatna možnost. Ta način dopolnjuje sedanja dva načina, ki sta obseg
               prometa ali upoštevanje 70% normiranih stroškov. Za določitev davčne osnove pa je po
               predlogu vlade za proizvodnjo vina upoštevan katastrski dohodek vinograda povečan za
               trikrat, za proizvodnjo oljčnega olja pa katastrski dohodek plantažnega sadovnjaka
               povečan za dvainpolkrat.</p>
               <p>V razpravi so člani odbora veliko pozornosti namenili amandmajem poslanskih skupin.
               V glavnem so podprli predlagane rešitve in tako so bili tudi sprejeti amandmaji.
               Izraženo je bilo mnenje, da bo predložen zakon tako prispeval k razvoju dejavnosti
               pridelave vina, oljčnega olja kot tudi čebelarske dejavnosti, saj je bila tudi dodana
               ta možnost za čebelarje v obliki amandmaja.</p>
               <p>Tudi predstavnik vinogradnikov je pozitivno ocenil predlagane rešitve in opozoril,
               da je to pomembno za razvoj vinogradništva v Sloveniji.</p>
               <p>Povedati moram še, da je v zvezi z amandmajem štirih poslanskih skupin k 3. členu,
               na podlagi katerega je pridelovalcem vina in oljčnega olja ter čebelarjem omogočeno,
               da davčnemu organu priglasijo ugotavljanja davčne osnove po določbah 1. člena
               predloženega zakona tudi za leto 2005. Predstavnica zakonodajno-pravne službe je
               opozorila na z vidika ustave sporno retroaktivnost predlagane rešitve. Dejstvo je, da
               jo lahko potencialni uporabniki uporabijo oziroma koristijo ali pa tudi ne, in je
               ugodnejša rešitev, zato je bil tudi ta amandma sprejet. Amandma je sprejel člene
               zakona in predlaga, da jih sprejme tudi državni zbor. Ker predloženi zakon ni bil
               uvrščen v terminski plan državnega zbora za aprilsko sejo 2006, je odbor sprejel tudi
               sklep - odbor za finance in monetarno politiko predlaga, da se v predlog dnevnega
               reda 16. seje državnega zbora uvrsti naslednja točka dnevnega reda: Predlog zakona o
               dopolnitvah zakona o dohodnini, skrajšani postopek, kar je bilo tudi narejeno. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Josip
               Bajc v imenu Slovenske ljudske stranke. Prosim.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Spoštovani predstavniki vlade, kolegice in kolegi! Za
               uvod si bom dovolil malo ekskurza v zakon o dohodnini, ko je bil tako slavno opevan
               pred dobrimi dvemi leti. Danes delamo že četrti popravek. Zakaj ekskurz? Zaradi tega,
               ker vmes smo bili deležni nemalo telefonov, nemalo elektronskih sporočil, tudi
               protestne zahteve sindikatov, tudi protestne zahteve študentov so izhajale prav iz
               tega tako dobrega zakona, sprejetega v letu 2004, ki je pričel veljati 1.1.2005.
               Sedaj konkretno k predlogu dopolnitve zakona o dohodnini, ki dejansko ureja tako, kot
               je bilo s strani ministrstva za finance posredovano. Ocenjujemo v Slovenski ljudski
               stranki, da so se pričakovanja, želje, hotenja prizadetih - v konkretnemu primeru
               vinogradnikov, oljkarjev in tudi čebelarjev - v predlaganem zakonu uredile glede na
               prvotne postavljen zahteve o 3 tri in pol kratniku, 2 dva in pol kratniku, pa tudi o
               različnem številu panjev smo prišli do primerne rešitve, ki bo dejansko urejala
               zadeve tako, kot je v zakonu, da bo vinarska dejavnost obdavčena po katastrskem
               dohodku z ustrezno povečavo katastrskega dohodka, pri oljarjih tudi s povečanjem tega
               katastrskega dohodka. Mogoče samo kratek komentar glede na predloge, ki so bili, da
               bi se štelo v katastrski dohodek za oljkarje ekstenzivnih sadovnjakov in ne
               intenzivnih sadovnjakov. Mislim, da bi takrat moral ta ponder oziroma večkratnik biti
               ne enainpolkrat, ampak nekajkrat več, glede na to, da je katastrski dohodek
               ekstenzivnih sadovnjakov kjer oljke rastejo, približno 10-kratna razlika, zato bomo v
               poslanski skupini Slovenske ljudske stranke podprli. In pričakujemo, da pri celoviti
               rešitvi dohodninskega zakona, in mislim, da bo zakon o dohodnini moral dobiti
               celovito revizijo, celovito obdelavo, da bomo takrat v največji možni meri upoštevali
               tudi take stvari, ki jih sedaj popravljamo na tako dobro sprejetem zakonu v letu
               2004.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj v imenu Slovenske nacionalne stranke.
           </p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Spoštovane kolegice in kolegi. Vinogradniki in
               oljarji so danes obdavčeni dvakrat. Prvič za pridelek in drugič za vino oziroma za
               olje. Žal bi moral državni zbor že 3.3. tega leta v upoštevati to, kar je vlada
               obljubljala takrat, da bo to uredila v svojem zakonu, in danes dejansko nekako to
               rešuje, takrat je bil namreč zakon zavrnjen. Današnji popravek zgolj delno rešuje to
               problematiko in mislim, da s tistimi mnogokratniki ne bi bilo potrebno dodatno
               ogrožati dejavnost, ki že tako in tako velja v Evropi za najmanj donosno in najmanj
               perspektivno, to je kmetijstvo. Zakon o dohodnini, ki je stopil v veljavo 1. januarja
               2005, se je v praksi pokazal za izredno slabega, predvsem na področju vinogradništva
               in oljkarstva, pa tudi ni vmesno, da samo ti dve panogi omenjamo, v tem predlogu
               vidimo, da smo vključili še druge dejavnike v to novelo, vendar izpuščamo tudi
               nekatere, oljkarje postavljamo, pridelovalcev bučnega olja pa ni. Kmetijstvo je
               zaradi izredno slabega in neodgovornega dela Ministrstva za gozdarstvo in prehrano
               Republike Slovenije v zelo neugodnem in slabem položaju v Sloveniji. Pa ni samo to
               edini problem, problem so tudi odkupne cene pridelkov, na to so opozarjali tudi
               pridelovalci sami v Sloveniji tudi protestno in če pogledamo subvencije, ki se
               dajejo, lansko leto niso bile izplačane v dogovorjenem roku, letos bodo izplačane z
               ostankom akontacije oziroma ostankom za leto 2005 in za leto 2006 in sprašujem se,
               kako bodo te kmetje obdavčeni, ali bodo prišli konec koncev v višjo lestvico in bodo
               zopet prikrajšani za svoj del. Torej, vinarji se ubadajo s finančnimi težavami zaradi
               davkov, ki so vezani na pridelavo vina, in prav bi bilo, da bi vse skupaj pustili
               tako, kot je bilo, obdavčeno na hektarski donos, in to bi bilo pravično, kajti vemo,
               da v bistvu so slovenski vinarji in oljarji kot neposredni, direktni kmetijski
               proizvajalci, kar pomeni, da pridelujejo vino oziroma olje iz lastnega grozdja, danes
               dvakrat obdavčeni, enkrat za pridelek, na koncu pa še za izdelek. In glede na
               veljavni zakon o dohodnini morajo za svojo kmetijsko dejavnost plačevati tudi večje
               davke, če jih primerjamo z obremenitvami kmetov v Evropi. Za večino evropskih držav
               namreč velja, da za takšno kmetijsko dejavnost plačujejo le dohodnino po katastrskem
               dohodku in druge administrativne obveznosti. Seveda ocena stanja, če primerjamo ta
               zakon s prejšnjim, je boljša in nov zakon se resnično dotika tistega dela
               proizvodnje, ki meji na proizvodnji lastnega pridelka, in tudi omenja prvič
               katastrski prihodek, to je pozitivno in izboljšuje stanje sedaj veljavnega zakona.
               Seveda pa ne moremo mimo dejstev, če vemo, če vzamemo v obzir trditev, da je
               kmetijstvo v Sloveniji eno od panog, ki je v največji recesiji, tudi v Evropi, da ne
               bi te zgodbe naredili še lepše in še boljše, bolj ugodne za kmeta. Ne vemo zakaj
               zaostrovati zadeve z dodatnimi davki na panogi, ki nima perspektive, za katero vemo,
               da je v bistvu v izumiranju. Za slovenskega kmeta se namreč ne piše nič kaj lepa
               zgodba v prihodnosti in namesto, da bi mu še bolj pomagali, vemo, da tudi obdelovalne
               površine niso take, da bi lahko eksistenčno zagotavljale preživetje slovenskega
               kmeta, ga v bistvu obremenjujemo še z dodatnimi davki. Mislim, da je to slabše, kot
               je bilo prej, in boljše, kot je danes. Tisti zakon, ki smo ga sprejeli v marcu
               mesecu, je pa pravzaprav poguba za slovenskega kmeta. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman, predstavil bo poslansko skupino DeSUS,
               stališče.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>S spreminjanjem zakona o dohodnini se pravzaprav še enkrat potrjuje to, kar smo pri
               prejšnjem zakonu govorili, da ni konca. Kar naprej nekaj spreminjamo in pri tem tako
               zapletamo, da tudi tisti, ki se s tem bolj specialno ukvarjajo, že težko sledijo
               temu, kaj se pravzaprav na tem področju sploh dogaja. To pot pa bo še zlasti smešno,
               ker sedaj se pa ponavlja, če sem prej rekel at infinitum, sedaj pa kot cirkulus
               vituozus. Naslednjo sredo se bomo potem, ko bomo ta zakon že sprejeli, še enkrat
               srečali s problematiko, ki govori o točno isti zadevi. Ampak tako pač je, kadar gre
               za upoštevanje okoliščin, upoštevanje nekih potreb in še zlasti, kadar gre za
               upoštevanje interesov, ki so to pot bili zelo močni. Lani smo namreč spreminjali
               zakon o dohodnini, ki je prizadel tiste, ki so pridelovalci vina, in oljarje in
               trdili so, verjetno iz svojih lastnih izkušenj, da bo to za njih tako močna
               obremenitev, administrativna in davčna, da celo grozi marsikomu z opustitvijo njegove
               dejavnosti. In temu bi sledilo vse, kar bi lahko bilo negativno še iz tega
               izpeljanega in o čemer bom nekaj besed kasneje še spregovoril. Namreč tisto, zaradi
               česar bomo mi podprli ta predlog, so posledice, ki bi lahko bile negativne, čeprav je
               zakon po naši oceni slab. Zakon je davčni mikstum kompositum. Tukaj sedaj spreminjamo
               stvari tako, da se pravzaprav že težko izrazimo drugače, kot da rečemo, prevedeno v
               slovenščino, da je to nekakšna davčna godlja postala. Gre za to, da se dokazuje
               prevelika administrativna obremenitev. Morebiti res za koga, vendar ni tako strašno,
               ni tako hudo, da tega naši gospodarstveniki, tisti, ki se ukvarjajo s pridelavo vina
               in olja, ne bi bili sposobni zmoči, še vse kaj drugega znajo in vse kaj drugega
               zmorejo, tudi to bi verjetno uspeli urediti. Gre za to, da spreminjamo že sprejeti
               zakon na ta način, da se zopet vračamo v izhodišče, da na nek način izenačujemo
               pridelavo in predelavo, da opuščamo obdavčevanje dodane vrednosti oziroma ga
               prevajamo na mnogokratništvo temeljnega katastrskega dohodka. Sodimo, da je to nek
               izhod v sili, ker kaj boljšega predlagatelj ni uspel iznajti, ni pa to dobro.</p>
               <p>Pri tem se je zgodilo še to, da je odbor za monetarno politiko in finance dodatno
               omilil ukrepe oziroma dodatno omilil mnogokratnik osnovnega katastrskega dohodka, in
               sedaj se zdi po povratnih informacijah tistih, ki jih najbolj prizadene, da je tudi
               zanje, za pri - in predelovalce vina in olja pa tudi za čebelarje, še zmeraj
               sprejemljivo. Administracije bo še zmeraj nekaj več, davka bo tudi nekaj več, kot bi
               ga bilo, če bi bil osnovni katastrski dohodek samo upoštevan. Neupravičeno pa je po
               mojem, kar je zapisano v gradivu, da bo to pomenilo dodatno spodbudo k razvoju tega
               področja. To zagotovo ne pomeni, da bomo imeli boljši, hitrejši razvoj na tem
               področju. To lahko omili negativne posledice. Da bi imeli hitrejši razvoj tovrstne
               gospodarske dejavnosti, pa se bo moralo v strukturi gospodarstva, v kompetitivnosti
               predelovalca marsikaj spremeniti. Takšno stanje, kakršno je sedaj, preprosto ni
               kompetitivno.</p>
               <p>Poslanska skupina DeSUS bo kljub temu glasovala za, ker se bojimo, da bi morebiti
               res prišlo do tega, da bi bile posledice negativne, na področju pridelave, morebiti
               celo res opustitve pridelave, kar bi zelo negativno vplivalo na kultivirano krajino,
               temeljno ekologijo. Če pomislimo, da bi ljudje pričeli opuščati na primer
               čebelarstvo, kar pomeni, da bi vplivalo tudi na socialno podobo tistih okolij, v
               katerih se s tovrstno pri in predelavo ukvarjajo. Imamo torej paradoks, da so razmere
               tako slabe, da je tudi slab zakon dober.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Sušnik. Predstavil bo stališče poslanske skupine
               SDS.</p>
            </sp>
            <sp who="SDZ4:SušnikFranc">

               <speaker>FRANC SUŠNIK:</speaker>

               <p>Hvala lepa. Spoštovani predsedujoči, spoštovani predstavniki vlade, spoštovani zbor!
               Predlog dopolnitve zakona o dohodnini, ki ga obravnavamo, rešuje situacijo, ki je
               nastala s 1. januarjem 2005, ko se je pričel uporabljati nov zakon o dohodnini,
               katerega novost je bil tudi nov način ugotavljanja davčne osnove od dejavnosti
               proizvodnje vina in oljčnega olja iz lastnega pridelka, namenjenega prodaji.
               Dejavnosti, ki sta se prej nesistemsko šteli kot del kmetijske dejavnosti, za katero
               se je davčna osnova ugotavljala na podlagi katastrskega dohodka, sta se skozi določbi
               3. in 5. točke drugega odstavka 57. člena zakona o dohodnini izločili iz osnovne
               kmetijske dejavnosti, za katero se osnovni del davčne osnove še vedno določa na
               podlagi katastrskega dohodka, in uvrstili med tiste kmetijske dejavnosti, za katere
               je potrebno davčno osnovo ugotavljati na podlagi vodenja ustreznih knjigovodskih
               evidenc. Razlog za uveljavitev takšne rešitve je bil v sistemu ugotavljanja
               katastrskega dohodka, ki v katastrskem dohodku, vinogradu oziroma plantažnih
               sadovnjakih z oljčniki upošteva le prihodke in stroške od pridelave grozdja oziroma
               oljčnega olja; dohodkov od dodane vrednosti, ki izhajajo iz višje stopnje pridelave,
               ter kmetijskih pridelkov v vinu oziroma oljčnem olju pa ne vključuje. V kolikor bi se
               obdavčitev od dohodkov od proizvodnje vina in oljčnega olja ohranila na katastrskem
               dohodku brez potrebnih sprememb in korekcij le-tega, bi to pomenilo, da je pomemben
               del dohodka sistemsko izvzet iz obdavčitve, zato smo pripravili in podpiramo tudi te
               zakonske spremembe. To pa zato, ker smo ugotavljali, da večini proizvajalcev vina in
               oljčnega olja vodenje knjigovodstva predstavlja nesorazmerno administrativno breme in
               da za večino tudi možnost ugotavljanja davčne osnove z upoštevanjem normiranih
               odhodkov pomeni preveliko dodatno administrativno breme. Pozdravljamo in soglašamo,
               da je med temeljnimi cilji predloga zakona tudi ta, da se da možnost vinogradnikom,
               ki so hkrati tudi vinarji in pridelovalci oljk, da davčno osnovo določajo na osnovi
               in na podlagi katastrskega dohodka, da se preko povečanega katastrskega dohodka
               vinogradnikov in plantažnih sadovnjakov omogoči na primeren način tudi obdavčitev
               dohodka od dodane vrednosti predelave grozdja oziroma oljčnega olja.</p>
               <p>Prav in še kako potrebno je, da smo uspeli urediti tudi obdavčitev čebelarjev in da
               je do obsega 40 panjev na zavezanca pavšalna ocena dohodka 0 tolarjev na panj in za
               obseg nad 40 panjev pavšalna ocena dohodka 5 tisoč tolarjev na panj. Z amandmaji pa
               smo uredili tudi to, da predlagana obdavčitev velja že za leto 2005. Na področju
               proizvodnje vina in oljčnega olja iz lastnega pridelka ter čebelarskih dejavnosti
               tako predlog zakona uvaja dodaten, tretji način možnosti davčne določitve davčne
               osnove na podlagi katastrskega dohodka, kar je dobro in kar je prilagojeno
               specifičnim razmeram slovenskega kmetijstva, razdrobljeni posestni strukturi tako pri
               oljarjih kot pri vinarjih. In v poslanski skupini Slovenske demokratske stranke
               menimo, da bo predloženi zakon prispeval k razvoju dejavnosti pridelave vina in
               oljčnega olja ter k razvoju čebelarske dejavnosti. Zato bomo predlog zakona podprli.
               Ocenjujemo pa, da amandma, s katerim bi zvišali število panjev iz 40 na 45, za katere
               velja določitev davčne osnove, do katere znaša pavšalna ocena dohodka nič tolarjev na
               panj, nima resnih namenov in pravih osnov, zato ga v poslanski skupini Slovenske
               demokratske stranke ne bomo podprli, ker ni primerljiv s podobno ureditvijo v
               sosednjih deželah. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod doktor Mitja Slavinec v imenu poslanske skupine LDS.
               Prosim.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa, gospod predsedujoči. Lep pozdrav vsem prisotnim! Torej zakon predlaga za
               določitev davčne osnove od dohodka iz prvega odstavka tega člena, da za proizvodnjo
               vina upošteva katastrski dohodek vinograda, povečan za 2-krat, in proizvodnjo
               oljčnega olja katastrski dohodek plantažnega sadovnjaka povečal za enainpolkrat. To
               pomeni, da bosta proizvodnja oljčnega olja in vin bistveno manj obdavčeni, prav tako
               se bo s tem zakonom razbremenilo čebelarje. V poslanskem klubu LDS zakonu ne
               nasprotujemo, imamo pomislek na njegovo retroaktivnost, ko so koalicijski poslanci
               spremenili 3. člen zakona tako, da se spremembe zakona o dohodnini uporabljajo za
               leto 2005. Zakon, ki je vložen tako pozno, ne more po našem mnenju delovati za leto
               in pol nazaj in na to je opozorila tudi zakonodajno-pravna služba državnega zbora.
               Naj vas spomnim, da smo imeli možnost rešiti problematiko vinarjev in oljarjev za
               leto 2005 v zakonu, ki ga je vložila opozicija, vendar je bil žal gladko zavrnjen.
               Hkrati ugotavljamo, da predlog zakona pozablja na proizvajalce bučnega olja, ki so v
               enakem položaju kot proizvajalci oljčnega olja, in zato ocenjujem, da je zakon vsaj
               na tem področju diskriminatoren, saj zmanjša obdavčitev oljčnega olja, pozablja pa,
               da je prav tako pomembno in tudi pravično enako razbremeniti proizvodnjo in
               proizvajalce bučnega olja. V izogib temu predlagamo, da sprejmemo vloženi amandma na
               peti odstavek 45b člena ne le zaradi njegove vsebine, ampak tudi za to, da bo člen
               ostal odprt do tretjega branja, in takrat lahko uredimo tudi zadeve za proizvajalce
               bučnega olja. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Janko Veber v imenu poslanske skupine Socialnih
               demokratov. Prosim.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav v imenu skupine socialnih demokratov. Predlog zakona o
               spremembah in dopolnitvah zakona o dohodnini je bil predlagan tudi s strani naše
               poslanske skupine, predlagali smo zakon, ki je obravnaval pridelavo grozdja in
               pridelavo vina ter pridelavo oljk in pridelavo olja kot osnovno kmetijsko dejavnost
               in s tem omogoča odločitev na podlagi katastrskega dohodka. Vse to smo počeli zaradi
               prizadevanj vinogradnikov in vinarjev in oljarjev, da se uvede enoten način
               obdavčitve osnovne kmetijske dejavnosti, ki jo želimo opredeliti pri proizvodnji
               grozdja in tudi vin ter enako pri oljarjih. Ugotavljamo, da vlada sicer sledi tej
               ideji v tem zakonu, vendar povečuje obdavčitev za vinarje in oljkarje, zato je
               predlog vlade bistveno manj ugoden kot naš, in še enkrat opozarjamo na nesprejemljivo
               odločitev državnega zbora, ko se je raje odločil za avtentično razlago, ki nima
               pravne podlage, in zavrnil zakon, ki pa je bil, kot sem povedal, bistveno ugodnejši
               kot ta, o katerem razpravljamo danes. Namreč, predlagana rešitev govori o tem, da se
               dohodek od proizvodnje vina iz lastnega pridelka grozdja ugotavlja kot katastrski
               dohodek za katastrsko kulturo vinograda, povečan za trikrat, in da se dohodek od
               proizvodnje oljčnega olja iz lastnega pridelka oljk, ki se prodaja, ugotavlja kot
               katastrski dohodek plantažnega sadovnjaka, povečan za dvainpolkrat. Gre za izjemno
               veliko obdavčitev, tako da smo tudi v sami proceduri zakona vložili amandma, ki je
               zmanjševal ta mnogokratnik, in sicer se naj bi vključitev vinarjev povečala samo za
               dvainpolkrat ter za oljkarje enainpolkrat. Vendar smo še vedno mnenja, da pri tem še
               vedno premalo sledimo dejanskim finančnim posledicam, ki jih bo ta zakon imel na
               javne finance oziroma na državni proračun, saj sam predlagatelj ugotavlja, da gre za
               zanemarljive finančne posledice za državni proračun, za vinarje in oljarje pa bi
               ugodnost pri zmanjšanju obdavčitve pomenila zelo veliko, predvsem pa bi izboljšala
               njihovo konkurenčnost in izboljšala položaj, predvsem v primerjavi z italijanskimi
               vinarji in oljarji. Seveda bi takšen položaj bil bistveno ugodnejši, če bi bil
               sprejet naš zakon. Zakaj smo predlagali takšne rešitve? Tudi ob dejstvu, ker moramo
               upoštevati, da družinski vinogradniki vendarle zapolnjujejo vrzel v ponudbi
               slovenskih vin, in sicer na področju butičnih vin, ki imajo zelo ugoden vpliv tudi na
               prodajo starih vin iz večjih kleti, in s tem izboljšuje položaj vinarjev in
               vinogradnikov po Sloveniji v celoti. In zato je ta obdavčitev smotrna v manjši
               višini. In če upoštevamo tudi vpliv oljarjev na zdravo prehrano, na mediteranski
               izgled krajine, oživljanje starih tradicij, na razvoj turizma in da je nenazadnje
               oljarstvo dohodkovno manj zanimivo in ga je možno gojiti le kot dodatno dejavnost, bi
               ravno tako moral imeti še nižjo stopnjo obdavčitve. Enako velja tudi za čebelarstvo,
               saj ima podobno vlogo kot oljarji v verigi zdrave prehrane in tudi pri razvoju
               turizma, in sicer promocije Slovenije kot take. Zato tudi podpiramo rešitve, ki se
               nanašajo na področje čebelarstva. Zakon bomo podprli, obžalujemo pa, da ni bil
               sprejet naš, ki je bil bistveno bolj ugodnejši in prijaznejši do vinarjev, oljarjev.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In besedo ima še gospod Alojz Sok, v imenu poslanske skupine Nova
               Slovenija. Prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo. Spoštovani predsedujoči, spoštovani predstavniki vlade. V Novi
               Sloveniji izražamo zadovoljstvo, da je ministrstvo za finance prisluhnilo problemom,
               ki jih je prinesel zakon o dohodnini, ki je bil sprejet leta 2004. Ta zakon o
               dohodnini je namreč izločil pridelovalce vina, oljčnega olja iz osnovne kmetijske
               dejavnosti. Zakon je začel veljati z letom 2005, problemi pa so se začeli z letom
               2006, ko bi se morali številni pridelovalci vina registrirati in začeti voditi
               knjigovodstvo. To je za tako majhno vinogradniško proizvodnjo, kot jo poznamo v
               Republiki Sloveniji, bilo izredno obremenilno in začele so se pobude v tej smeri, da
               je treba ta zakon smiselno popraviti, in ta sprememba je danes pred nami. Seveda ni
               možno, da bi bilo povsem izenačeno, zato je tudi na koncu prišlo do takšne rešitve,
               da tisti vinogradniki, ki predelujejo samo grozdje in to grozdje prodajo, so
               obdavčeni skozi katastrski dohodek, kot ga v tem trenutku poznamo v Republiki
               Sloveniji, medtem ko tistim, ki pa iz tega grozdja proizvajajo dodatni proizvod, se
               pravi vino, pa je bilo potrebno ta osnovni katastrski dohodek povečati. In na koncu
               smo skozi številne debate soglašali s tem, da se ta KD osnovni pri pridelovalcih vina
               poveča s koeficientom dva, medtem ko se je pri pridelovalcih oljčnega olja povečal s
               koeficientom 1,5. Naj pa na tem mestu opozorim, da ostaja pri pridelovalcih oljčnega
               olja en problem. Po zakonu o katastrskem dohodku, o KD-ju so namreč uvrščeni nasadi
               oljk med plantažne nasade. Plantažni nasadi pa so obremenjeni z visokim KD-jem. In
               ker bomo v letošnjem letu prestopili tudi k nekaterim spremembah zakona o
               ugotavljanju katastrskega dohodka, bo potrebno v tem zakonu ta nesmisel ustrezno
               popraviti, kajti vsi vemo, da nasadi oljk v Republiki Sloveniji ne predstavljajo neke
               pretirano intenzivne kmetijske panoge, da gre bolj za ohranjanje kulturne krajine in
               identitete naše primorske in da bo tudi na tem področju potrebno to zadevo urediti.
               Tisto, kar pa je bilo potem še naknadno dodano v sami razpravi, pa je nekaj, za kar
               se slovenski čebelarji prizadevajo že vrsto let in nikoli prej ni bilo za to posluha.
               Gre za to, da bi se določeno število panjev razbremenilo kakršnekoli davčne
               obremenitve. Naj vam povem, da je takšen zakon bil sprejet že za časa Avstro-Ogrske,
               začasa Marije Terezije je veljal v teh deželah zakon, da so čebelarji oproščeni
               kakršnegakoli plačila davkov. Že takrat so se zavedali, kar vemo nekateri tudi danes,
               da je med možno uvoziti, medtem ko opraševanja sadnega drevja in drugih rastlin v
               kmetijstvu ni mogoče dobiti iz uvoza. Večina slovenskih čebelarjev, upam si to
               zatrditi tukaj pred vami vsemi, ima okrog 40 ali pa manj kot 40 po večini AŽ panjev,
               to je tudi slovenski avtohtoni panj, nekateri pa tudi gospodarijo z nakladnimi panji,
               tako imenovanimi amerikanarji, ampak tukaj se tega ne ločuje, velja do 40 panjev,
               medtem ko je nad 40 panjev ta obremenitev pavšalna, narejena po pavšalni oceni
               približnega dohodka 5 tisoč tolarjev po panju. Tu gre predvsem za nekaj naših
               slovenskih velikih čebelarjev, ki se bodo še vedno lahko glede na trenutno ponujano
               možnost odločali za obdavčitev preko dopolnilne dejavnosti, to kar je že uvodoma
               povedal sekretar, ali za obdavčitev preko vodenja enostavnega knjigovodstva. Naj
               povem za konec še to, da ta zakon ustrezno rešuje tudi situacijo za leto 2005, 30 dni
               po sprejetju tega zakona bodo namreč vinarji, pridelovalci oljčnega olja in čebelarji
               na davčnem uradu priglasili, kakšno obdavčitev želijo za leto 2005, in v skladu s tem
               bo tudi ta zadeva urejena za leto 2005 <gap n="..."/><stage>/Znak za konec razprave./</stage><gap n="..."/> Hvala lepa. Mi
               bomo zakon v Novi Sloveniji podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členu in o vloženem amandmaju, ki jo bomo vodili na podlagi pregleda
               amandmajev z dne 24.4.2006. V razpravo dajem 1. člen in amandma poslanske skupine
               LDS. Želi kdo besedo? Ja, gospod Cvikl, izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Seveda, mi smo že povedali stališče v zvezi s tem zakonom. To, kar želim sam pri tem
               členu opozoriti, čeprav ni neposredno povezano, je samo ena misel, ki je po našem
               mnenju bila danes premalo poudarjena. V času nastajanja tega zakona in rešitev, ki so
               v tem zakonu, smo imeli vse mogoče možnosti, od zakona opozicije, tako imenovane
               obvezne razlage zakonov, do tega, kar se je sedaj na koncu z amandmajem vladajoče
               koalicije sicer k 3. členu omogočilo, kar je gospod kolega poslanec iz Nove Slovenije
               omenil, tudi rešitev tega problema za leto 2005. To, kar sprašujem predsedujočega,
               je, ali ocenjuje, da je potrebno, da nam predstavnica zakonodajno-pravne službe
               oziroma predstavnik zakonodajno pravne službe vendarle pove, česar sicer v pisnem
               mnenju ni bilo, je pa bilo povedano na odboru, da je vprašljiva rešitev, ki je
               predlagana z amandmajem štirih poslanskih skupin, na katerega hranimo ne menja vlade,
               ne mnenja zakonodajno-pravne službe, ker je to stališče in ta amandma bil pripeljan
               na samo sejo odbora za finance in monetarno politiko, vendarle potrebno opozoriti, da
               gre na z vidika ustave sporno retroaktivnost predlagane rešitve. Sprašujem
               predsedujočega glede na to, da je to pač edini možni čas, ali ne bi bilo smiselno za
               to v državnem zboru dobiti ustrezno mnenje?</p>
               <p>Zakaj to sprašujem? Kolikor mi je poznano in tudi glede na to, da danes je april, o
               tem zakonu smo govorili že januarja, februarja, kolegi iz neke druge poslanske
               skupine so predlagali zakonske rešitve, bili pri teh zakonskih rešitvah korektni,
               niso predlagali retroaktivnosti, potem smo šli v neko tretjo zgodbo in na koncu smo
               in zaključujemo to zgodbo z zakonom o spremembah in dopolnitvah zakona o dohodnini,
               ki bo uzakonil možnost retroaktivnosti.</p>
               <p>Sprašujem predsedujočega, ali ne bi bilo za dobro delo državnega zbora smiselno
               pridobiti ustrezno pisno, ustno ali kakršnokoli stališče zakonodajno-pravne službe?
               Ne bi rad, da bi ta razprava ali ta način reševanja problema - v poslanskem klubu in
               sam osebno sem podpiral rešitev, ki je bila predlagana s strani kolegov iz
               opozicijske stranke - , da ne bi s to rešitvijo, ki so jo predlagali z amandmajem
               poslanci vladajoče koalicije ne, da bi o tem eksplicitno kaj rekla vlada Republike
               Slovenije, ne da bi o tem eksplicitno povedala zakonodajno-pravna služba z izjemo
               tega, kar je bilo ustno povedano, pravzaprav uzakonili neki nov način sprejemanja
               zakonodaj. To vas, poslanci in poslanke, sprašujem, ker imeli bomo potem diskusijo o
               tem, ali pri tem obstaja ustrezen javni interes in ali je ta zadeva, ki jo tukaj
               rešujemo in je ugodnejša in bo veljala za leto 2005, pravzaprav nekaj, kar bi
               naredili še na kakšnem drugem področju, če je to načelo sedaj naenkrat kršeno. Zato,
               predsedujoči, sprašujem, ali bi bilo dobro slišati, o tem danes ni bilo kaj veliko
               povedano, najprej eksplicitno vlado in drugič eksplicitno v tej zvezi tudi
               predstavnike zakonodajno-pravne službe. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V razpravi je gospod mag. Cvikl omenil, da bi bilo potrebno mnenje
               zakonodajno-pravne službe državnega zbora, in v tem primeru bi glede na 66. člen
               poslovnika oziroma njegovo 5. točko predlagal, da nadaljujemo s to razpravo o tem
               členu, ob enem bom prosil predstavnika zakonodajno-pravne komisije državnega zbora,
               da nam sledi oziroma se pripravi. Če bo potem razprava še nadalje pokazala, da je
               vaše vprašanje in vaša sugestija umestna, bom prosil za ustno mnenje predstavnika
               zakonodajno-pravne komisije. Mislim, da se s tem strinjate. Lahko nadaljujemo z
               razpravo? Lahko. Prosim, gospod Sok, ste se javili, videl sem roko na pol, na malo
               manj kot pol? Ja.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Jaz sem razumel, da bo kolega Cvikl diskutiral o amandmaju, ki ga je LDS
               vložila; gre pa za to, da predlagajo, da se namesto 40 panjev z nično davčno stopnjo
               obravnava 45 panjev, in sem se želel opredeliti do tega amandmaja. Hotel sem v imenu
               Nove Slovenije povedati, da razumemo, da je 45 boljše kot 40, torej je nekaj več.
               Ampak glede na to, da smo se s čebelarsko zvezo veliko o tem pogovarjali in da smo
               prišli do skupnega dogovora in so tudi izrazili zadovoljstvo, da je to prava
               številka, ki pokriva med 80% in 90% vseh slovenskih čebelarjev, se pravi vse tiste
               majhne, ki pomagajo vzdrževati slovensko folkloro, to posebnost reje čebel ali
               posedovanja čebel, da je to prava rešitev, in iz tega razloga bi rad sporočil, da ne
               vidimo velike potrebe, da bi ta amandma podpirali. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Uhanova, prosim.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. Jaz sem tako kot kolega Sok pričakovala od poslanca iz LDS, ki
               je vložila amandma, da bi povedali stališče, od kod njim 45 panjev, samo zato, ker
               mislijo, da so opozicija, ali imajo kakšne strokovne argumente. Kaj hočem povedati?
               Tega amandmaja ne bomo podprli, smo pa veseli, da se v zakonu o dohodnini, ki se
               popravlja, prvič rešuje problem čebelarjev, da se je dozdaj na njih pozabilo, sploh
               niste vedeli, da jih približno 5.000 v Sloveniji obstaja in da imajo težave pri
               opravljanju gospodarske in ne samo okoljevarstvene funkcije. In to se ureja, 40
               panjev je neobdavčeno, nad 40 panjev pa je 5.000 pavšalno ocenjeno, ki jim gre v
               dohodnino. To se nam zdi primerno, dobili smo tudi takšne strokovne podlage, nismo
               dobili žal boljših, verjamem pa, da bi bili vsi čebelarji najbolj zadovoljni, da
               sploh ne bi bili obdavčeni. Kar se mene tiče, navsezadnje čebele opravljajo bolj
               pomembno funkcijo kot gospodarski vidik, ampak vseeno. Kot rečeno, prvič se ureja v
               tem zakonu o dohodnini tudi čebelarstvo in zato bomo ta zakon in tudi sama podprla.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Veber, imate besedo. Opozoril vas bom na to, da govorimo o
               amandmaju k 1. členu, ki govori o 40-ih oziroma 45-ih panjih in nič drugega.
               Izvolite, prosim.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala. No, čebelarstvo je zagotovo ena od tistih panog, ki je mogoče ena od najbolj
               prepoznavnih v Evropski uniji, ko želimo predstavljati Slovenijo, gre za kranjsko
               čebelo in veliko stvari, ki se navezujejo okrog te čebele, je tudi bilo postorjenih,
               dosežene so bile tudi blagovne znamke z namenom, da se zaščiti slovenski med. Še
               posebej pa bi tukaj izpostavil Kočevski med, ki je dosegel to zaščito imena. Če
               primerjam, koliko je truda potrebnega za to, da se med pridela, in koliko je
               potrebno, da se potem pridobi tudi ustrezen certifikat, s katerim ohranjaš kvaliteto
               medu, je zagotovo potrebno razmisliti o tem, ali in koliko se obdavčuje ta dejavnost.
               V dopolnjenem predlogu zakona, ki je bil sprejet na odboru, je pač bilo sprejeto, da
               je obdavčitev do obsega 40-ih panjev, nična, v amandmaju LDS se govori o 45-ih
               panjih, obe rešitvi sta sprejemljivi. Mislim pa, da zagotovo, če govorimo o 45-ih
               panjih, sem tudi za to, da se ta amandma sprejme. Ne gre za nobene velike finančne
               posledice pri državnem proračunu, zagotovo je pa velik učinek pri čebelarjih, da bodo
               pravzaprav to dejavnost še uspešneje opravljali v bodoče. Moramo se tudi zavedati, da
               je pravzaprav zelo malo mladih čebelarjev, tako da bomo morali na tem področju
               postoriti zelo veliko, da bo promocija razvoja čebelarstva potekala na še
               intenzivnejši način in dohodkovna politika oziroma davčna politika je ena od tistih,
               ki lahko zelo veliko pripomore k takšnemu razumevanju in spodbujanju te dejavnosti.</p>
               <p>Drugi razlog je tudi ta, da se te dejavnosti običajno odvijajo ravno na območjih,
               kjer je slabši dohodkovni položaj prebivalcev, ker je težje pridobiti dodaten
               zaslužek, in zato je smiselno prisluhniti rešitvam, ki znižujejo davčne obremenitve
               čebelarjem tudi do obsega 45 panjev, kot je predlagano v amandmaju LDS. Sam bom
               seveda ta amandma podprl z namenom, da izboljšamo položaj čebelarjev, da vendarle
               tudi skozi zakonske rešitve povemo, da podpiramo to dejavnost in da je to ena od
               tistih prepoznavnejših dejavnosti Slovenije znotraj EU, ki se zagotovo lahko uveljavi
               z zelo veliko truda in veliko sredstvi, ki jih moraš vložiti, da se to potem tudi v
               praksi uresniči. Še enkrat, ta amandma bom podprl. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvale lepa. Besedo ima gospod Josip Bajc.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Tudi sam sem pričakoval, ko je kolega Cvikl vzel besedo,
               da bo obrazložil ali nas strokovno prepričal, zakaj je primerneje, da se ne zajema z
               davkom na dohodek 40 panjev, ampak se jih zajema nad 45.</p>
               <p>Ne razumem pa njegovega razmišljanja pri tem amandmaju k 1. členu in pozivu, ki vam
               ga je dal, da se pozove zakonodajno-pravna služba državnega zbora, da se opredeli o
               vsebini zakona, tu je imela stavek na odboru za finance, ko se je to obravnavalo, in
               ta isti predlog je bil s strani kolega Cvikla tudi posredovan.</p>
               <p>Sedaj konkretno k amandmaju. Tako kot sem v predstavitvi stališča poslanske skupine
               Slovenske ljudske stranke povedal, da je v tem času spreminjanja zakona o dohodnini
               bilo veliko takih in drugačnih intervencij tudi glede obdavčevanja oziroma
               neobdavčevanja določenega števila čebeljih panjev, je bilo kar nekaj telefonov,
               dopisov, pisanj tudi s strani čebelarske zveze, posameznih čebelarjev tudi ob
               povečanju števila panjev, tudi o znižanju davčne osnove, ki je sedaj v zakon zapisana
               v višini 5.000. To je davčna osnova, po kateri se bo glede na davčno stopnjo odmeril
               bodisi po prvi ali drugi davčni stopnji davek. Se pravi, od 41 panja bo približno
               davka nekoga, ki bo imel kar lep dohodek, za eno vazo medu.</p>
               <p>Glede na pomembnost čebel, kot so povedali kolegi in kolegica, ne samo gospodarstvo,
               proizvodnja medu in ostalih čebelarskih proizvodov, je tista druga vloga čebele v
               našem prostoru toliko pomembna, da taka rešitev v največji možni meri, tudi kot
               kompromis, pričakovanja in želja posameznikov, in zato osebno ne bom podprl
               amandmaja, ker bi lahko na palce rekel, zakaj ne bi 50 ali 60 panjev bilo
               neobdavčenih, in šele nad to številko z neko davčno osnovo obdavčevali čebelje panje.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Cvikl, imate repliko.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Repliciram gospodu Bajcu, ker me očitno ni razumel. Jaz ne potrebujem govoriti o
               številu panjev, niti <gap n="..."/><stage>/Oglašanje iz klopi./</stage></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Bajc, razpravljamo res o tem amandmaju in omenjeno je bilo število panjev.
               Nadaljujte, gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Zame ni pomembno vprašanje 40 ali 45 panjev. Zame je pomembno vprašanje, ali bo ta
               zakon uvedel retroaktivnost. Potem pa <gap n="..."/><stage>/Oglašanje iz klopi./</stage> dovolite, bom povedal
               do konca. Potem pa vas prosim, če podprete ta amandma v drugem branju <gap n="..."/><stage>/Oglašanje
               iz klopi./</stage></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prosim, mir!</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p><gap n="..."/> da podprete ta amandma v drugem branju, da bi v tretjem branju, in sedaj bom
               citiral to, kar nas niste poslušali. V imenu poslanskega kluba Liberalne demokracije,
               ko so kolegi predstavili stališče, dodali poleg vina, čebelarjev in olja še kaj
               drugega. Če bo zakonodajno-pravna služba v tem državnem zboru povedala, da je ta
               retroaktivnost, ki jo je predlagala vladajoča koalicija, sprejeta, potem pa
               predlagajmo še kaj mi smo predlagali bučno olje, pa še kaj si bomo do tretjega branja
               domislili. Zato seveda, gospod Bajc, če menite skupaj z vladajočo koalicijo, da je
               retroaktivnost sprejemljiva, potem vas prosim, da podprete ta amandma, ker s tem, ko
               je ta amandma vložen, imamo možnost v tretjem branju še kaj dodati. Kdo pa pravi, da
               so do retroaktivnosti upravičeni v skladu z javnim interesom samo vinarji, oljarji in
               čebelarji. Mogoče je še kdo drug. O tem sprašujem, predsedujoči, zakonodajno-pravno
               službo in vlado Republike Slovenije. Ima 10 minut. In gospodje, amandma in čas, ko
               razpravljam o amandmaju, je edini možen, ko lahko kaj takšnega vprašam. Toliko
               poznate poslovnik. In zato je to vprašanje postavljeno. Zato je prav, da bi
               zakonodajno-pravna služba v skladu s 66. členom - petim odstavkom to povedala. In če
               bo vladajoča koalicija se odločila, da je to še vse v redu, tako kot ste naredili na
               odboru za finance, predlagam, da podprete amandma k 1. členu, in bomo v tretjem
               branju dodali še kaj. Upam, da skupaj. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Nadaljujemo z razpravo. Gospod Franc Sušnik, imate besedo.</p>
            </sp>
            <sp who="SDZ4:SušnikFranc">

               <speaker>FRANC SUŠNIK:</speaker>

               <p>Hvala lepa. Ko smo dobili v roke ta amandma, smo bili malo začudeni, ker praktično
               nimamo nobene teže, nobene vsebine. Kazalo je, da gre za igro številk, ki nima nobene
               prave podlage, ki ne zdrži nobene primerjave in ni čisto primerna slovesu in
               potencialu, ki ga največja opozicijska stranka zmore. Končno se je potem izkazalo, da
               je ta amandma samo sredstvo in način, kako lahko eden ključnih poslancev te največje
               opozicijske stranke dejansko izrazi nasprotovanje zakonski rešitvi, ki pripravlja
               neko zakonsko rešitev, ki je popolnoma zanemarila to področje in pustila zadevo do
               onemoglosti neurejeno. Kaže se tudi dvotirnost v tej največji opozicijski poslanski
               skupini, pri tem da uradni glasnik podpre zakon, tisti neuradni ali drugi del tega
               istega telesa pa skozi izigravanje poslovnika, mimogrede si dovolim to oceno
               potegniti, izrazi eksplicitno nasprotovanje zakonski rešitvi, ki je po našem predlogu
               dobra, omogoča samo še tisto tretjo možnost, omogoča možnost izbire, gre v smeri
               odpravljanja pretiranega administriranja in je, v to smo globoko prepričani, pisana
               na kožo našim vinarjem, oljarjem in čebelarjem, ki delajo, poslujejo v specifičnih
               razmerah in delo katerih je zelo pomembno za razvoj in obstanek podeželja, da ne
               govorimo še o tej multifunkcijski vlogi čebelarjenja, ki je še kako pomembna. Upam,
               da ne bodo razumeli naša nasprotovanja temu amandmaju kot nasprotovanje temu, da bi
               prišli do ustrezne primerljive zakonske rešitve, ampak da bodo tisti, na katere se ta
               amandma nanaša oziroma poskuša urejati, razumeli način in smisel vlaganja tega
               amandmaja. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Slavinec, prosite za repliko. Kolikor vem, ste vi samo
               predstavil stališče poslanske skupine, niste pa razpravljali, zato vam ne morem dati
               replike. Nadaljujemo. Mislim, da imam točno napisano, in tako je temu po 70. členu
               poslovnika.</p>
               <p>Gospod Presečnik, izvolite.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovane kolegice in kolegi!</p>
               <p>Prej mi ni bilo čisto jasno, zakaj je bil ta amandma dan, nisem vedel točno, ali je
               zaradi tega, ker je pač všečen, je bolje malo bolj popravljen; vsak amandma, ki gre v
               plus nečemu, malo bolj popravili, vendar zato je treba priti z nekimi številkami in
               nekimi dokazi. Ker dejstvo je, jaz imam podatek od čebelarske zveze, da je 90% vseh
               slovenskih čebelarjev tistih, ki imajo manj kot 40 panjev, nekaj jih je do 100
               panjev, najbrž pa jih lahko na prste obeh rok preštejemo tiste, ki imajo število
               panjev nad to številko. Torej, zdaj sem razumel, seveda ob intervenciji poslanskega
               kolega Milana Cvikla, zakaj je bil ta amandma vložen. Torej, jaz bom temu amandmaju
               nasprotoval. Tudi jaz sam sem sodeloval v razgovorih, tudi v kontaktih s predstavniki
               Čebelarske zveze Slovenije in nekaterimi čebelarji, s čebelarstvom se tako rekoč
               srečujem od otroških let naprej, tako da mi je ta zadeva sorazmerno dobro poznana in
               se tudi ne morem strinjati s kolegico prej, ki je rekla, da je bilo v preteklosti
               čebelarstvo popolnoma pozabljeno. V čebelarstvu v preteklih letih smo imeli posamezne
               državne pomoči, kot so subvencije, pomoč pri nabavi sladkorja, nabavi zdravil in tako
               dalje. Je pa res, da je bilo čebelarstvo pozabljeno pri tem zadnjem davku, pri
               zadnjem dohodninskem davku pred nekaj leti in to seveda z današnjo spremembo zakona
               poskušamo popraviti. Po mojem trdnem prepričanju je za razvoj čebelarstva naprej, za
               razvoj tega čebelarstva, ki je resnično, kot je že kolega Veber prej rekel, se z njim
               ukvarja, žal, čedalje več starejših ljudi oziroma starost čebelarjev se žal povečuje.
               Malo imamo tega prihoda mlajših, pripada mlajših čebelarjev in to je eden od ukrepov,
               s pomočjo katerih se to staranje ne bo še hitreje nadaljevalo oziroma ne bo to nek
               ukrep, prehuda obdavčitev, ki bi odvrnila marsikaterega, tako mlajšega kot starejšega
               čebelarja, da bi se ukvarjal s to dejavnostjo. Ampak kot rečeno, debatiramo o tem
               členu, o prvem amandmaju k 1. členu. Prej se mi je zdelo <q>"brez veze"</q>, zdaj pa sicer
               razumem, zakaj, ampak sam bom glasoval proti temu amandmaju. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Slavinec. Prosim.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo. Torej, če se vrnem k tistemu, kar je bilo uvodoma povedano, saj
               ni problema, če nisem imel priložnosti za repliko. Jaz sem izpostavil, da LDS zakonom
               ne nasprotuje, da pa imamo pomisleke na njegovo retroaktivnost. In v zvezi s tem in v
               nadaljevanju bom povedal, da predlagamo podporo amandmaju, o katerem razpravljamo iz
               dveh razlogov. Eden je tale, o katerem sem tudi omenil, da na ta način zajamemo
               ključno število tistih, ki imajo to število panjev, 40 je lepa meja, vendar tudi se
               strinjam, da je mogoče 90% tistih čebelarjev tukaj notri, ampak 45 je smiselna
               razširitev, da zajamemo tudi tiste, ki imajo nekaj čez 40, ker se pogosto zgodi
               zaradi takšnih ali drugačnih razlogov: starejši panji, naknadno povečanje števila
               čebel in tako naprej. Hkrati pa bi poudaril, da na ta način dopustimo tudi možnost -
               in to bi želel, da je glavna točka moje razprave -, da razširimo možnost tudi iz
               pridelovalcev oljk na pridelovalce buč in posledično bučnega olja, saj res ne vidim
               nobene razlike med temi, razen da je enih več na Primorskem, drugih pa v Prekmurju,
               in izpostavljam tudi primerjavo s sosednjimi državami, kjer ta oblika pridobivanja
               dodatne oziroma povečevanja dodatne vrednost. Saj vsi vemo, da iz semen lahko kmetje
               iztržijo bistveno manj kot iz olja, pa bodisi bučnega ali oljčnega in da je to potem
               eden bistvenih prispevkov k razvoju podeželja in nenazadnje tudi k skladnejšemu
               regionalnemu razvoju, da s tem lahko zakon bistveno izboljšamo. Zato zaključujem
               razpravo z apelom, da ta člen podpremo, si damo možnosti za tretjo razpravo, sigurno
               je še kakšno olje, ki bi mogoče sodilo zraven, ali dejavnost in zakon naredimo še
               boljši in prijazen tistim, katerim je namenjen, in potem tudi državi kot taki. Hvala.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še enkrat bi prosil, ostanimo pri razpravi o členu, o katerem
               razpravljamo. Člen govori samo o čebelarstvu in govori samo: 40 ali 45 in nič
               drugega. Prosim vas, bilo je sigurno že na matičnem odboru dosti razprave, ali spada
               poleg vinarstva, čebelarstva, oljarstva tudi še kaj drugega. Prosim, še enkrat
               opozarjam, razpravljamo o tem členu in spravljate nas v situacijo, kako ravnati
               naprej z vsiljeno voljo, da se razpravlja o čem drugem kot o tistem, kar
               razpravljamo. Tako poslovnik naroča, da se dela, in prosim, držal se bom poslovnika.
               Besedo ima gospod magister Sajovic. Prosim.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod podpredsednik, kolegice in kolegi! Držal se bom vaših navodil in
               razpravljal samo o čebelarstvu. Amandma, ki je pred nami, jaz bom iz vsebinskih
               razlogov na vsak način podprl, kajti od viška glava ne boli, bolje 45 kot 40, to vedo
               tudi že v osnovni šoli, vendar ker podpiram duh tega zakona, ki je za podeželje in
               čebelarje ugoden, v kolikor ta amandma ne bo sprejet, bom podprl tudi koalicijski
               amandma, ker je za slovenske čebelarje dober. To področje poznam kar dokaj od blizu,
               kajti bila so leta nazaj, ko sem gospodaril tudi s številom panjev, ki je precej
               večje od te številke, o kateri danes govorimo, vas pa v tej zvezi spomnim na lep
               slovenski pregovor, ki pravi, da za čebelarjem zvoni s praznim košem. Ta pregovor
               zelo dobro upodablja dohodkovni položaj slovenskega čebelarstva. Moram pa reči, da
               čebelarstvo niti v prejšnjem sistemu niti v tem sistemu ne bo prehudo niti pretirano
               obdavčeno, imamo pa v slovenskem čebelarstvu številne druge probleme, katerim velja
               nameniti več besedil in več pozornosti, kot pa sami obdavčitvi. To je predvsem
               zdravje slovenskih čebel in s tem povezana posledična kvaliteta slovenskega medu.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Cvikl, imate besedo, tako kot ste se javili in kot sem zapisal.
           </p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Jaz mislim, da je današnja razprava pokazala, da je
               ta amandma bil potreben. Če ne bi tega amandmaja vložili, bi danes sploh ne imeli
               razprave o tem, kar počnete s tem zakonom. S tem zakonom vsi skupaj rešujemo problem,
               ki ga gospod minister Bajuk ni uspel rešiti, bom govoril o tem amandmaju, v letu in
               pol, odkar je nastal ta problem. In zato mi predlagamo amandma, ki, če bo sprejet, bo
               samo omogočil, da do tretjega branja vsi skupaj razmislimo, ali je še kakšna veja v
               kmetijstvu, kjer je smiselno uvesti izjemo, ki je tako močna izjema, da se - in zdaj
               spet grem na to ključno vsebino tega zakona - uveljavi tudi za leto 2005. Mogoče bi
               ministrstvo za finance v vmesnem času naredilo kakšno analizo skupaj z ministrstvo za
               kmetijstvo, bi na primer ugotovilo glede na probleme, na primer ptičje gripe, da je
               takšna branža tudi perutninarstvo, gospodje. V petek smo na neki seji, odbor za
               zadeve Evropske unije, celo o tem že govorili, sicer je bila zaprta seja, ampak
               Evropska unija je včeraj razpravljala o tem, da bo še eno branžo v kmetijstvu
               vključila v neko posebno izjemo, in mogoče je potrebno tudi za leto 2005 v skladu z
               javnim interesom uvesti spremembo načina obračunavanja dohodnine tudi za
               perutninarje. Namerno o tem govorim, ker ste se gospodje<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Cvikl<gap n="..."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Ja bom.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Lepo vas prosim, lepo vas prosim<gap n="..."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p><gap n="..."/> gospodje iz vladajoče odločili, da je za vinarje, oljarje in čebelarje to
               pomembno. In mi predlagamo, da sprejmete amandma, s tem odprete člen do tretjega
               branja in v tretjem branju bomo mi, pa še kdo, upravičeni predlagatelji lahko
               predlagali še kaj. Gospod predsedujoči, nikjer drugje po poslovniku oziroma v nobenem
               drugem časovnem obdobju kot sedaj je mogoče izpolniti tisto, kar določa peti odstavek
               66. člena. Zato sem tudi predlagal, s tem tudi začel, da mogoče, preden nadaljujemo
               to razpravo, slišimo to osnovno zgodbo, da je ta zakon pravi zakon, rešuje probleme
               in kako pomembni so ti problemi, da bomo zakon uveljavili za nazaj. In zato,
               predsedujoči, končujem s proceduralnim predlogom, da v tem času, ki je na voljo,
               preden zaključite razpravo pri tej točki dnevnega reda, v skladu s petim odstavkom
               66. člena pozovete zakonodajno-pravno službo, da na seji ustno poda pravno mnenje.
               Predvsem pa, če bi se vlada tudi odločila ali pa jo sam pozivam, vlada si je
               priglasila pri tej razpravi 10 minut, da vlada tudi poda svoje mnenje, da slišite
               poslanci vladajoče koalicije, kaj pravi vaša vlada na vaš amandma. Jaz bi rad slišal,
               kaj pravi vlada na amandma poslancev vladajoče koalicije, ki pravi, da je pomembno,
               da bodo čebelarji, če bo naš amandma sprejet, s 45 panji bili <q>"izločeni"</q>. To so
               pomembne stvari in če je za vinarje, oljarje in čebelarje to možno in če bo to
               potrdila vlada, poslanci vladajoče koalicije, vrata so odprta. Samo amandma podprite,
               amandma LDS-a. Če pa amandma zavračate, potem je pa to neka druga zgodba. Potem je pa
               to zgodba, ki se je že zaključila, in je predvsem zgodba o nasprotovanju predloga ene
               druge opozicijske stranke, ker ni bil pravi predlagatelj.</p>
               <p>Prosim, gospod predsedujoči, moj proceduralni predlog je bil, prosim tudi, če vlada
               poda svoje mnenje, ker vlada na to do sedaj ni rekla niti a.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Cvikl. Vi ste se prijavil za razpravo, dal sem vam besedo za
               razpravo, vendar ste v teku razprave povedal tudi proceduralni predlog. O
               proceduralnem vašem predlogu vam bom povedal svoje mnenje. Še prej je prosil za
               besedo predstavnik vlade, gospod mag. Šircelj. Izvolite.</p>
            </sp>
            <sp who="SDZ4:ŠirceljAndrej">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsedujoči, spoštovane poslanke in poslanci! Glede na to,
               da je bil tudi omenjen, čas, kdaj se je dejansko ta zakon predstavil, bi rad poudaril
               okoliščine, na podlagi katerih je ta odločitev nastala. Zakon o dohodnini je bil
               sprejet v letu 2004. Analize, kakršnekoli so že bile takrat narejene, so bile takšne,
               da niso pokazale vseh učinkov tega zakona, ki je začel veljati s 1.1.2005.
               Ministrstvo za finance in tudi vlada analizira in spremlja učinke tega zakona. Zaradi
               tega je tudi vlada ustanovila dve strokovni komisiji, dve delovni skupini, tako
               imenovano Kranjčevo komisijo in kasneje odbor za reforme, v katerem je tudi delovala
               davčna skupina oziroma delovna skupina za pripravo nove davčne zakonodaje.</p>
               <p>Na tej podlagi je bilo ugotovljeno v določenem času, v določenih mesecih, ko je ta
               zakon že dejansko veljal, da pri nekaterih davčnih zavezancih nastajajo določene
               težave glede administriranja, glede prijave, glede obračuna, da so nesorazmerno
               velike obdavčitve. In na tej podlagi je vlada sprejela spremembe in dopolnitve zakona
               o dohodnini. Kar z drugimi besedami pomeni, da ta vlada dejansko prej tega ni mogla
               narediti saj so bili učinki te zakonodaje vidni šele konec leta 2005 oziroma v
               začetku leta 2006. Zato je ministrstvo za finance na podlagi teh analiz takoj
               pristopilo k dodatnim analizam in k predlogu dopolnitev in sprememb zakona o
               dohodnini.</p>
               <p>Ugotavljamo tudi, da je predlog, v katerem govorimo o 40-ih panjih, tu primerljiv z
               državo Avstrijo, in s tega zornega kota je 40 panjev primerljivih. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj. Prosim.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik, za besedo. Ko govorimo o panjih, 40, 45, da se
               ne bom oddaljeval od amandmaja, je treba povedati, da niti 40 niti 45 ne bi smela
               biti številka, o kateri bi danes diskutirali. Seveda ne gre za nič drugega kot za
               veliko sprenevedanje v celotnem kontekstu, ko se pogovarjamo o takem zakonu.
               Dejavnost, ki je v recesiji, pač ne more biti obdavčena. Mi obdavčujemo zdaj tu neko
               dejavnost, za katero vsi vemo v Sloveniji, da nima faktorja donosnosti, da je v
               izumiranju kmetijstvo kot tako, da v bistvu nima perspektive, in to je tudi dejansko
               problem Evrope. Če bi se mene vprašalo, nič procentov ne bi smeli pobirati iz tega
               naslova ne pri vinarjih, ne pri oljarjih, ne pri čebelarjih in ne pri komurkoli
               drugemu s tega področja. Po drugi strani dajemo na stotine milijard iz proračuna za
               druge dejavnosti, za katere nam ni žal, med drugim tudi milijarde za cerkev. Dajmo
               biti tam malo manj radodarni, pa bomo imeli za kmeta malo več denarja. Ne pa kar
               davek na davek, davek na davek, pa samo gledati, kje bomo pobirali! To se bo pokazalo
               v nadaljevanju. Boste videli, da vam bodo volivci hvaležni, ko bodo vsi ti davki
               zaživeli, od davka na nepremičnine, pa tegale zdajle, pa mogoče še katerega drugega,
               pa maloprej smo imeli na avtomobile in tako naprej. Boste videli, kako vam bodo
               hvaležni v naslednjem volilnem obdobju. Mislim, da človeka, za katerega država ne
               poskrbi, da bi normalno živel, ne moremo kar v nedogled obremenjevati. Resnično je to
               sramotno. Sploh pa ne kmeta, za kmeta bi morali poskrbeti na drugačen način. Morali
               bi mu dati več denarja, kot mu ga sicer dajemo. Vidimo, da se subvencije iz leta 2005
               šele v letošnjem letu izplačujejo. In razvijati to dejavnost v smislu tega, da bi
               lahko tudi turistom kaj pokazali, ko prihajajo v našo državo. To, kar pa mi delamo,
               se prepiramo tule o 40 ali 45 panjih, je pa sramotno za ta državni zbor, lepo vas
               prosim. Nasploh nič davka ne bi smelo biti na tem področju.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Sok, imate besedo.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Še enkrat bi rad povedal, da se nam zdi ta rešitev dobra. To - 40
               čebeljih panjev pa potem nad to številko ena pavšalna ocena prihodka - pomeni, da se
               iz te obdavčitve izključuje 40 pridobitnih panjev. Namreč čebelarji poznajo tudi
               pomožne čebelje družine, tako da je v tem trenutku ta rešitev dobra in nobene škode
               ne bi bilo, če LDS svojega amandmaja ne bi vložila, kajti to, kar so predlagali, je
               seveda navadna licitacija, to ni neka resna razprava.</p>
               <p>Rad bi kolegu Cviklu povedal, da bo minister Bajuk težko popravil vse to, kar je
               minister Mramor s to davčno zakonodajo leta 2004 tudi pripeljal skozi državni zbor v
               našo slovensko realnost. Sedaj se te zadeve poenostavljajo in ti, ki seveda bodo tega
               deležni, so s temi rešitvami zadovoljni.</p>
               <p>Kar se pa tiče predlogov širitve, omenjali ste buče pa bučno olje pa perutnino,
               perutninsko dejavnost, itd., še enkrat povem, v tem trenutku imamo na področju
               kmetijstva 3 oblike obdavčitve, govorimo o pavšalni obdavčitvi tukaj in danes, potem
               obstaja obdavčitev skozi dopolnilno dejavnost in tu so seveda pridelovalci buč
               zajeti, tudi druge pridelovalne dejavnosti na kmetijskem področju. Gre za znesek do
               6-ih milijonov in potem odpis 70% v okviru normiranih stroškov in potem tistih 30%
               kot obdavčljivi vir in seveda še tisto za veliko vodenje knjigovodstva, kjer pa je
               potem možno vse <q>"inpute"</q> pa <q>"outpute"</q> na tem področju prikazati.</p>
               <p>Ta rešitev je dobra in seveda ni potrebno, da o tem amandmaju na takšen način
               razpravljamo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Josip Bajc.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Če bo trajala še razprava samo še eno uro, bomo
               ugotovili, da bo ta veljavni zakon o dohodnini, tako kot sem prej povedal, ki
               doživlja že četrto spremembo, moral doživeti še veliko sprememb. Izgleda, da bo
               prišel in postal pravi zakon, ki bo pravično zajemal vse državljane in državljanke te
               države. Žal ta zakon velja šele eno leto pa štiri mesece in se ga uporablja kot
               davčni zakon.</p>
               <p>Drugo. Moram malo izven tega, bom najprej komentiral čebelje panje. Kolega Sok in
               nekateri so omenjali, res je, imamo AŽ panje, imamo ameriške, ampak imamo tudi
               Krniče, pa imamo 8-satne Žnidaršičeve panje pa devet pa deset in bi na to aludiral,
               kar je kolega Cvikl povedal, dajmo potem 45 panjev 8-satnih pa bomo prišli na tisto,
               kot če bi jih imeli 40 10-satnih. Ampak zakaj sem to uporabil? Iz enega preprostega
               razloga. Če bi bil to namen, kar kolega Cvikl razlaga, da je z amandmajem k 1. členu,
               da bi rad odprl razpravo, zakaj ni amandmiral potem 3. člen, ki govori o
               retroaktivnosti za leto 2005, in bi nepotrebno bilo, da smo sedaj klicali
               zakonodajno-pravno službo državnega zbora, da nam razlaga, ali je zakonita ta
               določitev tega obdobja, ki pravi, da v 30-tih dneh po sprejetju tega zakona morajo
               davčni zavezanci iz leta 2005 prijaviti dohodnino. Če bi bil korekten ali bi bila
               poslanska skupina, vsaj del, ki jo on predstavlja v tej poslanski skupini, ker
               nekateri kolegi menda so tudi pri meni lobirali, naj gre zakon skozi, tak kot je, bi
               amandmiran bil 3. člen in bi opravljal retroaktivnost oziroma ureditev zadeve za leto
               2005. Tisti, ki so prijavili do konca januarja, bi bili obdavčeni, ostali bi bili
               verjetno davčni prekrškovci in verjetno bi plačali ne vem koliko 100 kot fizične
               osebe, verjetno kot pravne osebe pa kaj več kazni, ker niso napovedali davka za leto
               2005.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Replika. Gospod Cvikl, imate repliko na 1. člen, ki govori o čebelarstvu.
           </p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Seveda, vedno samo na 1. člen. Poglejte, gospodu Bajcu repliciram na navedbe, ki so
               netočne. Glejte, nam ni treba pisati amandmaja na 3. člen, ker mi ne nasprotujemo
               temu, da se ta zakon sprejeme tako, kot je sedaj oblikovan. Temu je nasprotovala
               vlada Republike Slovenije, ki je rekla, da za 40 ali 45 panjev določbe tega zakona
               veljajo samo za leto 2006. Vlada Republike Slovenije gospoda Janše je rekla nekaj
               drugega, kar ste rekli poslanci vladajoče koalicije. Jaz vem, zakaj je to vlada
               rekla, ker, če obstaja neka zakonodajno-pravna služba na vladi, ne bi spustila čez
               vlado drugačnega teksta. In zato vam pravim, gospod Bajc, če bo v tem državnem zboru
               prevladalo stališče, bo to mogoče narediti, potem je to lahko tudi za 45 panjev in v
               tretjem branju še za kaj drugega. Ta zakon je v 1. členu - in govoril bom o 1. členu,
               da ne bo seveda pomote - najprej govoril o tem, da imamo posebno ureditev za vinarje
               in oljarje. Se pravi, 1. člen pravi, da se doda novi 45.b člen, ki se glasi Določitev
               davčne osnove od dohodkov proizvodnje vina in oljčnega olja. Potem pa se je na
               podlagi amandmajev slovenskih čebelarjev naslov člena spremeni v drugem branju
               Določitev davčne osnove od dohodkov proizvodnje vina, oljčnega olja in čebelarstva.
               In če boste vi predlagali danes in nas boste podprli v amandmaju k 1. členu, potem
               bomo lahko tukaj napisali še kaj drugega: Določitev davčne osnove od dohodkov od
               proizvodnje vina, oljčnega olja, čebelarstva in tako dalje; vse, kar si lahko vlada
               Republike Slovenije, ker ji bo tako rekel državni zbor z glasovanjem v drugem branju,
               domisli do tretje obravnave, ker je to politična volja tega državnega zbora, in jaz
               samo na to opozarjam, nič drugega. Zato se ne bi sprenevedali, da ne vemo, kaj
               delamo. Uvajamo novo prakso pri vinu, oljčnem olju in čebelarstvu in gospod Šircelj
               je povedal korektno. Jaz tu zaključujem repliko. To je vlada ugotovila lahko šele v
               letu 2005, takrat je od 3. decembra 2004 bil minister gospod Bajuk.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Rezman, imate besedo, prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. No, jaz bi rad k temu amandmaju rekel naslednje. Prvič bi rad opozoril
               na nevzdržnost argumentacije. In drugič - spomnil sem se ob tem neke knjige, ki jo je
               napisal Arthur Schopenhauer in govori z naslovom o eristični dialektiki. Ta
               poenostavljeno pomeni, da se naučimo odgovarjati tistim, ki hočejo imeti na vsak
               način prav, tudi kadar nimajo prav; in jaz bom skušal to zdaj pokazati. Če je resen
               namen povečevati število panjev, tako pač piše v tem amandmaju, iz 40 na 45, potem bi
               morala biti tudi ustrezna obrazložitev napisana. Obrazložitev je napisana neustrezno,
               prvič slovnično nekorektno in drugič vsebinsko povsem mimo. Drugič, če bi držala
               argumentacija, da od viška glava ne boli, potem je treba povedati, da je 45 več kot
               40, da je 50 več kot 45, da je 55 več kot 50 in da je največ vse. Skratka, pridemo do
               tega, da sploh ne more biti nobena številka zapisana. Če bi bilo tako, kot pravijo
               nekateri, da želijo odprtje tega člena samo zavoljo tega, da bi lahko do tretje
               obravnave še kakšno izjemo stisnili zraven, potem moramo povedati, da ta pot nikoli
               ni zaprta, zmeraj lahko predlagajo predlog zakona o spremembah in dopolnitvah zakona.
               O tem smo danes že govorili, kako se to spreminja in bodo dajali svoje predloge zopet
               <q>"ad infinitum"</q>, imajo to možnost in poslovnik jim to omogoča. Nimajo pa najbrž ne
               moralne in ne politične pravice zavirati sprejem tega zakona, ki mora vstopiti v
               aktualnost. Ker še zmeraj govorim o tem amandmaju, kar zadeva javnih interesov, so po
               moji sodbi, o tem sem govoril prej, ko sem stališče predstavljal, naši javni interesi
               temeljna ekologija s tega področja, ki je ne moremo z nobenim denarjem nadomestiti,
               tudi z uvozom ne, je javni interes za ohranitev naše kulturne krajine, je javni
               interes, da bomo imeli socialno vzdržno podobo in tako naprej. In nadaljujem, kadar s
               temi javnimi interesi ne povzročamo tega, da bi preprečili, da bi posegali v
               pridobljene koristi, ki jih nekdo z ustavo in zakonom že ima, takrat je dopuščena
               tudi retroaktivnost, tako piše v 155. členu ustave.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Presečnik, imate proceduralno vprašanje?</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Proceduralni predlog imam, da prekinemo s to razpravo, ker ima ta dopolnjeni predlog
               zakona štiri člene, kot jih lahko preberemo, amandma je pa vložen na 45.b člen, ne na
               1. člen, kot ste prej v razpravi trdili. Jaz trdim, da na zakon, ki ima štiri člene,
               ne more biti vložen amandma na 45.b člen, in je zaradi tega po moji oceni
               brezpredmeten in je tudi <q>"brez veze"</q> o njem razpravljati dve uri pa še naslednjo eno.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Glede na vašo pripombo to predlagatelj lahko popravi do konca razprave. Gospod
               Cvikl, boste popravili? V redu. Besedo ima gospod Horvat Feri, prosim.</p>
            </sp>
            <sp who="SDZ4:HorvatFrancFeri">

               <speaker>FRANC (FERI) HORVAT:</speaker>

               <p>Hvala za besedo. Kolegice in kolegi! Nisem imel namena, da se oglašam, vendar je
               malo časa na razpolago in tudi nimam potrebe, da bi kaj dosti govoril. Mislim, da je
               kolega Slavinec dal karte na mizo in odkrito povedal, da je namen tega člena ne
               zavirati sprejem zakona, ampak spraviti notri po možnosti, če bo volja za to, tudi
               bučno olje. Lahko se reče škoda oziroma zakaj se ni prišlo s tem predlogom prej. Pač
               dobro, ni se prišlo. Če bo dobra volja, ta možnost še obstoja. Jaz bi apeliral na
               vas, da če smo benevolentni do ostalih treh vrst proizvajalcev in proizvodov, kar
               podpira in sem zadovoljen, da je tudi vlada do tega benevolentna, ker je to prispevek
               k razvoju podeželja, da bi dali možnost, da se tudi bučno olje oziroma proizvajalce
               bučnega olja vključi. Državni sekretar je omenil sosednjo Avstrijo. Tisti, ki hodimo
               čez mejo v sosednjo Avstrijo, zlasti Štajersko in Gradiščansko, vidimo, da pri vsaki
               drugi hiši ponujajo, prodajajo bučno olje; in to je lahko zelo pomembna dopolnilna
               dejavnost za posameznike, za državne finance pa ne pomeni neke izgube ali
               obremenitve, prej obratno. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Petan, imate besedo.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo. Ta stvar postaja malo komična. Prepiramo se tukaj in preprečujemo o
               45-ih panjih ali pa 40-ih panjih; ne vem, kaj je bolj pomembno, pa še tam smo
               ugotovili, da so različni panji. To se pravi, je zelo nedefinirano. Me pa ne čudi, da
               je stvar prišla tako daleč, kajti ta novela, ki jo sedaj tukaj imamo, spreminja nek
               zakon iz leta 2004, to je iz julija. To je bilo enega vročega dneva, ko smo deset
               minut pred sejo dobili dve kili in 35 amandmajev, o katerih smo potem čez 10 minut
               odločali, in tam je šlo zelo hitro naprej, ker mislim, da je bilo brez opozicije
               tiste 2 kile in 35 amandmajev sprejetih. Tudi kaj dosti diskutirati se tam ni dalo in
               danes se tudi zaradi tega, ne izključno zaradi tega, prepiramo o 45-ih panjih. To je
               menda že tretja ali četrta dopolnitev, četrta dopolnitev tega zakona. Hvala, da ste
               me spomnili, zakaj je bilo potrebno to takrat tako na hitro sprejeti, ko smo dobil
               tisti 2 kili 35 amandmajev na sejo, sedaj pa govorimo in imamo amandmaje o teh
               slavnih 45-ih panjih, za katere ugotavljamo, da so različni. In ker se ne moremo
               zmeniti, kakšni so ti panji, bi predlagal, da bi bil naslov tega <q>"Spremembe zakona o
               dopolnitvah zakona o vinu, oljčnem olju in o trotih"</q>. Mislim, če bi namesto panjev
               rekli, koliko trotov mora biti, potem bi verjetno bolj točno lahko imeli definirano
               to področje in se ne bi potem prepirali, ali je to toliko čebel, ali je malo več ali
               malo manj čebel. Ko računajo dacarji, koliko meda bo od tod, mislim, da bi bili troti
               najbolj primerni, ker bi definirali neko družino. S tem sem samo hotel ponazoriti, o
               čem se v bistvu mi tukaj pogovarjamo in čemu služi ta amandma in kakšno vrednost ima
               ta amandma, nič drugega. Pa ne želim biti žaljiv za nobenega. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Cvikl, res ste bil napisani. Še vi. Prosim. Še vedno teče
               razprava o amandmaju k 1. členu.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>No, mislim, da se tu sploh ne pogovarjamo o panjih, čeprav so panji pomembni, ne o
               trotih, ampak se pogovarjamo o tem, ali vlada kot matična za predlaganje zakonov
               pravzaprav podpira ali ne podpira logiko tega zakona. Sploh se ne pogovarjamo samo o
               vprašanju števila panjev. Pogovarjamo se v edini možni obliki razprave, glede na to,
               da je drugo branje bilo zaključeno na seji matičnega delovnega telesa, kot je bilo, o
               tem, da bi lahko ta problem, o katerem danes razpravljamo, rešili že, preden so se
               vlagale dohodninske napovedi za leto 2005 - če bi vladajoča koalicija bila
               pripravljena sprejeti zakon v mesecu februarju, ki ga je predlagala neka druga
               poslanska skupina. Samo za to tu gre. Samo za to.</p>
               <p>Kar se pa tiče teh amandmajev v letu 2004, gospod, ki ste prej govorili, vam moram
               pa tako povedati. Če tisti zakon takrat ne bi bil sprejet, potem gospod predsednik
               vlade danes na tiskovni konferenci ne bi mogel govoriti o tem, da je Slovenija tudi
               zaradi sprejema tistega in še drugih davčnih zakonov med novimi članicami Evropske
               unije najbolje zasidrana v Evropski uniji in bo edina čez dobrih sedem mesecev
               prevzela evro. To so pač dejstva. Zdaj, če jih vi ne želite sprejeti, jaz tu ne morem
               pomagati.</p>
               <p>Moja razprava in naša intenca vložitve amandmaja je bila omogočiti v tretji
               obravnavi, ko bo potrjeno, da so vinarji, oljarji in čebelarji tako pomembni, da se
               jim to pravico sedaj po dveh mesecih, kot je bilo to predlagano prej, daje tudi po
               volji vladajoče koalicije, da to naredimo še za koga drugega. Poslanci iz naše
               poslanske skupine, tudi kolega Horvat maloprej, so seveda govorili, kdo in kateri
               proizvajalci olja bi to lahko bili. Ampak o tem naj presoja v času med drugim in
               tretjim branjem pač tisti, ki naj bi izvajal vlogo matičnega predlagatelja, da ne
               rečem matice zakonov, in to je vlada Republike Slovenije. Vlada Republike Slovenije
               ni predlagala čebelarjev v 1. členu, ki popravlja 45.b člen, in vlada Republike
               Slovenije ni v 3. členu uvajala te možnosti za leto 2005. Zato seveda želim, da
               vlada, ki bo danes s potrditvijo v drugem branju dobila ustrezno politično sporočilo,
               v času do tretjega branja naredi še kaj. In mi ji samo to omogočamo - če boste
               poslanci vladajoče koalicije podprli naš amandma. Če pa ne boste podprli amandmaja,
               potem pa pravzaprav samo potrjujete to, da je edini razlog, zakaj danes sprejemamo ta
               zakon, ta, da ste bili proti zakonu, ki ga je predlagala druga opozicijska stranka.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima predstavnik vlade, gospod mag. Šircelj. Prosim.</p>
            </sp>
            <sp who="SDZ4:ŠirceljAndrej">

               <speaker>MAG. ANDREJ ŠIRCELJ:</speaker>

               <p>Hvala lepa, gospod predsedujoči. Spoštovane poslanke in poslanci! Vlada je
               analizirala zakon o dohodnini, kaj se dogaja za leto 2005. Na podlagi teh analiz in
               učinkov je predlagala zakon o spremembah in dopolnitvah zakona o dohodnini in na tej
               podlagi predlagala, da se oljarji in vinarji obdavčijo na podlagi katastrskega
               dohodka oziroma povečanega katastrskega dohodka. S tem je vlada izrazila stališče. In
               v kolikor bo vlada ugotovila, da obstajajo neka nesorazmerja glede na obdavčitev iz
               preteklosti, da obstajajo preveliki administrativni problemi, bo to naredila tudi v
               prihodnje. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo <gap n="...."/> Izvolite, gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsedujoči, vseeno bi prosil preden zaključite razpravo, ker ste to začel,
               ker sem razumel, da boste dali besedo <gap n="...."/><stage>/Oglašanje iz klopi./</stage></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Cvikl, nisem še do konca povedal, kaj mislim narediti ob mojem zaključku. Mi
               berete misli?</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Ne. Poglejte, gospod predsednik, če vi zaključite razpravo, potem karkoli bo gospod
               iz zakonodajno-pravne službe povedal, ne moremo uporabiti v nadaljevanju razprave.
               Mislim, da je prav, da v času razprave to pove. In preden zaključite razpravo, dajte
               besedo gospodu iz zakonodajno-pravne službe, da bi lahko na podlagi razpoložljivega
               časa še z novim vedenjem o tem, kar bo gospod predstavnik zakonodajno-pravne službe,
               zaključili razpravo. Zato prosim, da ne zaključite razprave, ampak daste besedo, kot
               je bilo predlagano že nekajkrat, predstavniku zakonodajno-pravne službe. Vprašate, če
               še kdo kaj želi povedati, in potem zaključite razpravo. Ampak razpravljati in čakati
               na zakonodajno-pravno mnenje, razpravljati zaradi tega, da bi dobili mnenje
               zakonodajno-pravne službe, potem pa onemogočiti razpravo po izrečenem mnenju
               zakonodajno-pravne službe nima nobenega smisla. Poslovnik namreč lepo pravi, če
               predsedujoči državnega zbora oceni, da je treba na sami seji razrešiti določeno
               pravno vprašanje, ko le-ta še teče. Ne, ko je zaključena; če vi zaključite razpravo,
               je seja zaključena, bi pač prosil, da lahko gospod predstavnik zakonodajno-pravne
               službe pove mnenje prej, preden vi zaključite razpravo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Dovolite mi sedaj, da zaključim svoje misli brez prekinjanja. Opozoril bi
               vas, da seja državnega zbora traja do 3. maja, teče še 3. maja. To je prvo. Drugo,
               sedaj je potekala razprava. Res nisem pravnik, vendar se bom držal poslovnika in bom
               poskušal biti čim bolj natančen. To, kar sem do sedaj spremljal v državnem zboru.
               Drugo, razprava je potekala o amandmaju k 1. členu, ki je bil točno definiran, za kaj
               se gre: za čebelarstvo in za število panjev. Jaz nisem nič drugega našel v tem
               amandmaju. To je bil amandma in ni govoril o ničemer drugem, niti ne o zakonu.
               Tretje. Še to bi rad videl, da se odločam to pot sam, kljub temu da sem vprašal tudi
               za mnenje. Tretje. Danes bomo glasovali o amandmaju k 1. členu. Po končanem
               glasovanju o amandmaju k 1. členu, če ta ne bo sprejet, bomo glasovali o dopolnjenem
               predlogu zakona o dopolnitvah zakona o dohodnini. Takrat bomo šele odločali o tem,
               kar ste vi v razpravi govoril, gospod Cvikl. Zato bom nadaljeval sejo s tem, da bom
               zaključil razpravo o amandmaju. Ker pa je bilo v proceduralnih vprašanjih in tudi v
               vaši razpravi nekaj le takega, kar bi pri vas ustvarilo sum o pravni podlagi tega,
               sem prosil predstavnika oziroma vodjo zakonodajno-pravne službe državnega zbora, da
               spremlja našo razpravo, in po končani razpravi ga prosim za njegovo mnenje. Obenem
               vas tudi obveščam, da imate priliko proceduralnega vprašanja pred glasovanjem o
               zakonu samem danes zvečer. Hvala. Izvolite prosim. Gospod Mozetič, vodja
               zakonodajno-pravne službe državnega zbora.</p>
            </sp>
            <sp who="SDZ4:MozetičMiroslav">

               <speaker>MAG. MIROSLAV MOZETIČ:</speaker>

               <p>Spoštovane poslanke, spoštovani poslanci! Povedano mi je bilo, da je vprašanje
               povezano z povratno veljavo pravnih aktov, torej s tujko retroaktivnost zakona.
               Mislim, da ne bom nič novega povedal, vsi dobro poznate ustavno določbo, 155. člen,
               da kot prvo postavlja načelo, da pravni akti veljajo samo za naprej, kar je povsem
               normalno. Vendar v drugem odstavku daje ustava določeno možnost, določeno izjemo, in
               sicer bom prebral točno določbo, da ne bo sporno: Samo zakon lahko določi, da imajo
               posamezne njegove določbe učinek za nazaj, če to zahteva javna korist in če se s tem
               ne posega v pridobljene pravice. Če je vprašanje, ki je bilo meni sporočeno, če je to
               vprašanje, lahko ugotovimo tukaj nesporno, da gre za zakon, da gre za posamezne
               določbe zakona, ki naj bi veljale za nazaj, da očitno ne posegajo v pridobljene
               pravice. Vprašanje, na katerega je potreben odgovor in je še dodatni pogoj, če to
               zahteva javna korist. Če to zahteva javna korist, kaj je javna korist? Ali je podana
               javna korist, mora povedati predlagatelj, mora povedati vlada. Na državnem zboru pa
               je, da oceni, ali je javna korist podana, ali je mogoče potem tako določbo, ki bo
               učinkovala za nazaj, sprejeti ali ne in ali bo skladna z ustavo ali ne. Kaj drugega
               zakonodajno-pravna služba v tem trenutku ne more povedati.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim? Proceduralno, izvolite prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Dajem proceduralni predlog zato, da bi razrešili to dilemo, ki verjetno je vsem
               poznana. Vlada namreč v svojem tekstu ni predlagala retroaktivnosti. In kot sem
               razumel gospoda Mozetiča, je povedal, da je vlada tista, ki mora povedati, ali je to
               v javnem interesu.</p>
               <p>Poslanci vladajoče koalicije so predlagali amandma, ki uvaja retroaktivnost. Zdaj se
               je pač treba odločiti, ali so poslanci vladajoče koalicije vlada ali pa je vlada
               sposobna povedati, da je to v javnem interesu. Za to dilemo ves čas gre. Če bi mi
               dobili danes soglasje vlade k temu amandmaju ali pa če bi dobili, če hočete, mnenje
               vlade, potem vseh teh vprašanj ne bi bilo. Seveda bi jih sprejemal, ampak kot ste
               slišali gospoda predstavnika zakonodajno-pravne službe, vlada se mora tu jasno
               izraziti, da je to v javnem interesu. Jaz s tem nimam nobenega problema, samo vlada
               je tista, ki mora to povedati, če pač še imamo v Sloveniji parlamentarno demokracijo
               in spoštujemo neke procedure. In prav je, da vlada to pove. Gospod Petan, če je vam
               vlada povedala, jaz tega ne vem. Jaz želim, da vlada to pove tukaj, na seji državnega
               zbora. To bo sicer presedan. Ampak v tej državi je vse mogoče. In jaz bi samo rad
               glede na mnenje zakonodajno-pravne službe, ki je bilo dvakrat izraženo, najprej v
               razpravi in danes tukaj, da je jasno izraženo, da je v javnem interesu, da bomo za
               leto 2005 uvedli - in je prav, da to uvedemo, če vlada tako meni, in poslanci
               vladajoče koalicije ste to predlagali - izjemo od sistema, ki je veljal za vse, za
               proizvajalce vina, oljčnega olja, čebelarje. In če boste podprli naš amandma, bo
               možno odpreti še kaj, še za koga drugega. Zato imamo izvršno oblast. In nimate
               izvršne oblasti vodje poslanskih skupin. Pove naj vlada, če je to v javnem interesu.
               In vsa ta diskusija je namenjena točno temu vprašanju, da bomo razumeli v slovenski
               parlamentarni demokraciji, kdo ima kakšno vlogo. Če pa vmes želi kdo drugače
               interpretirati ustavo ali pa nekaj sprejeti, ne da bi bila jasna politična
               odgovornost tistega, ki je to predlagal, v tem primeru vlada Republike Slovenije, če
               se bo strinjala, tega pa sam ne morem sprejemati, ker potem naenkrat ne bo več jasno,
               kakšen je ta pravni red. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Mislim, da je bila v toku današnje razprave tudi možnost, da predstavniki
               vlade povedo, kaj je prav, kaj je narobe, da se vključijo v našo razpravo. Zato vam
               sporočam, da bomo o amandmaju v skladu s časovnim potekom seje zbora odločali danes v
               okviru glasovanj pol ure po končani 16. točki dnevnega reda oziroma najkasneje ob
               19.55 uri.</p>
               <p>S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA - PRVA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O PREVZEMIH.</title>
               </p>
               <p>Predlog zakona je v obravnavo zboru predložila skupina poslancev s prvopodpisanim dr.
               Matejem Lahovnikom. V zvezi s tem zakonom je skupina desetih poslancev s
               prvopodpisanim dr. Matejem Lahovnikom zahtevala, da državni zbor opravi splošno
               razpravo. Besedo dajem predstavniku predlagatelju zakona za dodatno obrazložitev
               predloga zakona. Gospod dr. Lahovnik, izvolite, prosim.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Spoštovane poslanke, poslanci, spoštovani gospod minister! Z zakonom o prevzemih
               želimo predlagatelji odpraviti nekatere pravne praznine, ki po našem mnenju obstajajo
               v slovenski zakonodaji. Poglavitne rešitve tega zakona bi lahko povzel na kratko na
               naslednji način. Z zakonom želimo dodatno določiti vse subjekte, za katere velja
               zakon o prevzemih, pri čemer ta zakon razširimo tudi na nejavne delniške družbe, to
               je tiste, ki ne kotirajo na organiziranem trgu vrednostnih papirjev, imajo pa več kot
               milijardo tolarjev celotnega kapitala in več kot 250 delničarjev. Prav tako se s tem
               zakonom uvaja dodatni kriterij povezanih oseb za ugotavljanje obveznosti dati ponudbo
               za odkup oziroma ponudbo za prevzem. Kot veste, to ureja sicer že obstoječi zakon,
               vendar po našem mnenju to ni ustrezno definirano. Prav tako s tem zakonom določamo
               obveznost sodelovanja in obveznost izmenjave podatkov med Agencijo za trg vrednostnih
               papirjev in Uradom za varstvo konkurence. Kot veste, je tipičen primer pivovarska
               vojna, kjer je bilo sodelovanje med obema organoma, med Uradom za varstvo konkurence
               in Agencijo za trg vrednostnih papirjev onemogočeno, ker obstoječi zakon tega
               sodelovanja ne omogoča na ustrezen način. Prav tako se bistveno povečujejo sankcije
               tako v finančnem delu kakor tudi se zaostrujejo v civilnopravnem delu ter se določa
               Agencija za trg vrednostnih papirjev kot prekrškovni organ. Natančneje so opredeljeni
               tudi roki, v katerih se objavi in spreminja ponudba za odkup ter spremenjen način
               sprejema konkurenčne ali spremenjene ponudbe za odkup. Agenciji za trg vrednostnih
               papirjev so podeljene dodatne pristojnosti v zvezi z določitvijo primerne cene
               delnic, na novo so opredeljena obrambna dejanja uprave ciljne družbe, uvedena je
               pravica do iztisnitve in pravica prodaje manjšinskega deleža, skrajšani so roki za
               objavo pomembnih poslovnih dogodkov. Spoštovane poslanke, poslanci, spoštovani gospod
               minister in predsedujoči, tisto kar je potrebno posebej izpostaviti in kar so
               bistvene lastnosti novele zakona o prevzemih, ki jo predlagatelji predlagamo, pa je
               naslednje: prvič, s tem zakonom omogočamo dodatno zaščito malih delničarjev na tako
               imenovanem sivem trgu, večino prometa v Sloveniji se pravzaprav opravi na tako
               imenovanem sivem trgu, sivega trga ne regulira ne Agencija za trg vrednostnih
               papirjev ne borza.</p>
               <p>Večina teh transakcij se odvija daleč od kontrole ustreznih institucij. Na sivem trgu
               vlada prava džungla kar se tiče trgovanja z vrednostnimi papirji in verjamemo, da
               lahko s tem zakonom bistveno pripomoremo k večji preglednosti trgovanja, s tem pa
               tudi k zaščiti malih delničarjev na sivem trgu. Dovolite mi, da vam dam primer. Z
               delnicami Telekoma ali delnicami Nove Ljubljanske banke, z delnicami zavarovalnice
               Triglav, z delnicami vseh tistih podjetij, ki niso uvrščena na organiziran trg
               vrednostnih papirjev, na borze, se trguje na sivem trgu. Obseg teh transakcij je zelo
               velik, vprašljiva je primernost cene, mnogi odkupujejo te delnice pod izrazito
               ugodnimi pogoji, mali delničarji ne dobijo za to primerne odškodnine, primerne cene,
               ni nikakršnega nadzora nad tem trgovanjem, zato se nam zdi prav, da to trgovanje na
               sivem trgu reguliramo.</p>
               <p>Druga stvar, ki jo želim posebej izpostaviti, je preprečevanje "insiderstvaa pri
               menedžerskih odkupih podjetij, s tem zakonom določamo institut primerne cene, prav
               tako se preprečuje, da bi se ciljna družba sama zadolžila in v bistvu odkupila sama
               sebe. S tem zakonom mora menedžment, če želi odkupovati delnice, natančno opredeliti
               vrednost podjetja, metodologijo za določitev vrednosti podjetja, razloge za izbrano
               metodologijo, prav tako je opredeljena vloga revizorja in še nekateri drugi
               instituti. Več pa v času razprave, ker je čas potekel. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Lahovniku. Besedo dajem predstavniku vlade, mag. Andreju Vizjaku,
               ministru za gospodarstvo. Izvolite.</p>
            </sp>
            <sp who="SDZ4:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Spoštovane poslanke in poslanci. Spoštovani predsednik. Vlada Republike
               Slovenije in ministrstvo za gospodarstvo, ki je pristojno za pripravo prenovljene
               prevzemne zakonodaje, se zavedata pomena po spremembi in potrebe po spremembi oziroma
               prenovi prevzemne zakonodaje, ki jo zahteva dosedanja aplikacija zakona kot tudi
               zaveze po implementaciji direktive o ponudbah za prevzem. Zaradi temeljitosti posega
               se je vlada odločila oblikovanje novega zakona o prevzemih tudi narediti. Pri
               pripravi tega je sodeloval v nasprotju s tem konkretnim predlogom danes tu zelo širok
               krog strokovnjakov, ekspertov, institucij in seveda ključno je, da je problematika
               zelo interdisciplinarna in povezana s sistemsko materijo prevzemne zakonodaje.</p>
               <p>Seveda je prenovljena prevzemna zakonodaja povezana tudi z aktualnimi spremembami
               zakonov, zlasti zakonov o gospodarskih družbah, zakonom o prekrških. Ta konkretni
               zakon o prevzemih pravzaprav odraža vsebino, osnovo zakona, ki je bil v zakonodajni
               postopek poslan že leta 2003. Gre za stare osnove, ki so neusklajene z že
               uveljavljenimi direktivami, kakor tudi neusklajene s sprejeto zakonodajo v Sloveniji.</p>
               <p>Normativni okvir prevzemne aktivnosti v Evropski skupnosti se je namreč od leta 2003
               do danes bistveno spremenil. Ob sprejeti direktivi je bila v okviru akcijskega načrta
               spremenjena in dopolnjena tudi vrsta aktov, ki posegajo na področje direktive oziroma
               prevzemne aktivnosti.</p>
               <p>Zakon o prevzemih, ki je danes tukaj v parlamentu, tega ne upošteva, kar podaja tudi
               resne in utemeljene pomisleke glede usklajenosti tega konkretnega predloga z
               direktivo, na kar se predlagatelj žal sklicuje. Poleg tega predlagani zakon ne
               vključuje številnih rešitev, ki so nujne za razvoj trga vrednostnih papirjev v
               Sloveniji. Menimo, da bi bilo med drugim potrebno oblikovati enotna pravila za vse
               udeležence trga vrednostnih papirjev. Ne vem, zakaj se pojavljajo določene izjeme
               oziroma posebne obravnave, uskladiti je potrebno prevzemno obravnavo z določbami
               drugih prenovljenih zakonov, predvsem zakona o gospodarskih družbah, zakona o trgu
               vrednostnih papirjev in bančništva, ter ustrezno urediti probleme parkirišč, določiti
               primerno višino glob in sankcionirati kršitelje. Glede na navedeno vlada ne more
               podpreti tako oblikovanega predloga zakona o prevzemih, zato tudi predlaga državnemu
               zboru, da tega zakona ne sprejme oziroma sprejme sklep, da ni primeren za nadaljnjo
               proceduro. Naj omenim zgolj nekaj po naši oceni evidentnih neskladij z evropsko
               direktivo kakor tudi nacionalno zakonodajo. Namreč zakon, ki je tukaj na mizi, ne
               upošteva usklajenega delovanja, kot to izrecno določa direktiva o prevzemnih
               ponudbah. V direktivi o prevzemnih ponudbah je zelo stroga dikcija, kaj, kdaj se
               štejejo osebe oziroma v katerih primerih se šteje delovanje usklajeno. To je zelo
               pomembno tudi za zaščito malih delničarjev, kajti če omogočamo še naprej zlorabe tega
               instituta oziroma nestriktno spoštovanje direktive, so prav nezaščiteni mali
               delničarji in to je prav v nasprotju s tistim, kar predlagatelj trdi, da so tukaj
               zaščiteni mali delničarji. Če omogočamo tudi naprej sicer usklajeno delovanje, kar pa
               po zakonu ne bi bilo, potem pomeni, da ni prevzemne ponudbe, in pomeni, da niso
               zaščiteni mali delničarji. V nasprotju s sprejetim zakonom, ki ga je sprejela že
               vlada prejšnji teden, se namreč šteje za dokazno breme v nekaterih primerih na strani
               oseb, ki delujejo povezano, da mora dokazati, da ne delujejo povezano, in to je
               pravzaprav zelo pomembna zaščita tega usklajenega delovanja.</p>
               <p>Naj omenim obveščanje delavcev. S tem se ta zadeva v nasprotju z direktivo, ki to
               zahteva, pa novela zakona sploh ne ukvarja, kajti obveščanje delavcev je obvezno v
               primeru prevzemne namere. Skratka, gre za neusklajen tekst tako z direktivo kakor
               tudi za slovensko nacionalno zakonodajo, zaradi tega še enkrat ocenjujemo, da predlog
               ni primeren za nadaljnjo obravnavo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Sledi predstavitev stališč poslanskih skupin. Gospod Vili
               Rezman bo predstavil stališče poslanske skupine Demokratične stranke upokojencev.
               Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Naše stališče bo relativno kratko. Naj uvodoma povem, da mi ne bomo
               podprli nadaljevanja postopka zakona, ki je predlagan, z ambicijo, da več pozornosti
               posvetimo tistemu zakonu, ki ga že tudi imamo na mizi in ki ga je vlada predlagala.</p>
               <p>V zvezi z zakonom o prevzemih je javnosti jasno, da prevzemi nimajo pri nas dolge
               zgodovine. Jasno je, da je to manj poznan pojav pri nas, in jasno je tudi, da
               vsakokrat, ko se kakšen prevzem dogodi, to povzroči silno razburjenje v javnosti,
               razburjenje pri malih in velikih delničarjih in pri vseh tistih, ki jih to zanima.
               Bodisi zaradi načina, kako je bilo kaj izvedeno, bodisi zaradi korektnosti, bodisi
               zaradi namenov, posledic ali primernosti prevzemanja posamičnega gospodarskega
               subjekta.</p>
               <p>Mi se strinjamo s tisto argumentacijo, ki je bila posredovana z vladne strani v
               zvezi s pomanjkljivostjo tega predloga, o katerem sedaj govorimo, in ni potrebno
               ponovno navajati. Ministru je ravno zmanjkalo časa, da bi povedal vse, kar je vlada
               tudi zapisala. Mi se preprosto strinjamo s tem, da moramo pustiti prostor za
               razmislek o novem predlogu, o tistem, ki ga je pač vlada pripravila in za katerega
               tudi sami sodimo, da temeljiteje povzema direktivo in našo lastno domačo zakonodajo,
               kar je eden izmed manjkov predloga, ki ga je skupina poslancev predlagala.</p>
               <p>Mi ne zavračamo tega predloga oziroma skupine poslancev zato, ker bi bil nepotreben,
               tudi ne zato, ker bi bil tako slab, da ne bi bil vreden razmisleka, in tudi ne zato,
               ker bi menili, da je tako slab, da se nič ne bi dalo z amandmaji popraviti. Preprosto
               imamo na mizi zajetno gradivo, ki mu moramo posvetiti svoj čas, ki se imenuje predlog
               o zakonu ne zgolj o spremembah in dopolnitvah, in temu zakonu bomo svojo pozornost mi
               v poslanski skupini tudi posvetili.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bojan Starman bo predstavil stališče poslanske skupine Slovenske
               demokratske stranke.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Hvala lepa za besedo, gospod predsednik. Spoštovani! Veljavni zakon, ki je nastal v
               letu 1997 in 1999, je bil sprejet ob zaključku lastninskega preoblikovanja podjetij,
               ko se je že začel razvijati sekundarni trg vrednostnih papirjev in se je pokazala
               potreba po pravni ureditve postopkov za prevzeme gospodarskih družb.</p>
               <p>Takratni zakon je imel v ospredju svoje vsebine ureditev trga vrednostnih papirjev
               in delovanje delniških družb. Ta zakon je ob svojem nastanku sicer vključeval moderne
               elemente prevzemne regulative in sledil predlogom oblikovanja evropskega prevzemnega
               akta, vendar iz perspektive današnjega dne kaže vrsto pomanjkljivosti in
               tranzicijskih posebnosti, ki zahtevajo ustrezno prenovo in uskladitev v duhu
               priložnosti za kapitalski trg Republike Slovenije kot članice EU.</p>
               <p>Ta zakon, ki trenutno velja, je bil sprejet po načelih moderne prevzemne zakonodaje,
               kot je enaka obravnava vseh delničarjev, obvezna prevzemna ponudba pri doseganju
               prevzemnega praga, dolžnosti razkritja podatkov in omejitev nekaterih obrambnih
               dejanj, ki bi preprečevala prevzem. Veljavni zakon je iz tranzicijskega obdobja, s
               številnimi nacionalnimi posebnostmi, ki ga uporabniki na trgu kapitala pogosto
               izigravajo v škodo malih vlagateljev. Ureditev prevzemov v skladu z mednarodnimi
               standardi je nujna za internacionalizacijo slovenskega trga kapitala, za izvedbo
               načrtovane privatizacije prek portfeljskih vlagateljev, za bolj transparentno vlogo
               države v gospodarstvu in za učinkovito zaščito malih delničarjev. To se pravi, da je
               vrsta razlogov, ki narekujejo, da zakon potrebujemo. Vendar pa je ta zakon, ki ga
               imamo pred sabo, nastajal v podobni obliki, kot je nastal že leta 2003, in je bil
               takrat v parlamentu zavrnjen kot neustrezen. Od takrat je bila ob sprejeti direktivi
               2004/25 v okviru akcijskega načrta spremenjena ali dopolnjena vrsta aktov, ki
               posegajo na področje direktive oziroma prevzemne aktivnosti. Zakon, ki ga imamo pred
               sabo, tega ne upošteva, čeprav je problematika tesno povezana tudi s pomanjkljivostmi
               slovenske prevzemne zakonodaje. Ker ni uspel predstavnik vlade, bom še jaz mogoče
               ponovil nekaj točk, ki v tem predlogu zakona niso ustrezno rešene.</p>
               <p>V tem predlogu ni ustrezno implementirana določba 2. člena, točke D direktive, ki
               določa osebe, ki delujejo usklajeno. Direktiva opredeljuje osebe, ki delujejo
               usklajeno, kot fizične ali pravne osebe, ki sodelujejo s ponudnikom ali družbo
               izdajateljico na podlagi bodisi izrecnega ali tihega sporazuma, izraženega v pisni
               ali ustni obliki, katerih cilj je pridobiti kontrolo nad ciljno družbo ali
               onemogočiti uspešen izid ponudbe. Ta predlog takšnega usklajenega delovanja sploh ne
               obdeluje.</p>
               <p>Prav tako v tem predlogu ni v celoti implementirana določba 4. člena direktive, ki
               določa, da morajo države članice opredeliti pravila v zvezi s pristojnostjo nadzornih
               organov, kadar gre za družbe, ki imajo sedež v eni od članic Evropske skupnosti.</p>
               <p>Nadalje predlog tega zakona določa pravično ceno, ki ne sme biti nižja od najvišje
               cene, po kateri je prevzemnik pridobil vrednostne papirje v obdobju 6 mesecev pred
               objavo ponudbe za odkup, kar pa ne implementira celovite direktive Evropske unije, ki
               v 5. členu določa, da je pravična cena najvišja cena, ki jo ponudnik ali oseba, ki z
               njim deluje usklajeno, plača za vrednostni papir, navedena v javni ponudbi v obdobju
               6 do 12 mesecev pred javno ponudbo za prevzem. Torej, pravična cena ni odvisna samo
               od najvišje plačane cene v določenem obdobju prevzemnika oziroma ponudnika, ampak
               tudi od oseb, ki z njim delujejo usklajeno.</p>
               <p>Predlog tudi ne implementira oziroma podaja rešitve glede 10. člena direktive. Gre
               za dolžnost razkrivanja informacij javnih delniških družb v njihovih poslovnih
               poročilih. Tako morajo družbe razkriti podatke o kapitalski strukturi družbe,
               omejitve v zvezi s prenosljivostjo vrednostnih papirjev, navedbe pomembnejših
               delničarjev družbe, udeležbe v drugih družbah in še bi lahko naštevali. Predlagani
               zakon ne vključuje rešitev, ki so nujne za razvoj trga vrednostnih papirjev. Menimo,
               da bilo potrebno med drugim oblikovati enotna pravila za vse udeležence in uskladiti
               obstoječo zakonodajo z določbami drugih zakonov, predvsem na področju bančništva,
               ustrezno rešiti problem parkirišč, določiti primerno višino glob in sankcioniranje
               kršiteljev. Prav tako predlagana verzija zakona ni usklajena z zakonom o prekrških.
               Praktično predstavlja najnižje možne sankcije, ki so tukaj zajete. Je zelo pametno in
               tudi Slovenska demokratska stranka se bo skoncentrirala na eventualno dopolnitev
               zakona, ki ga bomo prejeli v obravnavo, mislimo pa, da je nujno potrebno čim hitreje
               speljati postopek. Mislimo, da je predlagani zakon, ki smo ga imeli priliko že
               pregledati bistveno boljši, celovitejši, bolj <q>"up to date"</q> in kvalitetno zajema vsa
               vprašanja in bo bistveno vplival na razvoj kapitalskega trga v Sloveniji in na red v
               našem sistemu prevzemov. Slovenska demokratska stranka bo glede tega zakona
               predlagala, da ni primeren za nadaljnjo obravnavo, in se bo osredotočila na kvaliteto
               vprašanj, ki jih prinaša nov zakon, in poskušala, da bi bil ta čimprej sprejet, ker
               je dejansko tak zakon nujno potreben. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Doktor Matej Lahovnik bo prestavil stališče poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci, gospod predsednik, minister! Dejstvo je,
               da s tem zakonom odpravljamo nekatere praznine v obstoječi zakonodaji. Mene veseli
               neko splošno zavedanje koalicijskih strank, da je potrebna sprememba zakonodaje. Ko
               sem jaz s skupino poslancev ta zakon vložil, vlada še ni pripravila ustrezne novele
               tega zakona. Če drugega ne, me veseli, da je to pospešilo tudi dejavnost vlade na tem
               področju, in kot smo slišali, danes je zdaj vladni zakon sprejet na vladi, zdaj upam,
               da bo čim prej v državnem zboru in ga bomo lahko obravnavali in primerjali s tem
               zakonom. Druga stvar, ki jo je treba poudariti, je, da je ta problematika tako
               pomembna, da je odveč tukaj razpravljati z nekih strankarskih stališč, ampak gre
               tukaj predvsem za zaščito malih delničarjev.</p>
               <p>Tisto, kar smo želeli in kar želimo predlagatelji doseči s tem zakonom, je zaščititi
               male delničarje tudi in predvsem na sivem trgu, kjer sem posebej poudaril, da ni
               nadzora ne s strani borze ne s strani Agencije za trg vrednostnih papirjev.</p>
               <p>Druga stvar, ki jo je treba izpostaviti, so menedžerski odkupi podjetij. Do
               menedžerskih odkupij podjetij je prihajalo in bo prihajalo. Če kje lahko obstoja
               nevarnost asimetrije informacij, ki je lahko zelo problematična in temelji na tem, da
               nekateri vedo o poslovanju podjetja bistveno več kot vsi ostali in lahko na tej
               podlagi izkoristijo svoj položaj v podjetju in pridobijo nek lastniški delež, ki ga
               kupijo od strani slabo informiranih delničarjev, je to v primeru menedžerskih odkupov
               podjetij. Ta asimetrija informacij obstaja po definiciji. Uprava ve vedno več kot vsi
               ostali zaposleni ali delničarji v teh podjetjih. Zato s tem zakonom zelo natančno
               reguliramo to področje in to je tista razlika. Zelo mi je žal to povedati, ampak v
               zakonu, ki ga je sprejela vlada Republike Slovenije, je to področje bistveno,
               bistveno slabše urejeno. Lahko se, gospe in gospodje, sklicujete na ne vem kakšne
               direktive, lahko se sklicujete na ne vem kakšne usklajenosti, ampak vladni predlog v
               primeru menedžerskih odkupov podjetij ne ščiti dovolj malih delničarjev, ne ščiti
               dovolj ostalih zaposlenih v podjetjih. Dovolite, da vam samo navedem nekaj primerov,
               kaj je potrebno v primeru prevzema po našem predlogu zakona, kaj je vse dolžnost
               uprave, kateri so tisti postopki in procedure, ki jih je treba opraviti. Potrebno je
               ne samo predložiti ocene na vrednost podjetja, potrebno je jasno opredeliti
               metodologijo za določitev vrednosti podjetja, razloge za izbrano metodologijo,
               potrebno je določiti način izvedbe nameravanega prevzema, potrebno je določiti in
               opredeliti način financiranja nakupa podjetja in program odplačevanja kreditov, da bi
               preprečili, da bi bil prevzem financiran s strani denarnega toka tarče, da bi
               pravzaprav podjetje odkupilo samo sebe. Potrebno je obrazložiti ponujeno ceno, kadar
               ta ni enaka ceni delnice, ki izhaja iz ocenjene vrednosti podjetja. Potrebno je
               določiti prag za uspešnost ponudbe in potrebno je določiti tudi strategijo poslovanja
               podjetja za obdobje prihodnjih pet let. V poročilu o nameravanem prevzemu mora biti
               določeno, da se nakup vrednostnih papirjev družbe izdajateljice ne financira iz
               sredstev družbe, to je tisto, kar sem rekel, da podjetje ne odkupi v bistvu samega
               sebe, mali delničarji pa potegnemo kratko. Potrebno je navesti najvišjo, najnižjo in
               povprečno ceno delnic, pridobljenih pred izdelavo poročila o nameravanem prevzemu.
               Potrebno je jasno opredeliti, da v času odločanja o poročilu ne obstajajo nobena
               dejstva, ki bi lahko vplivala na drugačno odločitev delničarjev, kadar dajejo
               soglasje k pogodbi, in so upravi, se pravi menedžmentu podjetja znana. Če se ugotovi,
               da so kakršnakoli dejstva, da je uprava vedela za določene stvari, ostali delničarji
               pa ne, ki so prodajali delnice, se to ustrezno sankcionira. Potrebno je priložiti
               tudi poročilo o reviziji, ki mora vsebovati po našem 65.f členu tega zakona. Navedba
               ali pogodbena cena za nakup vrednostnih papirjev predstavlja ustrezno nadomestilo za
               ceno. Zakaj je to pomembno? Ker na sivem trgu cena delnice pogosto ni realno
               izkazana. Zelo redko je temu tako. V tem primeru ščitimo delničarje tudi z izjavo
               revizorja. Potrebno je določiti zelo jasno, tudi revizor mora podati izjavo, z
               uporabo kakšnih metod je bila določena pogodbena cena. Opredeliti mora morebitne
               posebne težave, ki so nastale pri ugotavljanju primernosti cene in tako dalje. Tisto,
               kar je bistveno, zato trdim, da s tem zakonom menedžerske odkupe podjetij urejamo
               bistveno bolj pregledno. Za menedžerje je ta zakon res težaven v tem smislu, da
               morajo dejansko vsem naliti čistega vina, dati vse podatke na mizo. Če teh podatkov
               ne dajo vsem delničarjem, malim delničarjem, vsem zaposlenim, pomeni, da so izvedli
               nakup podjetja v nasprotju s tem zakonom. S tem zakonom uvajamo povsem dodaten, če
               hočete tudi nadstandard, kar ste tiče menedžerskih odkupov podjetij za male
               delničarje. In sedaj argument, češ da je to mogoče malo pozno, to lahko celo
               sprejmemo. Seveda bi si tudi sam želel, da bi to bilo sprejeto že prej, ampak treba
               je vedeti, da se tudi v prihodnosti načrtuje in se bo izvedla cela vrsta menedžerskih
               odkupov podjetij tako na sivem trgu, mogoče kakšen tudi na organiziranem trgu
               vrednostnih papirjev. Tudi o tem nekateri menedžerji počasi na glas govorijo.</p>
               <p>Naslednja stvar, ki jo želim izpostaviti in jo je potrebno posebej izpostaviti, je,
               da s tem zakonom preoblikujemo Agencijo za trg vrednostnih papirjev iz nekakšnega
               spečega brezzobega tigra v institucijo, ki pridobi celo vrsto dodatnih pristojnosti.
               Verjamem, da tukaj ni nikogar, ki bi temu nasprotoval. Poskušamo dati Agenciji za trg
               vrednostnih papirjev takšno vlogo, kot jo ima ameriška primerljiva institucija, ki ji
               pravimo Securities and Exchange Commission, kjer so pristojnosti v ZDA tovrstne
               institucije bistveno večje, kot jih ima trenutno po obstoječem zakonu naša agencija
               za trg vrednostnih papirjev. Zato ji podeljujemo celo vrsto novih pristojnosti.
               Postaja prekrškovni organ na I. stopnji in tudi razpon kazni je bistveno večji. Po
               tem zakonu je lahko pravna oseba kaznovana, če opravi prevzem v nasprotju s členi
               tega zakona, tudi z kaznijo do 90 milijonov tolarjev, fizična oseba pa s kaznijo do
               900.000 tolarjev.</p>
               <p>Se pravi, tukaj se tudi denarne kazni bistveno, bistveno povišujejo. Naslednja
               stvar, ki jo je treba izpostaviti, je, da s tem zakonom velja 25% prevzemni prag, ki
               je ključnega pomena za zaščito malih delničarjev, velja po novem tudi za Kapitalsko
               družbo, Slovensko odškodninsko družbo in tudi za pooblaščene investicijske družbe.
               Zakaj je to pomembno? Vsi radi poudarjamo, da je potrebno zagotoviti pregleden umik
               države iz gospodarstva, vidimo pa, da se marsikaj dogaja tudi pod mizo. Če bi ta naš
               zakon, ki ga mi predlagamo, veljal že pred časom, bi slej kot prej morala dati
               paradržavna sklada ponudbo malim delničarjem za prevzem podjetja v primeru Gorenja,
               tudi v Mercatorju se ta zgodba ne bi mogla zgoditi tako, kot se je zgodila. Zelo
               jasno se tukaj definira nižji prag in mislim, da se vsi strinjamo, da tudi Kapitalska
               družba in Slovenska odškodninska družba sta povezani s tega zakona. To tudi jasno
               izhaja. In ker imata deleže v vseh večjih slovenskih podjetij, skupaj večje kot 25%,
               to pomeni, če želita pridobiti eno samo dodatno delnico, morata dati ponudbo za
               prevzem malim delničarjem. Za kapitalsko družbo in Slovensko odškodninsko družbo
               veljajo enaka pravila kot za ostale institucije v tej državi in mislim, da tudi temu
               bi kdorkoli težko nasprotoval, še posebej ob teh dogodkih, ki smo jim v zadnjem
               obdobju priča. In če kdo misli, da v primeru Mercatorja, v primeru Gorenja in
               nekaterih drugih primerih mali delničarji niso oškodovani, potem se, spoštovane gospe
               in gospodje, zelo moti. To poskušamo z našim zakonom odpraviti.</p>
               <p>Naslednja stvar, ki jo želim posebej izpostaviti in je ključnega pomena, je treba
               vedeti, da v Sloveniji obstaja cela vrsta tako imenovanih družb pooblaščenk. Po
               obstoječem zakonu so mnoge uprave podjetij skupaj z zaposlenimi odprle oziroma
               registrirale družbe pooblaščenke. Kaj se dogaja v treh družbah pooblaščenkah z
               lastniškimi deleži, po kakšnih cenah mali delničarji odprodajajo svoje deleže?</p>
               <p>To je veliko vprašanje. Trdim s tega mesta, da preko družb pooblaščenk se
               pripravljajo prikriti menedžerski odkupi podjetij. Mnoge družbe pooblaščenke imajo v
               svojih statutih zapisane člene, da lahko delničarji prodajajo svoje delnice samo s
               soglasjem uprave - in to samo družbi pooblaščenki ali pa izbranim prevzemnikom. Ker
               so te klavzule tako opredeljene, so tudi cene delnic v teh družbah pooblaščenkah
               smešno nizke. In tukaj prihaja do velikega oškodovanja malih delničarjev v Sloveniji,
               pa nihče ne reagira. Agencija za trg vrednostih papirjev pravi, da nima pristojnosti,
               če pa upoštevate naš zakon, je zadeva zelo jasna. Seveda ima po našem zakonu v
               pristojnosti, da ukrepa. Seveda je popolnoma jasno, da mora uprava podjetij po našem
               zakonu bistveno bolj pregledno odkupovati delnice od malih delničarjev. In če
               dejansko mislimo resno z zaščito malih delničarjev, potem tem določbam ne moremo
               nasprotovati. Potem tisti, ki pravite, da je v proceduri vladni zakon, mi povejte,
               ali na enak način regulira področje menedžerskih odkupov podjetij, ali na enak način
               ščiti pravice malih delničarjev. Jaz trdim, da temu ni tako.</p>
               <p>Naslednja stvar, ki jo je treba povedati, je seveda povezanost Agencije za trg
               vrednostnih papirjev in Urada za varstvo konkurence. S tem zakonom, kot sem že dejal,
               zelo natančno urejamo ne samo možnost, da Agencija za trg vrednostih papirjev in Urad
               za varstvo konkurence izmenjujeta medsebojno podatke, pač je to tudi njuna dolžnost.
               Na ta način se tudi pravica malih delničarjev dodatno ščiti, na ta način se najbolj
               elegantno preprečuje možnost usklajenega delovanja, delovanja v orkestru nekaterih
               oseb, pravnih oseb v Sloveniji, ki izigravajo zakon o prevzemih na škodo malih
               delničarjev. Spoštovane poslanke, poslanci in ostali, kar želim posebej izpostaviti,
               je dejstvo, da karkoli lahko govorite, tudi tega da je vladni zakon zdaj v proceduri,
               sem zelo vesel, ker si dejansko tukaj vsi prizadevamo, da uredimo to področje. Ko
               bomo obravnavali nov zakon, verjamem, da boste tega z večino koalicijskih glasov
               zavrnili, ne pozabite, menedžerski odkupi podjetij se dogajajo in prav v celi vrsti
               teh slovenskih podjetij, kjer se dogajajo, kjer se še posebej zdaj načrtujejo,
               obstajajo mali delničarji, obstajajo zaposleni v družbah pooblaščenkah, ki so pač
               prišli do nekih delnic iz tega tako imenovanega certifikatnega lastninjenja in si
               želijo dobiti za te delnice neko pošteno ceno.</p>
               <p>V 65. členu tega zakona ta zakon zelo natančno ureja, po kakšnih postopkih je mogoče
               te delnice odkupovati, na kakšen način lahko uprava podjetja prevzema podjetje, kaj
               mora pri tem storiti, kateri so vsi potrebni postopki, ki jih mora izpeljati, da ne
               pride do odškodovanja malih delničarjev, da ne pride do odškodovanja zaposlenih, da
               ne pride do odškodovanja bivših zaposlenih, sedaj upokojencev, ki imajo še nekje
               nekaj certifikatnih delnic, ki so jih dobili v postopku privatizacije, pa pravzaprav
               niti ne vedo, koliko so te delnice vredne, zato potrebujemo revizorja, da on pove,
               ali je tista cena delnic, ki se jim ponuja v odkup, poštena tržna cena ali temu ni
               tako. Zelo kmalu bomo videli, komu res gre za pravice malih delničarjev, kdo želi res
               urediti trgovanje tudi na tako imenovanem sivem trgu pregledno, kdo si želi na tem
               področju tudi nadzora s strani Agencije za trg vrednostnih papirjev, od katere
               mimogrede v zadnjih tednih in mesecih ni ne duha ne sluha, kot da se v Sloveniji nič
               ne dogaja, kar nekako je obmolknila. Tudi videli bomo, ali dejansko vlada in
               koalicija resno želi preprečiti usklajeno delovanje nekaterih povezanih oseb.
               Zanimivo bo videti tudi, ali velja to tudi za tiste primere, kadar med te povezane
               osebe sodita KAD, SOD, KD Group in nekatere druge institucije. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Feri Horvat bo predstavil stališče poslanske skupine Socialnih
               demokratov. Prosim.</p>
            </sp>
            <sp who="SDZ4:HorvatFrancFeri">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovani minister s sodelavcem, kolegica in
               kolegi.</p>
               <p>V poslanski skupini Socialnih demokratov soglašamo s predlagatelji, skupino
               poslancev s prvopodpisanim dr. Matejem Lahovnikom, novelo zakona o prevzemih, v oceni
               stanja in razlogih za izdajo novele ali novega zakona o prevzemih. Dejstvo je, da je
               veljavni zakon zastarel, s to oceno soglašamo tudi mi, nepopoln in da se še ta ne
               izvaja dosledno. Predvsem je skrajni čas, da se zagotovi varstvo in enak položaj
               vlagateljev in še posebej zaščita malih delničarjev, ki so vse pogosteje žrtev
               pomanjkljivosti veljavnega zakona, njegovega nedoslednega izvajanja in celo
               izigravanja. Soglašamo tudi s temeljnimi načeli in cilji predlagane novele.</p>
               <p>Menimo, da je ureditev prevzemov v skladu z mednarodnimi standardi več kot nujna in
               to čim prej. Postopki morajo biti nedvoumno in jasno opredeljeni v zakonu.
               Zagotovljena mora biti preglednost. Pomembna se nam zdi jasna opredelitev vloge
               države, tako da dnevna politika oziroma vlada ne bo igralec v neurejenem sistemu
               prevzemov, ampak da država ureja sistem in skrbi za njegovo dosledno izvajanje, kar
               je nasploh vloga države v gospodarstvu. V tem smislu je nujno dati večjo vlogo in
               pooblastila Agenciji za trg vrednostnih papirjev in okrepiti učinkovitost Urada za
               varstvo konkurence. Pogoj za dosledno izvajanje zakona je učinkovit nadzor in
               zaostritev oziroma poostritev sankcij.</p>
               <p>Vlada je pripravila predlog novega zakona o prevzemih in ga 21., prejšnji petek,
               vložila v parlamentarno proceduro, dobili smo ga včeraj. Nekatera načela in cilji ter
               tudi nekatere poglavitne rešitve so enake ali podobne, če primerjamo besedilo
               predlagane novele in vladni predlog, vendar je treba zaradi objektivnosti ugotoviti,
               kolikor smo lahko na hitro ugotovili, da je vladni predlog ne samo obsežnejši, ampak
               bolj celovit in natančnejši.</p>
               <p>V poslanski skupini menimo, da mora biti nam vsem, poslankam in poslancem tega
               državnega zbora, poglavitni cilj čim prej sprejeti novo kakovostno zakonsko ureditev
               prevzemov. Zato bi bilo koristno - upam, da to ni samo pobožna želja -, da
               predlagatelj novele in vlada, ki predloga novele, kot smo prebrali v mnenju vlade in
               slišali s strani gospoda ministra, ne podpira, da oba vložita napor in dobro voljo,
               brez prestižnih motivov in z upoštevanjem dobrih rešitev iz obeh besedil,
               pripomoreta, da državni zbor lahko čim prej sprejme dober zakon. Tako ne bo ponovitve
               Mercatorjevih in podobnih zgodb in ne bodo mali delničarji ostali samo še kupci, kot
               pišejo današnje Finance, ali pa še to ne, bi dodal. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Martin Mikolič bo predstavil stališče poslanske skupine Nove Slovenije.
               Prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo, spoštovani predsednik. Lepo pozdravljeni, spoštovani minister s
               sodelavcem, spoštovani kolegi in kolegica! Tudi v poslanski skupini Nove Slovenije
               menimo, da je zakon o prevzemih, ki je bil sprejet leta 1997, ob zaključku procesa
               lastninskega preoblikovanja, zastarel, predvsem pa zaradi številnih slovenskih
               posebnosti neustrezen.</p>
               <p>Veljavni zakon vsebuje notranje neusklajene definicije, ki otežujejo nadzor. Kot
               kaže, se zakon lahko, kot tudi se, nedosledno izvaja predvsem na račun tega, da lahko
               veliki igralci na trgu kapitala manipulirajo, v velikih primerih predvsem na škodo
               malih vlagateljev. V preteklosti je ta zakon omogočal nesankcionirano parkiranje
               delnic ter nepregleden prevzem nadzora nad delniško družbo brez javne ponudbe za male
               delničarje. Vstop Slovenije v Evropsko unijo ter načrtovane gospodarske reforme
               zahtevajo na tem področju novo, v današnjem času primerno ureditev. Ureditev
               prevzemov v skladu z mednarodnimi standardi je osnova za učinkovito zaščito malih
               vlagateljev tudi v naši republiki. Zagotovljeno mora biti varstvo vlagateljeva na
               trgu vrednostnih papirjev, zato je potrebno, da se odpravijo vse tranzicijske
               posebnosti, ki jih vsebuje obstoječi zakon. Danes bomo v državnem zboru v splošni
               razpravi obravnavali predlog sprememb in dopolnitev zakona, se pravi novelo zakona,
               ki ga je v obravnavo vložila skupina poslancev kluba LDS s prvopodpisanim dr. Matejem
               Lahovnikom. Vlada oziroma ministrstvo za gospodarstvo se je v mnenju opredelilo glede
               predlaganih sprememb in dopolnitev in s tem mnenjem se strinjamo tudi v poslanski
               skupini Nove Slovenije. Vlada se zaveda potrebe po spremembi oziroma prenovi
               prevzemne zakonodaje zaradi neustreznosti obstoječega zakona kot tudi zaradi zaveze,
               da se morajo v zakon implementirati direktive evropskega parlamenta, in sicer
               direktiva 2004/25. Zaradi zelo pomembne materije za slovenski gospodarski prostor v
               poslanski skupini Nove Slovenije z zadovoljstvom pozdravljamo celovito rešitev
               prevzemne zakonodaje oziroma novi zakon, ki ga v parlamentarno proceduro pošilja
               vlada Republike Slovenije. Spremembe in dopolnitve zakona, ki so danes pred nami, ne
               odražajo celovite rešitve in v celoti dejansko ne odpravljajo pomanjkljivosti
               slovenske prevzemne zakonodaje, o kateri tako radi govorite, spoštovani
               predlagatelji. Podobna vsebina je bila v zakonodajni postopek poslana že leta 2003 in
               je bila umaknjena kot neustrezna. Večino ciljev, ki jih zasleduje obravnavani zakon,
               vladni predlog rešuje v bolj dodelanem obsegu. Dejstvo je, da ima obravnavani zakon
               določene slabosti, ki jih rešuje vladni predlog zakona. Dovolite mi, spoštovane
               kolegice in kolegi, da naštejem samo nekaj pomanjkljivosti predlagane novele. Moram
               povedati, da smo večino teh že slišali. V predlaganih spremembah in dopolnitvah
               manjka celovit prenos direktive 2004/25.</p>
               <p>Tudi v naši poslanski skupini Nove Slovenije smatramo kot pomembno pomanjkljivost,
               da ni ustrezno implementirana določba direktive, ki določa osebe, ki delujejo
               usklajeno. Kako definirati kriteriji oziroma opredeliti pojem usklajenost, da bi
               lahko z gotovostjo trdili, da osebe delujejo usklajeno. Če z zakonom to ne bo
               definirano, potem ni nobene možnosti, da bi odpravili dosedanje luknje, ko povezane
               osebe prevzamejo neko podjetje brez prevzemne ponudbe. Direktiva opredeljuje osebe,
               ki delujejo usklajeno, in sicer so to fizične ali pravne osebe, ki sodelujejo s
               ponudnikom na podlagi izrecnega ali tihega sporazuma, izraženega v pisni ali ustni
               obliki, katerega cilj je pridobiti kontrolo nad ciljno družbo ali onemogočiti uspešen
               izid ponudbe. Le v primeru, da bomo na osnovi zakona imeli možnost ugotoviti, kdo so
               povezane osebe, ne bo prišlo do kršitve določanja primerne oziroma tako imenovane
               pravične prevzemne cene. Pravična cena ni odvisna samo od najvišje plačane cene v
               določenem obdobju prevzemnika oziroma ponudnika, ampak tudi od osebe, ki z njim
               deluje usklajeno.</p>
               <p>Prav tako novela zakona ne implementira rešitve glede dolžnosti razkrivanja
               informacij javnih delniških družb v njihovih poslovnih poročilih. Novela tudi ne
               implementira celovite določbe direktive, ki določa, da morajo države članice
               opredeliti pravila v zvezi s pristojnostjo nadzornih organov, kadar gre za družbe, ki
               imajo sedež v eni državni članici, njihove delnice pa so uvrščene v kotacijo na borzi
               druge države članice.</p>
               <p>Iz vsega navedenega sledi, da predlagane spremembe in dopolnitve ne vključujejo
               številnih rešitev, ki so nujne za razvoj trga vrednostnih papirjev.</p>
               <p>V poslanski skupini Nove Slovenije smo prepričani, da so na gospodarskem ministrstvu
               s prenovljeno prevzemno zakonodajo, ki jo bomo obravnavali na eni od prihodnjih sej,
               odpravili pomanjkljivosti, ki jih ugotavljamo pri današnjem predlogu. Torej,
               prevzemno zakonodajo v skladu z mednarodnimi standardi, prevzemno zakonodajo z
               enakovredno in transparentno vlogo vseh akterjev, vključno z državo, boljše varovanje
               interesov vseh delničarjev in še posebej manjšinskih delničarjev. Glede na vse
               povedano v poslanski skupini Nove Slovenije predlaganega zakona ne bomo podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kristijan Janc bo predstavil stališče poslanske skupine Slovenske
               ljudske stranke.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani predsednik. Kolegice in kolegi, lep pozdrav tudi v mojem
               imenu. Glede na to, da ni prevelikega zanimanja s strani predlagateljev tega zakona v
               dvorani, bom poskušal biti čim krajši. Predlog zakona o spremembah in dopolnitvah
               zakona o prevzemih ureja oziroma dopolnjuje prevzemno zakonodajo v Sloveniji na
               podlagi tistih dejstev, ki so se kot sporna pokazala na podlagi določb veljavnega
               zakona. V poslanski skupini Slovenske ljudske stranke se absolutno strinjamo s
               predlagateljem, da je sprememba prevzemne zakonodaje v Sloveniji nujna in potrebna.
               Prav tako je sprememba zakona potrebna zaradi implementacije direktive evropskega
               parlamenta in sveta. Kljub načelnemu strinjanju o potrebi in o spremembah prevzema
               zakonodaje v Sloveniji pa ne moremo spreminjati mnenja, ki ga je na predlagani zakon
               prvopodpisanega dr. Lahovnika podala vlada Republike Slovenije. Ta v svojem mnenju
               opozarja na celo vrsto pomanjkljivosti in nedoslednosti predlaganega zakona. Ker gre
               za temeljiti poseg na področju zakonodaje, je potrebno, da je sprememba zakona
               popolna in da korektno in dosledno uredi področje prevzemov v skladu z evropsko
               zakonodajo. Ne bi želel navajati pomanjkljivosti, ena pa zagotovo je. Po naši oceni
               je rešitev, ki jo predlagatelj daje, zagotovo v škodo malih delničarjev, ne pa v
               njihovo korist in zaščito. In s predlaganim zakonom je navedeno tudi mnenje vlade.
               Poudaril bi tudi dejstvo, da spremembo zakona pripravlja tudi vlada Republike
               Slovenije. Pri pripravi vladnega zakona sodeluje širši krog državnih institucij z
               eksperti in tudi širši krog zunanjih strokovnjakov. Vlada načrtuje, da bo predlog
               zakona posredovala državnemu zboru v naslednjem mesecu. V poslanski skupini Slovenske
               ljudske stranke predloga zakona, ki ga danes obravnavamo, iz navedenih razlogov ne
               bomo podprli, pričakujemo pa, da bo vlada v obljubljenem roku posredovala svoj
               predlog zakona, ki bo v celoti sistemsko reševal problematiko prevzemne zakonodaje v
               Sloveniji in korektno evidentiral tudi omenjeno direktivo Evropske unije. Verjamemo,
               da se bo to zgodilo čim prej in da bodo kvalitetno pripravljene spremembe, ki bodo
               široko podprte, ne glede na pozicijo in opozicijo, saj gre za kompleksno področje
               delničarjev v Sloveniji. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. S tem smo zaključili predstavitev stališč poslanskih skupin. Besedo ima gospod
               Pajk. Pripravi naj se, če upoštevam odsotne, gospod Kumer.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala za besedo. Žal moram ugotoviti, kot že kakšen kolega pred menoj, da je kolega
               Lahovnik vložil ta zakon prepozno. Rekel bi, bistveno prepozno. V njegovi
               obrazložitvi, zakaj ga vlaga, je bilo povedano o menedžerskih odkupih,
               nepravilnostih, ki se tam dogajajo, oškodovanju malih delničarjev. To so
               nepravilnosti in tem nepravilnostim bi bilo potrebno stopiti na prste že pred časom,
               takrat, ko so bile zaznane. Mislim, da bi bilo potrebno tak zakon, kot ga sedaj
               predlagajo, dati v proceduro okoli 2000 ali še pred njim, ker sedanji zakon je
               dejansko zastarel, je iz časa tranzicije, ko se je tranzicija zaključevala, in v tem
               času so se stvari spremenile na marsikaterem področju. Seveda imamo sedaj prisotno
               tudi evropsko zakonodajo in morajo biti zakoni skladni z evropsko zakonodajo. To je
               zelo pomemben zakon sicer za ureditev kapitalskega trga. Vprašanje seveda nastane,
               zakaj tudi naša vlada ni prej dala takega zakona v obravnavo. Imeli smo cel kup
               drugih zelo pomembnih zakonov, od zakona o gospodarskih družbah do zakona o pomoči
               družbam v težavah, in je treba čakati na vrstni red, da pride tudi ta zakon. Sedaj je
               tudi vlada dala v proceduro ta zakon in sta sedaj v proceduri tako rekoč dva zakona,
               tako zakon kolega Lahovnika kot vladni.</p>
               <p>Če analiziramo en in drug zakon, ugotovimo, da je res treba nekaj storiti na tem
               področju. Sedanji zakon je v praksi večkrat zlorabljen v škodo malih delničarjev.
               Temu področju je treba dati največ pozornosti in bodoči vladni zakon urediti tako, da
               ne bo do tega prihajalo. Predlagani zakon o prevzemih, o katerem sedaj govorimo, po
               moje ne upošteva EU direktive 2004/25 ES, ne upošteva zakona o prekrških, ne upošteva
               problema, ki je slovenska posebnost, parkiranje delnic. Vladni zakon je mnogo bolj
               obširen in tudi verjamem naši vladi in ministru ter njegovi ekipi, da bo, če je
               kakšna dobra stvar v tem zakonu, ki ga obravnavamo sedaj, tudi prenesena v vladni
               zakon, da se bo tam obravnavala in doživela sprejetje. Zakon bi moral upoštevati
               evropsko direktivo, ki je bila že omenjena, s katero se bolje poskrbi za zaščito
               malih delničarjev, regulira povezane osebe, preprečuje parkiranje delnic in daje
               nadzornim organom večja pooblastila.</p>
               <p>Takega zakona, kot je sedaj predlagan od kolega Lahovnika iz Liberalne demokracije,
               ne morem podpreti s preprostim razlogom, ker prihaja mnogo prepozno. Upam pa, da se
               bo to področje zelo v kratkem času uredilo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kumer, pripravi naj se gospod Hvauc. Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Spoštovane kolegice in kolegi! Glede na to, da predvidevam po
               dosedanjih diskusijah in mnenju vlade, da bo večina zavrnila ta predlog zakona, bom
               izkoristil to priložnost in izrekel nekaj mnenj na temo prevzemov, ki še kako
               zaznamujejo naš vsakdan, predvsem vsakdan malega človeka, o katerem je danes tudi
               nekaj bilo že rečenega, seveda z upanjem, da bo vladna novela spremenila dosedanjo
               prakso ne glede na direktive, ki jih pri tem mora upoštevati. Da zdaj povem svoji
               skromni mnenji. Če bi živeli v normalni družbi z normalnimi odnosi in razmerji
               tržnega gospodarstva, bi se delničarji morali veseliti prevzemov, ker večina pri tem
               dobro zasluži. Tudi mali delničarji. Res je, da se v teh razmerah v upravi pri
               prevzemih znajdejo v negotovosti in se počutijo ogrožene, kajti novi lastniki jih
               lahko zamenjajo, odstavijo, ukinejo bonitete, zmanjšajo plače in tako dalje, da ne
               naštevam dalje. Zato se uprave v večini primerov trudijo, da bi se obvarovale
               prevzemov. Pri nas je dosedanja praksa in situacija praviloma povsem drugačna. Pri
               nas so uprave tiste, ki največkrat imajo pobudo ali celo opravljajo z lobističnimi
               veščinami prevzem podjetij za nove lastnike. Še celo več. Ni malo primerov, ko so
               uprave tiste, ki same prevzemajo podjetja, v katerih so do včeraj bile nastavljene
               kot menedžerji. To je unikum, v večini držav Evropske unije se prevzemov veselijo
               delničarji in se jih bojijo uprave oziroma menedžerji. Pri nas se veselijo uprave
               oziroma menedžerji in manj delničarji, še posebej mali delničarji, razen v primerih,
               ko so uprave oziroma člani uprav sprejo kot otroci v peskovniku, kar smo imeli
               priložnost videti v zadnjih tednih v primeru Mercator. V zadnjih mesecih imamo
               priložnost javno bolj od blizu spremljati konkretne primere, ko skuša manjšina,
               skupine slovenskih novodobnih tajkunov s pomočjo pozitivne zakonodaje uresničiti
               svoje cilje, pa naj gre za Vzajemno, Aktivo Invest, Mercator in tako dalje. V vseh
               teh primerih gre za podoben cilj - izriniti male delničarje in na ta način omogočiti
               novi eliti samostojno upravljanje kapitala, ki so ga v preteklosti in še danes
               ustvarjali predvsem mali delničarji, ki so danes prikrajšani. Zato se več kot
               upravičeno zastavlja vprašanje, zakaj se do danes ni našel nihče, ki bi se uprl temu
               procesu. Upam, da v novi novelaciji zakona, ki ga pripravlja vlada, s to svojo novelo
               sledila intenci tudi tega predloga, ki ga bomo danes z večino zavrnili, in sicer v
               zaščito večine, to je tiste, ki je kapital s svojim delom, s svojem znanjem ustvarila
               v preteklosti in ga ustvarja še danes. In med to večino je seveda tudi veliko malih
               delničarjev, ki bi jih bilo dobro, da jih seveda s to zakonodajo zaščitimo.</p>
               <p>Še nekaj, ker je boljše, da danes izkoristim to politično diskusijo. Ni daleč nazaj
               čas, ko se boste ob razdelitvi certifikatov spomnili slogana, ki je bil, certifikati
               in njihova vrednost, njihov plan, itd. vam bodo omogočali boljšo prihodnost. 13, 14
               let po certifikatih imamo novo obljubo, danes ko imamo reformni paket, ki obljublja
               blaginjo ljudem. Upam, da se tudi s tem reformnim paketom ne bo zgodilo to, kar se je
               zgodilo v teh 13 letih s certifikati. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Spregledal sem gospoda Starmana. Izvolite, imate besedo.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Hvala lepa, gospod predsednik. Vesel sem, da smo dobili pred današnjo obravnavo tudi
               predlog zakona, ki ga je vložila vlada, do smo lahko primerjali posamezne rešitve,
               sicer ni bilo dovolj časa, kljub temu pa mislim, da je večina rešitev v predlaganem
               zakonu bolj popolna, bolj natančna in boljša. Ni izključeno, da ne bi bilo potrebno v
               sami obravnavi s kakšnim amandmajem pa mogoče dodati kakšen element, ki po vladnem
               zakonu mogoče malo slabše obdelan. Važno je, da ta postopek čim hitreje začnemo in
               sprejmemo ta zakon, za katerega ne vem in si ne znam razlagati, zakaj ga toliko časa
               nismo dobili na mizo prenovljenega, ker se je pač videlo, kako nezaščiteni so mali
               delničarji, upoštevajoč še specifiko našega lastninskega preoblikovanja. Praktično
               vemo vsi postali mali delničarji v Sloveniji in bi bilo to še veliko bolj potrebno,
               da se poskrbi za zaščito pravic teh malih delničarjev na tak način, da ne bi izgubili
               premoženja na špekulativen način - kako bi rekel.</p>
               <p>Na žalost lahko ugotovimo, če bi imeli možnost analitično pogledati strukturo
               lastništva slovenskih podjetij, ki je bila takrat po razdelitvi certifikatov, in
               strukturo lastništva podjetij danes in seveda, če bi uspeli pogledati, kaj so
               nekateri pridobili v tem obdobju, kaj so pa nekateri izgubili, bi dobili zelo
               zanimivo sliko. Nekateri so se ravno v teh nedodelanih zakonih, ki so dopuščali vse
               možne manipulacije, znašli; predvsem seveda tisti, ki so imeli informacije, tisti, ki
               so delali v teh podjetjih, in tisti, ki so imeli interes pridobivati večje in seveda
               večje deleže v teh podjetjih. Ni problem trg vrednostnih papirjev, ni problem prodaja
               in nakup delnic podjetij, problem nastaja takrat, ko pride do nepoštene cene, do
               neznanja partnerjev oziroma pogajalcev v posameznih procesih, ko nekdo, in to se je
               dogajalo masovno, proda desetkrat, dvajsetkrat izpod realne cene, pa je še vedno
               mislil, da je dobro unovčil svojo enkratno kapitalsko pozicijo, ko je imel kapital.</p>
               <p>Zato mislim, da je dejansko nujno potrebno čim hitreje te stvari definirati, še
               posebej, ker mi smo dejansko v drugi fazi privatizacije. Prva se je končala, zdaj
               prihajamo v tisto drugo fazo, v kateri bo morala tako država definirati svojo vlogo
               in vpliv na gospodarski sistem, na pridobivanje nove vrednosti. Vemo, da bi moral
               biti ta položaj in ta vloga čim manjša, seveda pa verjetno ni na drugi strani nobena
               država popolnoma izpustila vseh vzvodov možnosti korekcij, vsaj v posameznih
               sektorjih, kot so na primer bančništvo ali energetika ali podobne stvari. Ravno tako
               je v interesu delovanja samega gospodarskega sistema, da je definirana lastnina. Mi
               smo praktično zaključili lastninjenje, imamo pa podjetja z nekoncentirarno lastnino,
               tako rekoč brez definiranih interesov po dobrem poslovanju in vplivu na to, mislim,
               da bodo rezultati poslovanja veliko boljši, ko se bo opravila tudi druga faza
               privatizacije, ko se bo umaknila država iz gospodarstva in tudi, da se bo odprlo
               gospodarstvo navzven, ne samo špekulativnim posegom, ki prihajajo v našo državo,
               temveč tistemu normalnemu trgovanju z delnicami, ki ima popolnoma jasno vsebino.
               Vlagatelji vlagajo tja, kjer pričakujejo največjo donosnost, in tista podjetja in
               tiste branže, ki ponudijo dobre programe in zagotavljajo kasneje takšno višjo stopnjo
               donosnosti, imajo tudi kapital za razvoj, za vlaganje in takšna podjetja se bodo
               potem - ekonomija tudi s trgom vrednostnih papirjev ima zakonitosti, ki same urejajo
               in usmerjajo tokove, ki so pozitivni potem za posamezno državo.</p>
               <p>Želim, da bi se ta predlog zakona še na nekaterih mestih dopolnil in čim hitreje
               sprejel, seveda pa res ne vidim razloga, zakaj je bilo vsaj tri, štiri leta prepozno
               ta zakonodaja sprejeta, spremenjena, ker je dopustila toliko nepravičnih posegov in
               trgovanj v našem prostoru. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Hvauc. Prosim.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Najlepša hvala, gospod predsednik. Tudi sam se bom pridružil mnenju, da je sprememba
               te zakonodaje nujno potrebna. Res imamo zakon, ki datira tam v letu 1997, da na tem
               področju nimamo neke tradicije, izkušenj in da so se v tem obdobju pokazale številne
               nepravilnosti, poskusi in tudi dejanska izigravanja te obstoječe zakonodaje, predvsem
               pa v škodo malih delničarjev. Da se tega problema zaveda tudi vlada, kaže tudi to, da
               je v okviru gospodarskih in socialnih reform za povečanje blaginje v Sloveniji, ki ga
               je vlada Republike Slovenije sprejela koncem preteklega leta, tudi vključen pod
               ukrepom številka 22, težnja po razvitem trgu kapitala, načrtovanje umika iz
               upravljanja in lastništva slovenskih podjetij, ki za izboljšanje kapitalskega trga
               podaja odpravo tranzicijskih posebnosti iz zakona o prevzemih in njegovo uskladitev z
               evropsko zakonodajo. In ne nazadnje, vlada je tudi na tem področju že dejansko
               naredila en korak in pripravila nov, drugačen, mislim, da občutno boljši predlog
               zakona, kot ga imamo v tem trenutku v obravnavi.</p>
               <p>Strinjam se s predlagateljem, da je resen problem sivi trg, da je to res velik
               problem, ki pa po mojem mnenju ga ne moremo reševati v tem zakonu. Problem je, ker
               dejansko nimamo organiziranega trga - brez nadzora, nepregledno, mali delničarji
               pogosto prodajajo, predvsem v preteklosti, tudi v stiski, po izredno nizki ceni svoje
               delnice, ki so jih tako ali drugače pridobili. Tisti pa, ki so imeli denar, ki so
               vedeli, kako se tej reči streže, pa so prišli do poceni in po mojem tudi na nepošten
               ali pa vprašljiv, sporen način do pomembnih deležev v podjetjih. Sedaj, ko so te
               delnice tako ali drugače skoncentrirane,v rokah določenih elit, sedaj pa bi bilo
               potrebno te deleže zaščititi in nekako pod krinko zaščite malih delničarjev zaščititi
               tiste malo večje delničarje, ki sploh po mojem ne spadajo v to kategorijo, na
               dejanske male delničarje in njihove probleme, ki se kažejo še v današnjem času in
               bodo aktualne verjetno še nekaj časa, dokler zakonodaja teh stvari ne bo popolnoma
               uredila, pa mislim, da se daje tem zakonu premalo pozornosti.</p>
               <p>Podoben pomislek imam glede menedžerskih odkupov. Strinjam se, kot je predlagatelj
               navedel, problem je insajderstvo, problem je zloraba informacij, odkup delnic od
               slabo informiranih malih delničarjev - to je vse res. Je pa res tudi to, da se je
               večina teh menedžerskih poceni odkupov v Sloveniji že zgodilo, da je večina tega šlo
               mimo in vse to ali pa večina tega se je dogajalo na sivem trgu.</p>
               <p>To so moji pomisleki glede tega zakona. Pa če morda ponovim še nekaj splošnih - se
               opravičujem, če se bom mogoče kdaj ponovil.</p>
               <p>Predlog zakona ni usklajen z direktivami Evropske skupnosti. Po moje tudi ne
               postavlja enakih pravil igre za vse subjekte na trgu kapitala. Vsebinsko in pravno ni
               usklajen ali pa ne pripomore k usklajenosti z zakonodajo na drugih področjih, kot je
               to pravo družb na trgu vrednostnih papirjev, bančništvo, finančni predpisi. Ne
               zagotavlja nekega učinkovitega koncepta oseb, ki delujejo usklajeno. Ni usklajen z
               zakonom o prekrških, pa da ne naštevam, recimo, primernejše parkiranje delnice in
               tako naprej.</p>
               <p>Zaradi vseh navedenih razlogov mislim, da zakon, ki je v obravnavi, ni primeren za
               to, da ga sprejmemo, in treba bo bolj resno pristopiti k tej problematiki. Zato
               pričakujem, da bo vladni predlog, če je že v tem zakonu, ki ga danes obravnavamo, kaj
               dobrega, te stvari povzel, sicer pa postavil nek celovit koncept, ki bo dejansko
               naredil korak naprej glede zaščite malih delničarjev, glede prevzemov in glede
               razvoja trga vrednostnih papirjev. Zato tega predloga ne bom podprl. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Ker sem preskočil gospoda Prijatelja zaradi napačne informacije, da ne želi
               govoriti, mu dajem besedo.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala, spoštovani predsednik. Spoštovane kolegice in kolegi! Jaz verjamem v
               dobronamernost tako vladnega zakona kot predlaganega zakona, ki je pred nami. In vem,
               da imata oba za osnovno izhodišče varstvo vlagateljev na trgu vrednostnih papirjev.
               Pa vendar, ko govorimo o tem, je treba povedati, da se to divje lastninjenje še
               zdaleč ni končalo danes, da se nadaljuje, in to zelo odkrito. In da v bistvu tudi ta
               država ni kos temu, kar se danes dogaja. Na ministra za pravosodje sem pred dvema
               dnevoma naslovil pisno konkretno vprašanje, v katerem ga seznanjam s prefinjenostjo
               teh novih potez. Ne verjamem, če se bo minister za gospodarstvo, pa tudi minister za
               pravosodje, pa še katero drugo ministrstvo, če se bodo malo potrudili, pa tu mislim
               tudi na uradne organe pregona, da lahko to izkoreninimo.</p>
               <p>Za kaj gre? Preprosto poglejte, nihče ne kontrolira tega, kako v bistvu se prodajajo
               te delnice, ki so umaknjene iz prodaje. Nihče nima v bistvu možnost vztrajati na tem,
               da se sodna odločba, ki jo neko sodišče sprejme, resnično izvede in da so postopki
               tukaj kratki. Vemo pa, da čas igra vlogo pri teh zadevah in zadnji primer je bil
               poučen za vse nas, ko je v bistvu direktor priznal krivdo, da je v nasprotju z
               ZGD-jem, v nasprotju z zakoni odkup delnic vršil, na kar je v bistvu se na odločbo
               sodišča, ki je bila povsem korektna, pritožil, pridobil bo nekaj časa, na višje
               sodišče, sodba se bo nadaljevala dve, tri leta, on bo ta čas lahko postoril tisto,
               kar misli. In to je večina primerov takih, ko se v bistvu zgodbe končujejo tako.
               Seveda, mnogo preveč je oškodovanj družbene lastnine, nihče za to ni odgovoren in kar
               me najbolj moti, je pa to, da v Sloveniji ni potrebno dokazovati izvora premoženja.
               Veste, to, da je nekdo dobil v desetih letih par milijard v denarju, to ni normalno,
               tega nobeden od nas ne more kar tako zaslužiti, pa tudi če mu je dana ne vem kakšna
               menedžerska funkcija. In mi imamo teh ljudi kar nekaj. Seveda, Slovenke in Slovence
               to moti, pa vendar njihov glas ne pride do nas. Nekateri od njih so tudi nezaposleni,
               100 tisoč imamo iz tega naslova nezaposlenih. Ne moti nas tudi dejstvo, da smo
               nekatere tovarne tako rekoč prodali tujcem in so bile te tovarne drugi dan zaprte.
               Primer imamo tu na Tivolski - Tobačno. Pa ne bi našteval še druge, ko smo jih kar
               tako, počez prodali, pa so bile slovenski ponos - Elan. Danes vidimo, recimo,
               ravnokar v Elanu lepo, poučno zgodbo, ko nagrajujemo za uspešno delo nadzornike in
               menedžerje, ki so to isto podjetje prodali Hrvatom, potem ga nazaj drago kupili in
               danes še pobirajo za uspešno delo mastne denarje, pa vemo, da to ni v skladu z
               zakonom, da to ni po normalni poti zaslužen denar, pa tudi nikogar nič ne moti. To je
               dejstvo. Seveda, ti ljudje, ki so izgubili ustavno pravico do dela zaradi tega, ker
               smo mi tako ravnali z družbenim premoženjem, so na robu preživetja, nekje marginalna
               skupina, ki nikogar od nas - sicer mene zanimajo ti ljudje, vas, izgleda, ne; nekoč
               bodo tudi oni zahtevali, da se jim povrnejo v bistvu te krivice v nekem drugem
               kontekstu, mogoče v kontekstu nekega nasilja, pa se bomo spraševali, zakaj se pa to
               ravno nam dogaja. Vedno več je tudi demonstracij.</p>
               <p>Danes sprejemati zakon o spremembah in dopolnitvah zakona o prevzemih na tak način,
               ko je že skoraj vse pokradeno, s tako časovno dimenzijo - ta del me tudi moti, je
               preveč dolg. Od momenta, ko smo to dovolili, pa do momenta, ko vgrajujemo neke
               varovalke, je - milo rečeno - sramotno. Pa pustimo, naj pokradejo še tisto, kar je
               ostalo, pa bo mir! Ali ni res? Najlaže bo tako! Minister se smeje, ampak res je. Še
               tisto malo, kar je ostalo, naj vzamejo.</p>
               <p>Poglejte, jaz sem trdno prepričan, da bo ta vlada morala narediti nekaj. Morala bo
               vzpostaviti vsaj to, kar imajo druge evropske države. Jaz sem blizu Italije in
               uspešni podjetniki se bojijo kupiti nov avto. Bojijo se ga kupiti zaradi tega, ker
               imajo drug dan kontrolo. Pri nas povprečneži, tudi politiki, ki so včeraj,
               predvčerajšnjim še bili z mopedom na Roški, skupaj smo kričali, imajo danes takšne
               enormne vsote, da si jaz niti zamisliti ne morem, koliko je <q>"nul"</q> za prvo številko.
               Nekateri so zastavljali nekupljene delnice za garancijo, da so dobili kredit, pa
               danes v bistvu so bogataši, še izzivajo politike in se jim smejejo v brk. Politika se
               pa tudi rada pohvali, koga je postavila na takšna mesta. In smo slišali, recimo, iz
               vrst LDS-a, pazi, jaz sem te postavil na to mesto, kaj delaš. Ta posnetek je bil
               večkrat po televiziji. Danes ta isti človek kupi pol Slovenije. To je sramotno,
               nekateri drugi pa nimajo za jesti, nimajo za preživeti, ne morejo otrokom dati za
               šolo, za plačilo malice. In nad tem se moramo zamisliti, ko sprejemamo takšne zakone.
               To je <q>"post festum"</q> zadeva. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsednik. Poslanci, gospod minister!</p>
               <p>Dovolite, da na kratko komentiram in prispevam v tej splošni razpravi k razlogom,
               zakaj bi bilo smiselno sprejeti zakon o spremembah in dopolnitvah zakona o prevzemih
               in zakaj sedaj, ko imamo v državnem zboru že vladni zakon o prevzemih, menim, da sta
               si ta dva zakona v določenih delih v pomembnem nasprotju, in to v tistem nasprotju,
               ki je po našem mnenju takšno, da bi veljalo danes odločiti, da se zakon posreduje
               dalje v drugo obravnavo in da vlada pravzaprav umakne svoj zakon. Začel bom z načeli
               in cilji zakona.</p>
               <p>Zakon, ki smo ga poslanke in poslanci podpisali nekaj dni pred pobudo gospoda Janše
               za tako imenovano Partnerstvo za razvoj, ima mogoče res napako, da ga ni podpisalo še
               nekaj poslancev tistih strank, ki so prejšnji torek, danes teden bo tega, podpisali
               Partnerstvo za razvoj, ker potem bi mogoče lažje danes razpravljali o vsebini zakona,
               ne pa o tem, kdo ga je predlagal. No, in če govorimo o vsebini zakona, potem je zelo
               zanimiva primerjava načel in ciljev zakona skupine poslancev v primerjavi z načeli in
               cilji zakona, kot ga je predlagala vlada. Smatramo, da je treba vsak zakon pisati
               izhajajoč iz pravnega reda, ki v posamezni državi velja, še posebej, kadar skušamo v
               zakonu odpravljati eventualne pomanjkljivosti obstoječe zakonodaje ali kadar želimo z
               zakonom jasneje urediti intenco zakonodajalca glede posamezne tematike. In nikogar ni
               bilo danes v tej dvorani, ki se ne bi strinjal s tem, da je eden največjih problemov
               prevzemne zakonodaje v Sloveniji v tem, da v času, ko imamo zadeve, kot sta, na
               primer, prevzem Leka ali pa prevzem Mercatorja, mali delničarji niso ustrezno
               zaščiteni.</p>
               <p>Zato je glavni cilj tega zakona, ki smo ga predlagali poslanci, skupina poslancev, v
               tem <stage>(citiram stran 31 Poročevalca z dne 16. februarja)</stage>, <q>"da se s spremembami zakona
               uredi postopek prevzemov, ki bo še bolj uveljavil načelo varstva malih delničarjev v
               postopku prevzema družbe."</q> V vladnem zakonu, Načela in cilji, na strani, ki ni
               označena, pa o tem skoraj ni besedice. Govori samo, da je <q>"cilj zakona z zakonskimi
               spremembami ustvariti sodoben pravni okvir prevzemne zakonodaje, ki bo usklajen z
               direktivo 2004/25 ES in razvijajočih se instrumentov Evropske skupnosti"</q>, in potem
               naprej <q>"implementirati ključna načela prevzemne zakonodaje"</q>. O malih delničarjih
               nekih zelo jasnih ciljev ni. Vlada samo pravi, da <q>"se želi slediti ključnim načelom,
               ki so usmerjena v zaščito interesov vseh in še posebej manjšinskih delničarjev"</q>.</p>
               <p>To je ista logika, kot je včeraj na nekatere komentarje in protiponudbe ali pa
               protipredloge malega delničarja Mercatorja komentiral predsednik uprave Mercatorja,
               predpostavljam predsednik uprave Mercatorja po volji te vlade, da seveda so pač vsi
               delničarji v enakem, imajo enako pravico in da seveda je čisto v redu, če bodo samo
               nekateri delničarji povabljeni k dokapitalizaciji. In ta logika, gospod minister, se
               skozi vaš zakon pelje naprej. Mi smo v našem zakonu zelo velik poudarek dali pravni
               zaščiti malih delničarjev in če to povezujeva še z zakonom o pravnih naslednicah
               pooblaščenih investicijskih družb - zakon, ki je v drugem branju trenutno prekinjen
               na odboru za finance in monetarno politiko, še vedno pa čakamo ministra Bajuka, da bo
               prišel s svojim zakonom - vlada Republike Slovenije ne želi s svojim zakonom zaščiti
               male delničarje. To je ena točka.</p>
               <p>Zakaj je temu tako? Temu je tako zato, ker z izjemo velikih podjetij - ker mislim,
               da je vsakemu popolnoma jasno, da ni mogoče imeti prevzemov, ki bi bili drugačni, kot
               da jih seveda na nek način izvajamo po zakonodaji, ki jo pač določa pravila trga
               vrednostnih papirjev, se pojavlja, ena največjih možnih zlorab pri eventualnih
               menedžerskih prevzemih. O tem pa vladni zakon o prevzemih molči. Vladni zakon o
               prevzemih izpušča določbe obstoječega zakona o prevzemih, ki so bili glavni zaviralni
               dejavnik, da v Sloveniji seveda nismo imeli večjega števila menedžerskih prevzemov,
               kot se bo dogajalo, če bodo ti členi ukinjeni.</p>
               <p>Namreč, zelo jasno je bilo, da členi od 65.d do 65.f zelo natančno povedo, kaj vse
               mora v poročilu o nameravanem prevzemu biti zapisano in seveda znotraj tega ena od
               ključnih zadev, kakšen način financiranja nakupa podjetja in program odplačevanja
               kreditov. In še seveda zelo pomembna določba, da se za vsak tak nameravan prevzem
               pojavi tudi poročilo o reviziji, ki mora zelo natančno povedati, z uporabo kakšnih
               metod je bila določena pogodbena cena, in katere so bile metode in predvsem to, da to
               izjavi revizor, ki ni revizor, ki sicer opravlja revizijo družbe izdajatelja.
               Poslanci iz Liberalne demokracije smo seveda očitno pred začetkom pobude za
               Partnerstvo za razvoj naredili napako, ko nismo nekaterih povabili zraven k podpisu
               tega zakona, zato pa sedaj trpimo tisto izjavo oziroma trpimo za tiste izjave gospoda
               predsednika vlade, da bo ne le pomemben kdo, ampak bo predvsem pomembno, kaj se
               predlaga. In gospod minister, če bi vi pogledali določbe predloga zakona in določbe
               obstoječega zakona in te res vgradili v vaš zakon o prevzemih, potem verjamem, da bi
               bil vaš zakon nekoliko daljši, predvsem bi pa veliko ustrezneje odgovarjal na vse
               dileme, ki se bodo v Sloveniji pojavljale nekaj let potem, ko smo formalnopravno
               proces lastninskega preoblikovanja zaključili.</p>
               <p>Tako naše pripombe na to, kar danes slišimo, slišimo pa predvsem nestrinjanje
               vladajoče koalicije s predlogom zakona, so torej predvsem v tem, da vi še zmeraj
               razmišljate predvsem o tem, da smo ta zakon predlagali poslanci iz opozicije, da pa
               na žalost skozi analizo vladnega zakona vidimo, da tega zakona ne želite sprejeti
               tudi zato, ker je s tem onemogočeno, da bi lahko bili izvajani menedžerski prevzemi.
               Vlada sicer potem v svojem mnenju navaja še cel kup zame popolnoma neustreznih
               navedb, zakaj ta zakon ni primeren, med njimi tudi navedbe iz tako imenovane
               uskladitve tega zakona z zakonom o prekrških, ampak vsakdo, ki pozna malo proceduro,
               ve, da je mogoče v proceduri, v kolikor je volja, takšne določbe tudi dopolniti.</p>
               <p>Če se boste danes odločili, da je potrebno ta zakon zavrniti, potem vas lepo prosim,
               da vlada Republike Slovenije prej, preden bo se nadaljevala procedura po zakonu o
               prevzemih, razmisli o vseh tistih določbah, ki jih v zakonu o prevzemih ni in ki bi
               morale odgovarjati na slovensko stvarnost. In slovenska stvarnost je takšna, da imamo
               pripravljeno po mojem mnenju tudi z vednostjo te vlade - kot je kazal primer
               Mercatorja in še kaj drugega - kar nekaj potencialnih menedžerskih prevzemov in zato
               ni zaradi zaščite malih delničarjev ustrezno, da ste v zakonu izpustili določbe
               obstoječega zakona o prevzemih, ki natančno omejujejo, zelo natančno omejujejo te
               mogoče prevzeme.</p>
               <p>Vesel bi pa bil, da bo vlada Republika Slovenije ali pa da bi vlada Republike
               Slovenije v nadaljevanju kaj naredila tudi na drugem delu zakona, se pravi na drugem
               delu te prevzemne zakonodaje, to je pa, ko govorimo o delovanju pravnih naslednic
               pooblaščenih investicijskih družb, ker verjetno se tukaj vsi strinjamo, vsaj poslanci
               vladajoče koalicije ste govorili o nekaterih posameznikih, ker so v teh družbah
               uprave družb pozabile, zakaj so bile pravzaprav skozi zakon o PID-ih vsako leto
               nagrajevanje s tistimi 2%, 3% upravljavske premije; pozabile so, da naj bi upravljale
               te družbe v imenu in za račun vseh, ne pa male skupine delničarjev.</p>
               <p>Torej, nisem slišal dovolj argumentov, da zavračate ta zakon. Tako kot sedaj
               izgleda, ga zavračate predvsem zato, ker ga niso predlagali pravi, in zato, ker
               želite s svojim zakonom prepustiti menedžerske prevzeme tako imenovanemu divjemu
               trgu. In verjamem, da se bomo v naslednjih letih v tem državnem zboru, podobno kot
               smo se par mesecev nazaj v primeru Vzajemne, srečevali s takšnimi ali drugačnimi
               anomalijami. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Želim na tem mestu zelo jasno opozoriti na vsebinske razloge, zakaj
               vlada nasprotuje temu; in prav nasprotno, mislimo, da je ta zakon, ki je danes tu v
               obravnavi, poslanski zakon, škodljiv za male delničarje. Bom obrazložil na konkretnih
               primerih, zakaj.</p>
               <p>Prvič zaradi tega, kajti ne implementira določb direktive, kajti moramo vedeti, da
               nekateri mali delničarji so hkrati tudi zaposleni. In določbe direktive izrecno
               zahtevajo obveščanje delavcev, pri čemer ta zakon tega sploh ne implementira. Obvezno
               obvestilo namreč je potrebno o prevzemni nameri, takojšnja in brezplačna izročitev
               prospekta predstavnikom delavcem, poslati predstavnikom delavcev tudi mnenje
               poslovodstva ciljne družbe o prevzemni ponudbi. Tega vaš zakon ne upošteva, je pa
               nuja glede direktive in to je ključna tudi zaščita malih delničarjev in zaposlenih.
               Druga, še pomembnejša zadeva, ki je pa prav eklatantno v nasprotju z interesi malih
               delničarjev, je pa pravična cena. Ali veste, kako vi določate pravično ceno v vašem
               zakonu? Pravična cena je tista, po kateri prevzemnik kupuje vrednostne papirje
               zadnjih šeste mesecev oziroma tudi naprej. To se pravi, lahko da deluje prevzemnik
               usklajeno še z nekom, ta, ki usklajeno deluje, ponuja višjo ceno, prevzemnik ponuja
               nižjo ceno in potem je prevzemna ponudba po ceni, nižji ceni od prevzemnika, tudi za
               male delničarje. To se pravi, če nekdo, ki deluje s prevzemnikom usklajeno, ponuja po
               sto enot, prevzemnik pa po trideset in je tudi po sto enot pred tem kupoval povezan,
               seveda potem je pravična cena trideset enot, ki jo ponuja prevzemnik. Naša rešitev je
               pa, da je pravična cena cena, po kateri tako oseba, ki deluje s prevzemnikom
               usklajeno, kakor tudi prevzemnik ponuja zadnjih 12 mesecev in je to pravična cena, ki
               je bistveno višja. In to je zaščita malih delničarjev! Vaše določbe so izigravanje
               malih delničarjev.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Lahovnik, imate besedo.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Saj ne bi verjel, da je to rekel minister za gospodarstvo. To je navaden
               populizem pa nobeni strokovni argumenti. Gospod minister, o čem sploh govorite. Dajte
               si pogledati obstoječi zakon o prevzemih, pa dajte mi povedati, kako vi urejate
               menedžerske odkupe podjetij v temu zakonu, ki ga je sprejela vaša vlada, in povejte
               tukaj na glas, kdo je avtor tega zakona, gospod minister, kdo so avtorji in kakšni
               interesi so zadaj. Zakaj ne urejate menedžerskih odkupov podjetij v posebnem členu.
               Mi urejamo to v 64., v 65. členu zakona. Povejte, kako boste uredili menedžerske
               odkupe podjetij v nejavnih delniških družbah, kakšen je status delničarjev v družbah
               pooblaščenkah! Tam se ščitijo interesi malih delničarjev! To, kar ste dejali 6-
               mesečno, 12-mesečno obdobje - nobenega problema. Če je samo to problem, se lahko z
               amandmajem okvirno podaljša to obdobje na 12 ali 24 mesecev. Ampak v vašem zakonu
               menedžerskih odkupov podjetij sploh ne urejate. Kje imate notri, kakšna je vloga
               revizorja v vašem zakonu? Tukaj se zelo jasno določa, da mora poročilo o reviziji
               vsebovati izjavo: prvič, izjavo revizorja, da v preteklih treh letih ni opravljal
               revizije v družbi izdajatelja - se pravi, da se ugotovi, da je z njimi povezan -
               potem pa zelo jasno navedba, ali pogodbena cena za nakup vrednostnih papirjev
               predstavlja ustrezno nadomestilo za ceno, s pomočjo kakšnih metod je bila določena
               pogodbena cena, vse morebitne težave, ki so nastale pri ugotavljanju primernosti
               cene. Kaj je glavni problem Slovenije? Sivi trg! In na sivem trgu, ali vzamete ceno
               delnice 12 ali 24 mesecev pred samo prevzemno ponudbo, dobite skorajda enak rezultat.
               Ni bistvenih razlik. Problem je, da v vsem tem obdobju potekajo odkupi podjetij na
               sivem trgu nepregledno, brez da bi delničarjem tarč kdorkoli povedal, kakšna je sploh
               ta ponudba. In zato je tukaj notri vloga revizorja posebej opredeljena! In ni glavni
               problem pravzaprav v Sloveniji delničarji podjetij, ki kotirajo na borzi. To je
               glavni problem. Glavni problem so delničarji tistih podjetij, ki ne kotirajo na
               borzi, delničarji podjetij, ki imajo delnice, s katerimi se trguje na tako imenovanem
               sivem trgu. In če govorimo o menedžerskih odkupih, je tam ravno največji problem, ker
               imajo menedžerji največ informacij, več informacij kot zaposleni, kot bivši
               zaposleni, kot morebitni mali delničarji in zato v 64. in 65. členu zelo natančno
               urejamo menedžerske odkupe podjetij, tudi v nejavnih delniških družbah.</p>
               <p>Zdaj vas izzivam, povejte mi, na kakšen način v vašem zakonu, če ste tukaj tako
               eksplicitni, urejate, s katerimi členi, menedžerske odkupe podjetij v nejavnih
               delniških družbah in zelo enostavno lahko primerjamo standard v tem zakonu in
               standard v tistem zakonu, ki ga bo predlagala vlada. In zelo zanimivo bo to
               primerjavo narediti in takrat bo dejansko slovenska javnost videla, komu gre za
               interes malih delničarjev in kaj so želeli doseči avtorji vladnega zakona. Hvala.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Ziherl.</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p>Hvala za besedo. Lep pozdrav gospodu ministru in vsem prisotnim v dvorani.</p>
               <p>Sam predloga zakona sigurno ne bom podprl, pa ne zaradi te misli, kot jo je izrekel
               moj kolega pred menoj, katerega imena po nemarnem ne bom omenjal, ker ima že tako
               vedno dovolj impulzov, da se vedno znova in znova oglaša.</p>
               <p>Kaj lahko rečemo o predlaganem zakonu? Če je samo lepotni popravek tistega zakona,
               ki je bil predlagan v letu 2003 in takrat tudi bili umaknjen, potem v teh treh letih
               se predlagatelji niso veliko novega naučili oziroma niso tudi sedaj imeli kakšnega
               večjega resnega namena, da bi z zakonom uredili mislim, da dokaj zahtevno in perečo
               problematiko.</p>
               <p>Predvsem pa predloga zakona ne bom podprl zaradi vseh danes že večkrat slišanih in
               navedenih pomanjkljivosti, in sicer predvsem neusklajenost z direktivo Evropske
               unije, ki se predvsem odraža, da ni zadosti opredeljeno in opisano oziroma
               definirano, kdo so povezane osebe, potem ni zadostno urejena problematika oziroma ni
               opredeljeno, kako je s prevzemi pri mednarodnih oziroma mešanih družbah, ko delnice
               kotirajo tudi v neki drugi državi oziroma na borze neke druge države. Predvsem tudi
               ni zadostno opredeljena oziroma ni definirano določilo o pravični ceni, pa tudi
               ugotavljajo se neusklajenosti z veljavnimi zakoni o prekrških. Predvsem pa ni zadosti
               dobro urejena zaščita malih delničarjev, zato sem prepričan, da zakona ne bom podprl.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Jerovšek. Izvolite.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi, gospod minister! Pred
               seboj imamo predlog zakona o spremembah in dopolnitvah zakona o prevzemih. Ta zakon
               je bilo vložen 10. februarja. To je po moje ravno v času, ko so nam poznane osebe v
               Londonu pripravljale prevzem Mercatorja prek Kajmanskih otokov, kar je izbruhnilo
               nekoliko pozneje. Ta zakon je bil mišljen kot dimna zavesa, s katero bi se zganjalo
               demagogijo pred slovensko javnostjo in se celo govorilo o zaščiti malih delničarjev.
               Če se zadeve po zaslugi vlade ne bi razpletle drugače, bi bili danes verjetno v
               situaciji, da bi ljudje z zelo vprašljivim politično - poslovnim rodovnikom kotirali
               za županske kandidate, morda tu v Ljubljani, in posledično bi verjetno sčasoma
               prodali Ljubljano nekam na jug.</p>
               <p>Prvopodpisani in drugi predlagatelji so seveda imeli možnost, da bi kot ministri ta
               zakon v bistveno boljši obliki sprejeli v letu 2003-2004, ko je bil gospod Lahovnik
               minister, ampak takrat se jim je zdelo še prezgodaj, da bi celo takšne rešitve
               izpeljali. Kajti, takrat so nekatere dame, ki so bile včasih državne sekretarke pri
               gospodu Ropu, pisale zakonodajo, ki jo je pozneje Aktiva group spretno izkoristila za
               iztesnitev malih delničarjev. Gre za isto gnezdo ljudi, ki so delovali takrat kot
               povezane osebe in delujejo še danes kot povezane osebe. Zaradi tega mene ne čudi to,
               kot je bilo že slišano že večkrat, da ta zakon ne ureja oziroma je v nasprotju z
               interesi malih delničarjev, da ne določa pravične cene, se pravi, da ne rešuje
               problema povezanih oseb in tako naprej. Prišel je v obravnavo v nekem čisto drugem
               času, v času, ko se stranka, kateri pripadajo podpisniki, ne vem sicer, iz katerega
               scenarija njihovega predsednika so, ali so C ali so Ž scenarij, vendar prišel je v
               času, ko ta stranka maha z nekim manifestom, po Marksu drugi manifest. Izgleda, da bo
               s takimi zakoni in s takimi rešitvami, ki so, to si upam trditi, enako bile mišljene,
               enako kot trojanski konj, kot je bila tista zakonodaja, na podlagi katere je Aktiva
               group, ki so jo delale znane gospe, skušala iztisniti male delničarje.</p>
               <p>Tukaj sicer celo pišete, da <q>"uvedena je pravica do iztisnitve in pravica prodaje
               manjšinskega deleža"</q>, kar je verjetno pozitivno, kar v tistem trenutku še ni
               oglaševala nobena zakonodaja. Ampak mislim, da so rešitve podobe, kot so se jih
               poslužili nekateri. In gospodje, če mislite, da se bo kdo ulovil na zakonodajo, ki je
               bila mišljena kot trojanski konj, po kateri bi se delalo naprej po starih metodah, v
               skladu s tem, bi rekel, poslovno-političnim pedigrejem, ki ste si ga ustvarili v
               preteklih letih, ste se zmotili. In tudi vaš manifest, ki temelji na takšnih osnovah,
               kot ste jih predvideli tukaj, bo imel enake posledice, kot jih je imel Marksov
               manifest za sodni svet, komunistični, bi imel vaš zakon podobne posledice tudi za
               Slovenijo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite, gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsednik! Saj sem razmišljal o tem, ali dati proceduralni predlog, ampak
               veste, najprej se moram opravičiti, zakaj sem se smejal. Smejal sem se zato, ker
               nisem verjel, kaj je gospod Jerovšek hotel povedati, ampak potem, ko sem razumel, da
               govori o dimni zavesi, bi mu rad sporočil, da dimne mine in pa druga orožja uporablja
               navadno tisti, ki ima oblast, da pa naj bi opozicija zakon o spremembah in
               dopolnitvah zakona o prevzemih dala zato, da bi omogočila, da Janša prevzema
               Mercator, ta je pa malo bosa. Tako da, tudi zato sem se smejal.</p>
               <p>Proceduralni predlog je pa naslednji. Gospod predsednik, razpravljamo res o zakonu o
               spremembah in dopolnitvah zakona o prevzemih, razpravljam, tudi res je, hkrati
               nekateri smo šli v razpravi tudi v vladni zakon o prevzemih, ker je primerjava
               vsebinska, tudi nekateri so o tem govorili, tudi sam minister, ampak jaz bi vseeno
               prosil, da gospoda Jerovška vendarle skušate usmeriti v razpravo, ki se tiče
               prevzemne zakonodaje, ne pa vseh drugih zadev, ki smo jih danes slišali, pa ne mislim
               samo na dimne zavese, mislim tudi na nekatere napačne navedbe. Tako je moj
               proceduralni predlog, če se da razpravo uokviriti v razpravo o dveh zakonih, ki so
               trenutno v državnem zboru. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Tudi to je bilo mimo poslovnika, ker tega ne morem dati na glasovanje.</p>
               <p>Besedo ima gospod Testen. Izvolite.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Hvala za besedo, gospod predsednik. Poslanke, poslanci! <stage>(Poslanke ni nobene.)</stage> Jaz se
               čutim, da tako pomembna in velika stranka, kot je LDS, predlaga tako nekonsistentno
               spremembo zakona o dopolnitvah zakona o prevzemih. Gre namreč za to, da vedno radi
               zagovarjajo usklajenost zakonodaje z obstoječo zakonodajo. Tisti, ki ste količkaj
               pogledali ta predlog njihove zakona, je neusklajen z zakonom o gospodarskih družbah
               in tudi z nekaterimi drugimi zakoni, zakonom o prekrških in zakonom o trgu
               vrednostnih papirjev, kakor tudi ni usklajen, bilo je večkrat rečeno, z direktivo
               2004/25. Jaz osebno sem pričakoval, da se bomo danes veliko več pogovarjali o tem,
               ali je v Sloveniji, glede na evropske izkušnje in glede na zakonodajo, ki jo imajo
               druge evropske države, je prevzemni prag 25%, ki je v tem vašem predlogu določen,
               tisti pravi prag ali ne. Praksa kaže, da imajo v drugih državah ta prag v večini
               primerov bistveno drugačen oziroma največkrat višji. S stališča malih delničarjev, ki
               jih velikokrat zagovarjamo, je verjetno boljši nižji prag, ker je pri nižjem pragu
               prej potrebno objaviti, dati prevzemno ponudbo. Kar se tiče parkiranja delnic je po
               drugi strani nizek prag veliko nevarnejši, ker kliče po tem, da se povezane osebe
               nekontrolirano dogovarjajo in parkirajo na delnice na različnih krajih in koncih
               preko vseh mogočih družb in se potem dogovarjajo o vodenju podjetju in prevzema sploh
               ni potrebno opraviti.</p>
               <p>Kar se tiče opredelitve povezanih oseb v tem zakonu, ki je sedaj predlagan s strani
               LDS-a, opredelitev povezanih oseb tukaj pogrešam. Jaz mislim, da ta zakon sploh ne
               ponuja rešitve, kaj so povezane osebe, kako se opredelijo povezane osebe, in za mene
               je to ena od ključnih in bistvenih stvari, če hočemo ta zakon sprejeti in če hočemo,
               da bo tudi funkcioniral, kot si želimo.</p>
               <p>Veliko je bilo že rečenega tudi o tem, kaj je pravična cena. Mislim, da je minister
               zelo jasno in nazorno povedal, da pravična cena ni tista, ki jo ponudi prevzemnik,
               ampak pravična cena je tista, ki jo ponudijo vsi tisti, ki so povezani v določeni
               želji po prevzemu določenega podjetja, in tista najvišja cena med vsemi temi je
               pravična cena.</p>
               <p>No, za konec bi pa mogoče rekel še to, da osebno in tudi v naši poslanski skupini
               tega predloga ne bomo podprli. Bomo pa podprli, če bo ponudil ta zakon kakšne dobre
               rešitve, in tudi predlagali, da se vgradijo v zakon, ki ga pripravlja vlada. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Veršnik. Prosim.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo, gospod predsednik. Spoštovani kolegi <stage>(kolegic ni)</stage>! Pred nami je
               predlog zakona o spremembah in dopolnitvah zakona o prevzemih, in to od tistega
               predlagatelja, ki je eden glavnih krivcev za to, da se na tržišču dogaja to, kar se
               dogaja, in se po mnenju Slovenske demokratske stranke ne bi smelo dogajati.</p>
               <p>Mali delničarji, ki so vložili svoje certifikate, vložili svoje prihranke ali celo
               najeli kredite pri bankah in kupovali lastniške deleže v tej bolj ali manj divji
               privatizaciji, kjer so upravljavci teh malih lastniških delničarjev sodili, da so
               takšni majhni deleži nezaželeni, zato jih z raznoraznimi manipulacijami uspešno
               izrinjajo iz lastniške strukture. Danes, ko je večina dela že opravljenega, pa se
               pojavlja rešitelj, spoštovani gospod poslanec, predlagatelj sprememb in dopolnitev
               zakona o prevzemih. Seveda pa je ta zakon dan v proceduro, po mojem mnenju, samo iz
               propagandnih razlogov, premalo premišljen, premalo prilagojen sedanjim razmeram.</p>
               <p>Glede na navedeno predlaganega zakona ne morem podpreti in tudi iz razloga, ker je v
               parlamentarni proceduri že vladni predlog, ki je neprimerno boljši. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Feri Horvat. <stage>(Se odpoveduje.)</stage> Gospod Mikolič, imate besedo.
           </p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala lepa. Nekako smo vsi mnenja in ni odveč, če ponovno omenim, da trenutna
               prevzemna zakonodaja, ki jo imamo, je res dokaj problematična glede na to, da omogoča
               različne špekulacije. In ravno zaradi tega je potrebno to prevzemno zakonodajo
               novelirati, skratka, vključiti tudi evropske direktive, predvsem pa zakon prilagoditi
               današnjemu času. Sam problem predlagateljevega zakona je pa ravno v tem, da
               pravzaprav ta predlog ne odraža celovite rešitve in s tem ne odpravljamo
               pomanjkljivosti, ki jih vsebuje sedaj veljavni zakon. Tudi sam smatram, da tiste
               dobre rešitve, pa če ne bodo v celoti zajete v vladnem predlogu, jih lahko seveda po
               potrebi vključimo in jih bom tudi sam podprl. Zamenljivo je pa to, da smo glede
               menedžerskih odkupov, o katerih je bilo s strani predlagateljev danes veliko govora,
               začeli govoriti predvsem, ko se je zamenjala oblast. Tudi sam prvopodpisan
               predlagatelj je omenil, da se je ta problematika začela prepozno reševati, tudi sami
               to priznate, pa ne pred dvema letoma, ampak bilo bi potrebno, da bi se na tem
               segmentu zakonodaja zamenjala pred osmimi oziroma petimi leti.</p>
               <p>Danes je bilo slišati, in tudi sam smatram, da so bile ravno na tem področju
               storjene največje mahinacije. Ne moremo danes reči, da menedžerskih odkupov v
               prihodnje ne bo. Seveda bodo, ampak glede na to, kakšne pretenzije so bile na tem
               segmentu narejene, tudi če spreminjamo zakonodajo ali je ne, tudi sam smatram, da
               vprašanje koliko bi se povečale nepravilnosti kakršne so se dogajale v preteklosti,
               skoraj danes ni možno. Zaradi tega jaz tega predloga ne bom podprl. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, imate besedo.</p>
            </sp>
            <sp who="SDZ4:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Vlada predlaganega zakona poslancev s prvopodpisanim dr. Matejem
               Lahovnikom ne podpira. Prvič, zaradi tega, ker ni usklajen z direktivo o prevzemnih
               ponudbah, to se pravi z evropskim pravnim redom. Že to je zadostni razlog. Ampak
               pojdimo tudi v vsebino. Zakon tudi ni usklajen z že sprejetimi predpisi. Temelji na
               starem osnutku iz leta 2003, ki je bil tudi sicer vložen v parlamentarno proceduro.
               Predlagani zakon pa najmanj pokriva predvsem male delničarje. Kajti, kaj je za malega
               delničarja pomembno ali pa za delničarje nasploh, še posebej pa za malega - da dobi,
               vedno, kadar je to potrebno, seveda kadar gre za prevzem, prevzemno ponudbo in da
               dobi pravično ceno. Zlasti prevzemne ponudbe ta zakon ne ureja pravilno, ker
               eksplicitno ne definira oseb, ki delujejo usklajeno. Tu je ta zakon, ki je poslanski
               zakon, neusklajen z direktivo. Direktiva zelo jasno določa, katere so osebe, ki
               delujejo povezano, in ta novela zakona te direktive ne povzema. To je prva
               zadeva.</p>
               <p>Druga zadeva je pa glede pravične cene. Pravična cena po predlaganem zakonu ni
               korektno definirana in lahko pride do prevzemne ponudbe po bistveno nižji ceni, kot
               pa so jo povezane osebe oziroma osebe, ki delujejo s prevzemnikom usklajeno, kupovale
               na trgu zadnjih 6 mesecev. Kajti v tem zakonu je pravična cena tista, ki jo določa
               prevzemnik oziroma po kateri je prevzemnik odkupoval zadnjih 6 mesecev. Mislim, da
               morajo biti obvezno zraven tudi osebe, ki delujejo z njim usklajeno. To je anomalija.</p>
               <p>Kar je pa najbolj pomembno, pa poudarjam sedaj, to je, da ni sankcij za kršitve.
               Namreč, po vladnem predlogu se kršitve sankcionirajo tako, da se prevzemniku, ki ni
               spoštoval prevzemne zakonodaje, vzamejo vse glasovalne pravice, ne samo tiste, ki
               presegajo 25% prevzemni prag. To je bistvena razlika.</p>
               <p>Tako ni samo formalen razlog, da vlada tega ne podpira. Predvsem so vsebinski
               razlogi, ki sem jih zdaj na hitro nekaj naštel. Tudi agencija za trg vrednostnih
               papirjev ima bistveno večja pooblastila, ima aktivno legitimacijo tudi v primeru, ko
               se sankcionira mirovanje glasovalnih pravic. Zakon ni usklajen z direktivo glede
               obveščanja delavcev in malih delničarjev, ki morajo prejeti obvezno obvestilo o
               prevzemni nameri. Skratka, gre za vrsto vsebinskih pomanjkljivosti, zato smatramo, da
               je zakon neprimeren za nadaljnjo obravnavo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Vsi prijavljeni razpravljavci, ki so to želeli, so dobili besedo. Ker določen
               čas za razpravo še ni potekel, sprašujem, ali želi na podlagi prvega odstavka 71.
               člena poslovnika še kdo razpravljati. Lahovnik, Cvikl, minister. Imam tri
               prijavljene. Še kdo? <stage>(Ne.)</stage> Vsi imajo na voljo po pet minut. Gospod Lahovnik.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Domnevam, da bo čas za repliko potem, ali vsak po pet minut pa konec?
               Verjetno<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Razprava, pet minut.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Skratka, tisto, kar želim najprej poudariti, so netočnosti, ki jih je izrekel gospod
               minister. Gospod minister je pravkar pokazal, da tega zakona sploh ni prebral. Tu ga
               lahko razumem, ker so sami pripravili svoj zakon. Res pa je, da sem jaz zakon o
               prevzemih vložil zato, ker se vlada ni pravočasno odzvala. Čakal sem leto dni. Leto
               dni sem dal časa tej vladi, pa ni bilo nič. Po letu dni sem pač vložil ta zakon o
               prevzemih, ki je že zdaj, kot ste sami ugotovili, dva meseca in pol v parlamentarni
               proceduri, vladnega zakona še zdaj ni. Pravzaprav zdaj ga je vlada sprejela, prejšnji
               teden ste ga spravili skupaj in ga sprejeli.</p>
               <p>Druga stvar, ki je zelo zanimiva; to, kar je gospod prej na moji desni, ki je bil
               gospod Jerovšek, govoril, kdo je zadaj, tisto osebo, ki jo je imel v mislih, je zadaj
               za vladnim zakonom, ker je bila v delovni skupini vlade Republike Slovenije. In naj
               si malo pogleda, stvari tako da je bilo cel kup netočnosti. Tisto, kar želim posebej
               poudariti, je to, da ni sankcij, je smešno. Izrecno piše v členu, da so sankcije do
               90 milijonov tolarjev kazni za pravne osebe in do 900 tisoč tolarjev za fizične
               osebe.</p>
               <p>Kar se tiče usklajenega delovanja, gospe in gospodje, ne se sprenevedati, lepo vas
               prosim! Že v obstoječem zakonu je usklajeno delovanje zelo jasno sankcionirano.
               Orkestrirano delovanje povezanih oseb je prepovedano in se sankcionira. Agencija za
               trg vrednostnih papirjev bi že zdavnaj morala ukrepati. Če vzamemo, bom ponazoril na
               konkretnem primeru Mercatorja. Če se osebe A, B in C v pisarni dobijo s predsednikom
               vlade v pisarni predsednika vlade in kasneje en teden zatem osebe A, B in C izvedejo
               transakcijo Mercator, pa pravijo celotni slovenski javnosti, da delujejo neodvisno,
               bi bilo to v Združenih državah Amerike smešno. Komisija za trg vrednostnih papirjev
               bi jih strogo sankcionirala. Pri nas pa rečejo, da so se pogovarjali o - ne vem,
               kakšno je vreme zunaj, o prihodnosti njihovih podjetij, se čudijo na vse pretege,
               kako to, da nas to sploh vznemirja, da so se dobili in - <q>"nikomu ništa"</q>. To je v
               Sloveniji mogoče. V ZDA to ni mogoče. Poglejte si prakso, kaj se dogaja, po obstoječi
               zakonodaji, ki jo imamo. Tudi pri tem zakonu, ki ga jaz predlagam, ima agencija za
               trg vrednostnih papirjev vse pristojnosti, da ob takšnih primerih ukrepa. Vprašanje
               je, ali si to upa direktor agencije za trg vrednostnih papirjev vprašati in zahtevati
               od predsednika vlade, pa ima vse te pristojnosti. O čem se je govorilo na tistem
               sestanku 12. avgusta, da vpraša tudi preostale tri akterje, od katerih je ena oseba,
               ki je sodelovala na tistem sestanku, ne boste verjeli, tudi v delovni skupini za
               pripravo vladnega prevzemnega zakona. In ta oseba bo potem govorila o usklajenem
               delovanju in kako je to škodljivo. Pa lepo vas prosim, saj si še tiste pogodbe, po
               kateri ste prodajali Mercator, ne upate pokazati javnosti! Zakaj ne? Spet vam bom dal
               primer usklajenega delovanja, kako se po tem zakonu to ugotavlja. Če je pogodba, po
               kateri je recimo podjetje a kupovalo delnice od kapitalske družbe povsem enaka
               pogodbi, po kateri je podjetje b kupovalo delnice tega istega podjetja od Slovenske
               odškodninske družbe, potem je jasno, da to ni naključje. Če so razne pogodbe
               prihajale iz istega faksa in tako naprej, potem je jasno, da to ni naključje. In te
               zadeve se v ZDA tako ugotavljajo, gospe in gospodje, in komisija za trg vrednostnih
               papirjev ima tam te pristojnosti. Vprašanje je samo, ali si upa agencija za trg
               vrednostnih papirjev uporabiti te pristojnosti, ki jih daje ta zakon, ki smo ga
               vložili v proceduro. To je tisto vprašanje. Vse ostalo je pa nekako bolj za umetniški
               vtis, kar vlada govori. Zelo enostavno. Da se ugotoviti, kdo so povezane osebe in kaj
               je usklajeno delovanje in vsi vemo, kaj je orkestrirano delovanje, in da je takšno
               delovanje izrazito na škodo malih delničarjev, ki v takšnih primerih izgubljajo. Te
               stvari so jasne in tisto, kar je treba, je treba dati agenciji za trg vrednostnih
               papirjev, takšne pristojnosti, kot jih ponuja ta zakon, potem pa te pristojnosti
               striktno izvrševati. Vprašanje pa je, ali se v teh okoliščinah, kakršne so v
               Sloveniji, ali si agencija za trg vrednostnih papirjev to upa storiti. Hvala lepa.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Cvikl, izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>To, kar imamo danes, je pravzaprav diskusija o tem, kako kdo razume tranzicijo
               oziroma prehod. Mi razumemo tranzicijo tako, da do nastopa te vlade ni bilo
               prevzemov, ki bi bili izvedeni brez prevzemnih premij za javne delniške družbe. In
               gospod minister je sam nekje rekel, če bi ta zakon ali nekdo je izjavil, ali na
               tiskovni konferenci, mislim, da ste bili vi, če bi zakon o prevzemu, kot ga vlada
               predlaga, veljal pred tistim famoznim sestankom gospoda predsednika vlade z osebami
               A, B in C, potem bi morali dati ponudbo za prevzem. Mi seveda trdimo, da je kar nekaj
               določb obstoječega zakona o prevzemih, 4. itn., člen, ki govorijo, da tudi neposredno
               po določbah že veljavnega zakona in po določbah nekaterih drugih pravil igre, ki jih
               gospa državna sekretarka na ministrstvu za gospodarstvo zelo dobro pozna - škoda, da
               je danes ni z nami - bi takšna prevzema ponudba morala biti dana. Ne nazadnje o tem
               govori eden od kolumnistov Mladine, ki pravi, da je nekako čudno, da KAD in SOD, ko
               sta prodajala Mercator, nista objavila oglasa, s katerim bi javno zbirala, sedaj pa
               KAD in SOD za podjetje Vrvica d.o.o., v kateri znaša delež KAD-a milijon tolarjev, pa
               sta dala javno ponudbo. Zakon o prevzemih ščiti male delničarje. To je njegov glavni
               cilj in mi s spremembami zakona o dopolnitvah spremembe zakona o prevzemih to zaščito
               želimo narediti še močnejšo. Še posebej v potencialnih primerih nejavnih delniških
               družb, ki so v Sloveniji, kar v pomembnem številu, želimo z zakonom o spremembah in
               dopolnitvah zakona o prevzemih natančno opredeliti nekatere določbe. Vlada Republike
               Slovenije v svojem zakonu o prevzemih o tem molči. Ne govori o tem, kaj vse mora
               poročilo o nameravanem prevzemu storiti, ne govori o vlogi revizorja in
               predpostavljam, da bo vsak čas ukinila tiste določbe v statutu SOD-a in pa v dobrih
               pravilih obnašanja gospodarjev, kot sta KAD d.d., ki pravijo, da je potrebno dajati
               javne ponudbe. Zato boste danes, če bo obveljala volja vladajoče koalicije, predvsem
               omogočili, da se praksa prevzemanja podjetij brez prevzemne premije, in o tem je
               govoril vaš predsednik vlade sam, gospod Janša je govoril v Krškem, da podjetje, ki
               je prevzeto, ne more biti še enkrat prevzeto. On je sam potrdil, da sta KAD in SOD,
               ko sta prodaja podjetje Istrabenzu in Laškemu, pravzaprav omogočila prevzem podjetja.
               Če sta to res naredila, in verjamem, da sta to res naredila, se je pri tem poslu
               poškodovalo mislim, da 19 tisoč malih delničarjev. Mi smo nasprotovali vrsti določb,
               predvsem sklepom tudi nadzornega sveta v primeru Mercatorja, ki so seveda predlagali,
               da imajo samo nekateri izključno pravico do kapitalizacije in vlada oziroma KAD in
               SOD nista vključila med tiste, ki imajo pravico do kapitalizacije v Mercatorju, ko
               sta še imela čas, vseh malih delničarjev, ampak sta to pravico izborila sebi, SOD-u
               in menedžerjem. Zanimivo pa, da so potem te osebe a, b in c, KAD in SOD, ki sta svoja
               lastninska upravičenja s pogodbo, ki je bila podpisana pred skupščino, na kateri se
               je menjaval eden malih delničarjev, da so te tri osebe a, b in c potem podpisale neko
               pogodbo o tem, kako bodo nadaljevale s prevzemanjem tega podjetja, ko vlada ni
               izkoristila prevzemne premije.</p>
               <p>Če vlada s svojim zakonom o prevzemih ne namerava natančneje urediti menedžerskih
               prevzemov, potem boste danes z zavrnitvijo tega zakona samo omogočili, da se bo slabo
               upravljanje slovenskega gospodarstva nadaljevalo in da se bo v okviru tega slabega
               upravljanja predvsem dajalo darila Janševim prijateljem. To je slaba politika, gospod
               minister, in zato predlagam, da zelo natančno pogledati določbe obstoječega in novega
               zakona. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister.</p>
            </sp>
            <sp who="SDZ4:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Jaz sem pravzaprav vesel, da imamo ob tem zakonu o prevzemih pravzaprav
               eno priložnost, da testiramo na eni strani, kako gleda na eno pomembno tranzicijsko,
               pa ne samo tranzicijsko, tudi razvojno-gospodarsko dilemo opozicija in kako gleda
               vlada. Zato imamo pred seboj pravzaprav dva predloga. En predlog, ki ni usklajen z
               direktivami o prevzemnih ponudbah, ki ni usklajen s slovenskim pravnim redom, ki je
               škodljiv za male delničarje, ki je škodljiv za zaposlene in ki ne ureja, ki nejasno
               ureja ključne dileme prevzemom. Na drugi strani pa alternativo, ki ste jo lahko
               prebrali, ki je osnovana pravzaprav na podlagi dolgotrajne strokovne diskusije vseh
               institucij, ki se s to problematiko ukvarjajo v Sloveniji. K njej so bili povabljeni
               neodvisni strokovnjaki, eksperti, institucije, visokošolske institucije in je nastal
               pravzaprav v strokovne krogu usklajen, sodoben, prevzemni zakon.</p>
               <p>Jaz sem vam že večkrat povedal, zakaj smatram vsebinsko, da je ta predlog novele
               zakona o prevzemih škodljiv za male delničarje, pa jih bom še enkrat ponovil. Prvič
               zaradi tega, ker nejasno določa osebe, ki delujejo usklajeno. Agencija za trg
               vrednostnih papirjev bo imela enako težko nalogo in se bo večkrat izrazila za
               nepristojno, ker je tako nejasno napisan člen, ki govori o osebah, ki delujejo
               povezano, da bo pravzaprav stalna presija na to agencijo in rezultat bo jalov, tako
               kot je sedaj. Zato smo v vladnem predlogu pravzaprav postavili domeno, kadar osebe
               delujejo usklajeno, in morajo te osebe to izpodbijati, dokazno breme je torej na
               strani teh oseb. Druga pomanjkljivost je pravična cena. Kaj je za malega delničarja
               pomembno? Da dobi ponudbo in da dobi pravično ceno za ponudbo. Pravična cena je
               določena, kot sem povedal, je zadnja cena v zadnjih 12-ih mesecih, po kateri so tako
               prevzemnik kot osebe, ki s prevzemnikom delujejo povezano oziroma usklajeno, ponudili
               in odkupovali delnice. Vi pa predlagate, da je samo tista cena, ki jo je prevzemnik.
               Če ima torej prevzemnik osebo, ki z njim deluje usklajeno, ponuja jo po trikrat višji
               ceni, ne, to ni pravična cena, pravična cena je tista trikrat nižja, ki jo je ponujal
               prevzemnik. In to se ponudi malim delničarjem. Trikrat nižja cena. To je možno po tem
               vašem predlogu, zato je predlog slab. Predlog je slab tudi zaradi tega, ker ne
               spoštuje direktive glede obveznega obveščanja delavcev o prevzemni ponudbi. Direktiva
               izrecno določa, da morajo biti delavci s prospektom obveščeni o prevzemni ponudbi in
               o stališčih glede te prevzemne ponudbe. Teh določb v vaši noveli ni.</p>
               <p>Tretjič. Agenciji za trg vrednostnih papirjev je podeljena aktivna legitimacija, da
               ukrepa, če je kršen zakon o prevzemih, če je prišlo do prevzema, pa ni bilo prevzemne
               ponudbe. Odvzetje vseh glasovalnih pravic na skupščini. To je zelo pomembna sankcija.
               Zelo pomembno je tudi to, da vladni zakon zajema tudi KAD in SOD in ju ne opredeljuje
               kot izjeme. V vašem zakonu opredeljujete KAD in SOD kot izjemo. Vi govorite v
               določbah, da za KAD in SOD ne veljajo določbe tega zakona do prevzemnega pragu 25%.
               Zakaj ta izjema? Glejte, saj vam bom citiral to določbo, ki je v vašem zakonu.
               Govorite, da sta KAD in SOD neki izjemni, in tudi ne samo KAD in SOD. Zakaj so te
               izjeme v zakonu, povejte? Ne, niso ista pravila, ker so za te konkretne pravne osebe
               izjeme. Mi jih ne opredeljujemo kot izjeme, temveč jih enako obravnavamo kot vse
               ostale pravne osebe. Zato še enkrat trdim, kot sem že povedal, da bo zakon o
               prevzemih veljal tudi za njih, kar doslej seveda ni bilo. Zakon ureja tudi
               menedžerske odkupe, ureja jih pravzaprav tako, kot ureja vse prevzeme. Želim samo
               enkrat pojasniti, da je postopek in usklajeno delovanje v vladnem zakonu urejeno
               transparentno, postopek je jasen, pooblastila agenciji in pristojnim institucijam so
               močna in učinkovita. Seveda je s tem pravzaprav primerjava zelo jasna in kaže na to,
               kdaj in kje je podpora kateremu zakonu. To, kar sem pa govoril glede KAD-a in SOD-a,
               je v 32. členu vašega zakona<gap n="..."/><stage>/Izklop mikrofona./</stage><gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod minister, hvala lepa, čas je potekel. Zaključujem razpravo. O predlogu
               sklepa, da je predlog zakona primeren za nadaljnjo obravnavo, bomo v skladu s
               časovnim potekom seje zbora odločali danes v okviru glasovanj čez pol ure, to je ob
               18.45. S tem prekinjam to točko dnevnega reda. Prekinjam sejo zbora, ki jo bomo
               nadaljevali ob 18.45.</p>
               <stage type="time">(Seja je bila prekinjena ob 18.15 uri in se je nadaljevala ob 18.45 uri.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Prosim, da se umirite, zasedete svoja
               mesta. Nadaljujemo sejo državnega zbora.</p>
               <p>Prehajamo na glasovanja zbora o predlogih odločitev. Preden preidemo na glasovanje,
               prosim poslanke in poslance, da preverijo delovanje glasovalnih naprav, in sicer mora
               na desni strani vložene kartice goreti oranžna lučka.</p>
               <p>Nadaljujemo s prekinjeno <title>11. točko dnevnega reda - obravnava predloga zakona o
                  spremembah in dopolnitvah zakona o starševskem varstvu in družinskih prejemkih,
                  skrajšani postopek.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih.</p>
               <p>Prehajamo na 7. člen, in sicer na odločanje o amandmaju poslanskih skupin SNS, LDS
               in SD k 7. členu. Gospa Širca, izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala. Dovolite, da ponovim obrazložitev tega amandmaja k 7. členu.</p>
               <p>Omejitev možnosti prenosa dela dopusta za nego in varstvo otroka do 8. leta otrokove
               starosti na zgolj do 3. leta otrokove starosti je znižanje danes veljavne pravice. In
               dovolite, da vam povem, da te obrazložitve nisem prebrala iz obrazložitve poslanskih
               skupin, ki ste jih imenovali in ki so sedaj vložene, ampak obrazložitev iz predloga
               amandmaja matičnega delovnega telesa, ki je bil obravnavan na odboru in ki ga je
               podpisal poslanec, kolega Anton Kokalj. Podobno utemeljitev je imel tudi za 6. člen,
               ki je še bolj bistven kot ta 7. člen, vendar 6. člena nismo mogli več odpirati.</p>
               <p>Kaj hočem povedati? Da je zanimivo, da se minister Drobnič ne požvižga samo na
               stališča opozicije, ampak da se na nek način požvižga tudi na stališče koalicijskih
               partneric. Seveda nas ta aroganca ne vznemirja, vznemirja pa nas aroganca do mater
               oziroma očetov, ki se jim sedaj odvzema neka pravica, ki je bila prej dana. Zato vas
               prosim, tudi koalicijske partnerice, da sledite ne samo našemu amandmaju, ampak tudi
               na matičnem delovnem telesu predlaganem amandmaju kolega Kokalja. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Dve stvari bi rad opomnil. Prosim, ne polemizirajte z ljudmi, ki jih ni v
               dvorani, ali pa če so, tudi ne morejo replicirati. Drugo, kar je, kdor želi
               obrazložiti glas v imenu poslanske skupine, naj takoj pove, v imenu poslanske
               skupine, sicer se smatra kot v svojem lastnem imenu. Gospa Potrata, izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. V imenu poslanske skupine pojasnjujem, da bo poslanska skupina ne samo vložila
               amandma, pač pa bo tudi glasovala za amandma, v katerem želimo ohraniti pravico ali
               možnost, da se otrokov oče odloči izkoristiti brezplačen očetovski dopust za nego in
               varstvo otroka do otrokovega 8. leta starosti. Nobenega utemeljenega razloga
               poslanska skupina Socialnih demokratov ni slišala, ki bi skrajšanje časa utemeljevala
               do te mere, da bi to pravico, ki države nič ne stane, omogoča pa očetu, da vzame
               brezplačni dopust za nego in varstvo otroka do otrokovega osmega leta starosti,
               preprečili. Res je mogoče slišati utemeljitve, da je učinkovitost pomembna, da mora
               državna blagajna gospodarno ravnati z javnimi sredstvi. Poudarjam, ne gre za javna
               sredstva, gre za svobodno odločitev očeta v dogovoru verjetno z materjo, kdaj bo to
               možnost 75-tih dni izkoristil. Predstavljam si, da predstavlja evidentiranje take
               pravice neko določeno oviro. Je pa res, da smo nedavno tega sprejeli zakon, ki
               centralizira evidence, torej bo za državo, za vlado, za izvršno vejo oblasti lažje
               pregledovati uresničevanje te pravice. Drugo, kar je treba dodati, argument, da je
               prav, da so pri otroku roditelji do otrokovega tretjega leta, pomembnejša, zbledi ob
               dejstvu, da je v nekaterih drugih rešitvah pa zakonodajalec menil, da niso tri leta
               tista meja, do katere naj bi neka pravica segla, ampak do otrokovega šestega leta
               starosti, pa tudi še čez.</p>
               <p>Mi bomo torej glasovali za ta amandma, ne glede na to, da bo prvi amandma neke druge
               poslanske skupine. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kokalj.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Hvala lepa. Sicer ni več v razpravi moj amandma. Moj amandma je bil vložen za odbor,
               na katerem je bil po demokratični poti zavrnjen. Sam sem ga vložil zato, ker menim,
               da je to tako nebistvena sprememba, ki jo je sprememba zakona predvidevala, da jo je
               bilo nesmiselno uvajati in sem predlagal, da bi ostalo tako, kot je bilo.
               Demokratična večina jasno se je odločila drugače in kot sem rekel, jaz to spoštujem,
               in nima smisla v tem smislu siliti z glavo skozi zid, glede na to, da ta zadeva po
               moje dejansko ni bistvena pri tem zakonu. Dejansko ni bistvena sprememba. Bolj
               bistvene so druge spremembe, ki so vpeljane, in ki bistveno izboljšujejo odnos do
               družine oziroma do starševske pomoči. Tako sem tudi že javno povedal, kako se bom
               opredelil, ko je na odboru bilo to demokratično izglasovano in se odbor ni ogrel za
               ta amandma, ki sem ga vložil. Toliko glede na to, da so se nekateri toliko sklicevali
               name. Me pa veseli, da včasih le najdemo skupno točko in da nam je vsem blizu skrb za
               družino in pričakujem, če bo še kakšna pozitivna sprememba pri zakonodaji, da bomo s
               strani opozicije tudi podprti. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. V imenu poslanske skupine. Jaz se ne bi strinjala, da gre za nepomembno
               spremembo. Gre za pomembno spremembo, gre za kratenje oziroma jemanje pravice, gre za
               jemanje pravice do svobodne izbire. Jaz se sprašujem, kdo v tej državi bo odločal,
               kaj je za otroka najbolje. Do sedaj so o tem odločali starši, oče, mati. Ali bo
               minister Drobnič sedaj po novem odločal o tem, kaj je za otroke najbolje, kaj je
               najbolje za starše? Še enkrat bi prosila, glede na to, da smo v razpravi slišali, da
               tudi Nova Slovenija načeloma ne nasprotuje temu amandmaju, da amandma podprete. Gre
               za, verjamem, za pozitivno spremembo. Pa bom rekla, ne spremembo, kajti že danes je v
               zakonu določena pravica do izbire, ki jo imajo očetje do 8 leta otrokove starosti.
               Zakaj jemati to pravico oziroma pravico krčiti do zgolj 3. leta otrokove starosti? Še
               enkrat prosim, da prisluhnete in podprete amandma Slovenske nacionalne stranke
               oziroma amandma, ki mu sledita tudi amandmaja Liberalne demokracije in Socialnih
               demokratov.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Žnidaršič.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod predsednik. Kolegice in kolegi! Zagotovo ni argument, o katerem
               govorite, to, da je treba ohraniti to pravico do osmih let, češ, kako je to neka
               sijajna zadeva. To ni bila zanimiva pravica za prizadete, ker je to pravico koristilo
               skrajno malo ljudi. Po stališču poslanske skupine je boljša rešitev omejitev na tri
               leta, ki bi morda spodbudila bistveno več očetov, da bi vzeli ta dopust in ga
               namenili svojemu otroku v bolj občutljivem času njihovega življenja. Potem ko gredo
               otroci v vrtec in v šolo, je to manj pomembno in ga ni treba neprekinjeno držati za
               roko, otroka namreč.</p>
               <p>Vaši argumenti so slabi. Ampak mi amandmaju teh treh poslanskih skupin ne bomo
               nasprotovali, da ne bo izpadlo, da smo proti koristim otroka, čeprav smo prepričani,
               da je rešitev, ki smo jo zapisali na 3 leta, boljša. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? <stage>(Ne.)</stage> Glasujemo. Navzočih je 66 poslank in poslancev, za je glasovalo
               44, proti 9.</p>
               <p><stage>(Za je glasovalo 44.)</stage> <stage>(Proti 9.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanske skupine LDS k 15. členu. Gospa Širca.
           </p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Tokrat v imenu poslanske skupine. Dragi partnerji, partnerji za razvoj, ta amandma
               zagotovo podpira tendence, ki so zapisane v raznih strategijah, nedvomno pa tudi v
               duhu reformatorjev. Govori o tem, da starši, ki se odločajo o negovanju otroka, se
               lahko odločajo do krajšega delovnega časa ne samo do treh let, ampak po novem do
               šestega leta starosti. Po tej logiki lahko pride do zelo pomenljivega in dolgega
               izpada s trga dela. Ker pa vemo, da to prizadeva predvsem ženske in matere, pomeni
               tudi, da se tista tendenca, da se bo povečevalo zaposlovanje, da se bodo stimulirale
               ženske, da ostanejo vpete v delovne procese in nadaljujejo svojo kariero ali jo
               vzpostavljajo, bodo na nek način lahko drugače rešene. Ne samo s krajšim delovnim
               časom, ampak tudi z možnostjo, da sploh ostanejo doma in da se prostovoljno odtrgajo
               s trga dela, ker jim bo država plačevala vse socialne in druge prispevke. Za ženske,
               ki, kot pravim, bodo glavne lahko izbirale, poudarjam, res da izbirale to možnost, to
               ne bo koristno, zato smo tudi predlagali ta amandma, za katerega upam, da ga boste
               podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Capuder.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>V imenu poslanske skupine. Eden od ciljev predlaganih sprememb veljavnega zakona je
               izboljšanje razmer za oblikovanje in razvoj družin ter povečanje rodnosti. Za
               doseganje teh ciljev je vlada predlagala več rešitev, ki so bile predstavljene že med
               razpravo in ki sledijo izkušnjam pri izvrševanju tega zakona v preteklosti. Tudi
               koalicija kot skupnost nekih strank, ki hočejo tej državi dobro, je amandmajem dodala
               k 15. členu nov podčlen, ki pa ju skušate, se pravi, ta člen in en člen prej skušate
               kolegi iz LDS odstraniti iz zakona z razlogom, kateremu sam in mu tudi v naši
               poslanski skupini ne najdemo pametnega razloga.</p>
               <p>V naši poslanski skupini smo prepričani, da je potrebno z več različnimi ukrepi
               vplivati na izboljšanje demografske slike v naši državi, vsak opravičenec pa se lahko
               sam odloči, katerega bo izbral. Sam se odloči, ali ga bo izbral ali pa ga ne bo
               izbral. Ravno predloga, ki ju v LDS predlagate za črtanje, sta po našem mnenju takšna
               predloga, ki ju je potrebno upoštevati, naj jih še enkrat preberem. Novi 48b. člen:
               <q>"Eden od staršev, ki neguje in varuje dva otroka, ima pravico iz prvega odstavka 48.
               člena tega zakona podaljšati do dopolnjenega 6. leta starosti mlajšega otroka."</q> 48c.
               člen, ki ga je predlagala koalicija: <q>"Eden od staršev, ki zapusti trg dela zaradi
               nege in varstva štirih ali več otrok, ima pravica do plačila prispevkov za socialno
               varnosti."</q> Vsak od staršev se bo odločal sam, ali bo sprejel predlagane rešitve ali
               ne. Njemu so te možnosti ponujene. Ukrepi niso obvezni, lahko pa jih uporabi tisti
               ali tista, ki mu pomeni delo za družino več kot pa poklicna kariera. V tem smo si
               različni in to različnost upoštevajmo. Nekateri lahko kombiniramo službo in družino,
               drugim to ne uspeva, zato jim omogočimo izbiro. Me pa prav zanima, kako se boste
               odločali pri glasovanju o tem amandmaju vsi tisti, ki ste podprli prejšnji amandma,
               kajti prejšnji amandma ni bil z neko veliko vsebino, ta pa ima zelo globoko vsebino.
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Poslanec Koren, izvolite.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Jaz sem tudi prejšnji amandma hotel podpreti, čeprav mi glasovalna naprava ni
               delovala. Vendar je prav, da zdajle povem, da je tudi moj glas treba prišteti k
               tistim, ki so glasovali za amandma k 7. členu, čeprav tisti amandma po mojem mnenju
               ni imel nobene velike teže. Moram pa reči, da je ta amandma, ki ga predlaga Liberalna
               demokracija k 15. členu, amandma z zelo, zelo velikimi posledicami.</p>
               <p>Mi smo želeli sprejeti zakon, in to dober zakon, ki bo prinesel nekaj pozitivnega za
               družine, za družine z več otroki, za očeta in za mater z več otroki. Ministrstvo je
               pripravilo zakon tudi s 15. členom, ki daje možnost, da se mati ali oče odločita, da
               vzameta skrajšani delovni čas. In ocenjujem, da je to zelo pomembna možnost, zelo
               pomembna izbira, ki jo lahko izkoristi ali pa ne izkoristita oče ali mati. Zato
               osebno ne vidim prav nobenega smisla oziroma nobene ovire, da bi tako možnost
               odrekali z nekimi kvazi izgovori, da lahko potem, če je to tako dolgo, žena ali mož
               izgubi stik s svojo poslovno dejavnostjo. Jaz pravim, nikogar ne bomo silili, vsak se
               lahko sam odloči. In lepo prosim, pustimo možnosti, da se starši za to sami odločijo.
               Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Preden dam besedo za obrazložitev glasu poslancu Antonu Kokalju, prosim
               vse prisotne poslanke in poslance, da se umirijo in prisluhnejo argumentom, ki so
               privedli oziroma ki bodo privedli poslance, da glasujejo tako ali drugače. Kakor
               rečeno, kolega Kokalj, izvolite.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Hvala lepa. Nekoliko sem razočaran nad razpravo o prejšnjem amandmaju s strani
               Liberalne demokracije; sem že mislil, da smo se bolje ujeli.</p>
               <p>Moram reči, da me je ta amandma res razočaral, ker pravzaprav povečuje pravice, in
               ga sam seveda ne bom podprl. Predlagam pa, glede na to, da smo nekako na isti liniji,
               kot zgleda, da bi morda vi sedaj tudi vzdržali, kot sem se jaz prej. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu, poslanec Rudi Veršnik, izvolite.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>V imenu poslanske skupine. Glejte, danes smo se na veliko prepirali okrog praznega
               nič, lahko rečem. Ko smo pri glasovanju o pomembnem členu, pa tisti, ki so imeli pri
               7. členu največ povedati, kakšna krivica se dogaja, kako se kršijo človekove pravice,
               kako se omejuje, pa pri tem členu govorijo ravno obratno. Še enkrat povem. 15. člen
               je svobodna odločitev nekoga od staršev, ni nujno, da je ženska, lahko je tudi oče.
               In to prepustimo staršem, da se sami odločajo o tem, katero od možnosti bodo
               izrabili. In to možnost jim enostavno dajmo. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo dajem poslancu Stanislavu Brenčiču.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Poglejte, oba člena ki ju želimo črtati, 48.b in c člen, ne prinašata
               vsebine, da bi ju bilo treba črtati. To je prepuščeno prosti izbiri mame, ki se bo
               odločala, da bo za vzgojo in nego otrok stopila s trga. Mi smo malo nazaj, ko smo
               delali pokojninsko reformo, takrat te zadeve človeško razumeli, ko je neka mati
               ostala doma, bilo je veliko otrok, potem ni imela osnove za pokojnino, pa smo rekli,
               država to jemlje kot vrednoto, pa smo uredili državno pokojnino, da tudi tista mati,
               ki je varovala otroke in ni bila na trgu dela, dobi nek tolar na stara leta. In tudi
               ta bo dobila nekaj takšnega, nekaj več, ampak ti prispevki gredo do minimalne plače.
               Mislim,da ni potrebno, da bi to črtali. Mi bomo nasprotovali temu amandmaju prav iz
               izhodišč, s katerimi smo se soočali že ko smo delali obstoječo reformo pokojninskega
               sistema, ki sedaj traja. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Jerovšek, izvolite.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Amandmaja Liberalne demokracije, ki je v popolnem nasprotju s tem, kar
               imajo glede fleksibilnosti delovnega časa za matere oziroma starše v veljavi
               skandinavske države, ne bom podprl. Kot sem že omenil, ta amandma prihaja iz pozicije
               agresivnega feminizma, preživetega feminizma, ki v ženski ne vidi matere in
               vzgojiteljice otrok. Trdno sem prepričan, da ogromna večina žensk nasprotuje takšnemu
               gledanju na vlogo matere, vlogo ženske v naši družbi. Zaradi tega sem tudi prepričan,
               da bo z ogromno večino ta amandma zavrnjen. Če bi se priklonili takšnemu gledanju, bi
               stopili v predmoderni čas in trdno sem prepričan, da je slovenska družba zrela in da
               se ne spogleduje s takimi pogledi, ki so v nasprotju z zrelim starševstvom, z
               možnostjo obeh staršev, da se podaljšan čas ukvarjajo tudi z vzgojo svojih otrok in
               so hkrati tudi profesionalno lahko aktivni in uspešni. V podaljšanem skrajšanem
               delovnem času mnoge ženske, poznam take primere, so se profesionalno izobraževale in
               bile ob koncu tega obdobja bolj usposobljene za bolj odgovorne naloge in dela v
               službi, v profesiji. In takšne ženske so prav gotovo v večini. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Obrazložitev glasu Barbara Žgajner Tavš, izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz bom govorila v svojem lastnem imenu. Rekla bom v osnovi, da sta dva
               dodatka, ki smo ju sprejeli na matičnem delovnem telesu v obliki amandmajev
               koalicijskih strank, po moji oceni sporna in dokaj nedorečena. Slišali smo, da gre za
               pravico, pravico matere oziroma očeta do izbire ali ostati doma v primeru, če imata
               štiri in več otrok, ali ostati aktiven na trgu dela. Rekla bom hvala bogu, da imata
               pravico do izbire, pa vendar tukaj je tisto, kar je po moji oceni zelo sporno. Treba
               je zagotoviti tem osebam tudi pravico do dela po ustavi, ki je zagotovljena po
               ustavi. Zelo zanimivo bi bilo slišati, na kak način in kdo bo tem ljudem po 10-tih
               letih zagotovil aktivno vključevanje na trg delovne sile. Jaz amandmaju ne bom
               nasprotovala, niti ga ne bom podprla, ampak bom stisnila tipko kvorum, ker mi ni
               čisto jasno, kakšne bodo posledice tega amandmaja oziroma tega, kar je zapisano zdaj
               v tem zakonu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Pojbič. Hvala vam. Poslanka Marjetka Uhan, izvolite.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala za besedo. Če ste me gospa Tavševa in podobne kolegice iz opozicije prepričale
               <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospa Uhanova, jaz sem vas dolžan opozoriti, da smo v fazi obrazložitve glasu in ne v
               fazi komunikacije z drugimi poslanci. Izvolite, nadaljujte.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Sem podprla 7. člen, amandma pri 7. členu, gotovo ga ne bom pri 15. členu. To je
               pravica in mi je žal, da nekateri ne vedo, da že sedaj ostajajo nekatere mame doma,
               ki imajo štiri ali več otrok, pa jih nihče ne sili, pa nič ne dobijo. Mi pa jim damo
               te pravice, širimo jim pravice, ne jemljemo, širimo, damo jim možnost. In ne recite,
               da to ni širjenje pravic, kot ste prej govorili pri 7. členu, da je oženje pravic.
               Skratka, tega amandmaja ne bom podprla. Starši imajo pravico, pa ne gre samo za
               matere, gre tudi za očete in tudi zaradi tega bom podprla, kdorkoli, če bo hotel, bo
               lahko izkoristil to možnost. In še nekaj je pomembno v tem zakonu. Tudi kmetice in
               samozaposleni imajo to pravico, ki jo prej niso imeli v zakonu, zato je razlog več,
               da novelo podprem, vsekakor pa ne tega amandmaja.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Jaz prosim še enkrat poslanke in poslance, pred mano vas je že nekajkrat
               zaprosil predsednik državnega zbora, če lahko prisluhnete ostalim razpravljavcem. S
               tem izkažete odnos do materije in do ostalih poslank in poslancev. Če tega ne boste
               storili in če se bo nadaljevalo motenje govornikov, bom sejo prekinil za 15 minut.
               Verjamem pa, da to ni v interesu nobenega. K obrazložitvi glasu se je prijavila
               magistra Potrata. Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Amandma, ki govori o črtanju 48.b člena in 48.c člena, zame ni vprašanje
               ideološke orientacije kakšne od usmeritev, ki ni preživeta, ampak je še vedno živa in
               vedno pomembna, ampak je stvar notranje nekonsistentnosti tega zakona. Ob 7. členu je
               bilo mogoče slišati veliko zanesenih besed o tem, kako je do tretjega leta otrokove
               starosti treba posvečati otroku čim več skrbi, nege in vsega drugega, kar lahko v
               najboljši meri dajo starši. Tu, v teh dveh členih se postavljata dve drugi časovni
               dimenziji, eno je šesto leto, drugo je dopolnjeno deseto leto najmlajšega otroka. To
               pomeni, da je vendarle zagotovljena pravica do starševstva kot do poklica za
               kateregakoli. No, vidite, tu pa je po moje druga nedoslednost. V tistem hipu, ko
               govorimo o lizbonski strategiji in ko govorimo o večji zaposljivosti, spodbujamo umik
               s trga dela za kogarkoli, ali za moškega ali za žensko. In tu je notranje neskladje,
               s katerim ne morem soglašati. Priznavam pravico do izbire, priznavam, da ne more
               nobena državna prioritetna politika ljudem nalagati, koliko otrok naj imajo, to je
               vedno stvar osebne odločitve, res je dobro podpreti različne predloge, ki spodbujajo
               neko politiko, ampak vprašanje je, ali so vse spodbude tudi primerne. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Obrazložitev glasu, poslanec Boštjan Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovane kolegice in kolegi! Zelo me veseli, ko
               govorite o širitvah pravic, kako ste dobrosrčni in dobrodušni. Sam temu amandmaju ne
               bom nasprotoval, vendar vprašajte se, komu te pravice dajete. Družinam, ki imajo več
               kot štiri otroke oziroma štiri otroke in več. Dajte mi povedati, kdo od Slovencev in
               Slovenk oziroma kje še pa najdete takšne družine, razen, da so velika, velika
               redkost, na žalost. Moralo bi jih biti več. In edina intenca takšnega predolga
               zakona, kot ga imamo sedaj pred sabo, je ta, da se ženski dodeli tista tradicionalna
               vloga, ki jo imate vi v glavi, da bo doma sedela v kuhinji in se enostavno umaknila s
               trga dela. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Pukšič, izvolite prosim.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa. Kolegice in kolegi! Jaz tej obrazložitvi Liberalne demokracije, v kateri
               je zapisano, da po veljavnem zakonu ima eden od staršev, ki neguje in varuje otroka
               do tretjega leta starosti, pravico delati krajši delovni čas, torej po mnenju
               Liberalne demokracije je podaljšanje te pravice do šestega leta starosti mlajšega
               otroka neprimerna. Kolegice in kolegi, ne poznam državljanke in državljana Republike
               Slovenije, ki bi pristal na takšno trditev, da bi bila pravica, ki se bi podaljšala
               iz treh na šest let, neprimerna. Zato je ta amandma proti državljankam in državljanom
               te države, proti materam in očetom, zato tisti, ki smo očetje in matere, bomo
               glasovali proti takšnemu amandmaju. Torej vse matere in očetje proti, tudi tisti,
               kateri mogoče boste kdaj to postali.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K obrazložitvi glasu vabim poslanskega kolega Josipa Bajca. Izvolite.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Mir v dvorani! Zadnjič povem, ne bom vas več prosil. Naslednjič bom prekinil sejo za
               15 minut. Imate besedo.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Če sem že razumel polemiko pri 7. členu in ogrevanje za in proti o ničemer, ker
               nobene pravice nismo nikomur podelili s sprejetjem amandmaja, ampak iz treh rekli,
               naj bo to do osmega leta. Ne razumem pa kolegov in kolegice, ki pa razpravljajo o
               amandmaju in zagovarjajo amandma, s katerim pa črtamo dejansko nekaj, kar smo s tem
               zakonu na odboru z amandmaji članov odbora popravili in omogočili. Jaz si
               predstavljam družino, ki ima očeta, ki ima mamo, ki ima otroke, in v 48.b členu
               pravimo, da za tisto družino, ki ima očeta, mamo in dva otroka omogočamo, da do
               vključitve tega otroka v devetletno šolanje, se pravi v prvi razred, da eden od
               staršev, dogovorno, ima pravico, da ostane doma in se mu plačujejo prispevki, ki
               izhajajo, kot da bi delal. In enako pri 48.c členu, ki govori, da pa šestčlanska
               družina, da eden od staršev ostane doma in prejema neke simbolične, bom rekel,
               prispevke. Poznam pa kar nekaj družin, tudi številčnih, ko hodita mama ali oče za 80
               tisoč neto plače delat, otroci so pa v vzgojno varstvenih-organizacijah, za katere pa
               plačuje na eni strani lokalna skupnost 40, 50 tisoč, starši pa tudi po 15, 20 tisoč,
               se pravi, da plačujejo, če gre za štiri otroke, plačujejo več, kot mama ali oče
               dobita v tovarni za poln delovni čas. Iz teh razlogov ne bom tega amandmaja podprl.
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu, poslanec Alojz Sok. Izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa za besedo. Tudi sam tega amandmaja ne bom podprl. Če je katera rešitev v
               tem zakonu izredno pozitivna, potem je to pravica pri negi in varstvu otrok, ki se
               povečuje na šest let, iz tri na šest in pa to, da družinam, ki imajo štiri in pa več
               otrok, če se tako odločijo, država plača prispevek za socialno varnost. Gospe in
               gospodje, predlagati, da se to črta iz zakona v imenu neke diskriminacije, je milo
               rečeno smešno. Jaz bi pričakoval od vas, gospodje in gospe iz LDS-a, da bi ta amandma
               umaknili in se nehali s temi obrazložitvami smešiti, ker so dejansko smešne. Nikogar
               ne boste mogli v tej državi prepričati, da je to diskriminacija in da je to
               zapostavljanje enega od staršev. Ni tako. Torej to ni nobena prisila, nobena obveza,
               ampak možnost izbire. In res je, vedno manj je družin v tej državi, ki bi imele štiri
               in pa več otrok. Še manj je tistih, ki bi se odločali za takšno možnost, vendarle ko
               razmišljamo o tem, vemo, da niso vsi očetje in matere zaposleni na takšnih in
               drugačnih mestih, da jih veliko dela za tekočimi trakovi, kjer sorazmerno malo
               zaslužijo in da bi se marsikateri, mogoče ob taki ponudbi države, pa le odločil za
               neko drugo možnost. Jaz vam predlagam, razmislite in ta amandma umaknite, bo boljše.
               Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Torej prehajamo na glasovanje o amandmaju poslanske skupine Liberalne
               demokracije k 15. členu. Glasujemo. Navzočih je 73 poslank in poslancev, za je
               glasovalo 18, proti 48.</p>
               <p><stage>(Za je glasovalo 18.)</stage> <stage>(Proti 48.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin Slovenske nacionalne stranke in
               Socialnih demokratov k 22. členu. Obrazložitev glasu. Poslanka Barbara Žgajner Tavš.
               Izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz moram dati obrazložitev glasu, da bom še enkrat pojasnila tisto, kar
               sem seveda izpostavila v razpravi pri tem amandmaju in kar je negiral, pa bom rekla,
               jaz se bojim iz nevednosti, minister Drobnič. V 69. členu je jasno zapisano, pravico
               do otroškega dodatka nima eden od staršev oziroma druga oseba za tistega otroka, ki
               je zaradi zdravljenja in tako naprej v zavodu. Na matičnem delovnem telesu je bila
               izpostavljena dilema, kaj pomeni zavod. Ali je zavod tudi bolnica? Da izgubijo
               pravico do otroškega varstva tisti otroci, ki so na zdravljenju v bolnici. Ker te
               dileme na matičnem delovnem telesu, žal, na to smo bili opozorjeni tudi s strani
               zakonodajno-pravne službe, nismo uspeli razčistiti, ker niti predstavnici ministrstva
               takrat nista vedeli odgovora, smo sprejeli amandma, ki je dodal na koncu stavka še
               tistih več kot 30 dni oziroma v trajanju več kot 30 dni. Da bomo na državnem zboru,
               na tem zasedanju razčistili to dilemo, pa je nismo uspeli razčistiti, smo v Slovenski
               nacionalni stranki vložili amandma, ki tisto, kar je sporno, odpravlja. Želimo, da
               imajo pravico do otroškega dodatka tudi tisti otroci, ki so bolni in ki so na
               zdravljenju v bolnici. Zato vas prosim, da podprete ta amandma, ki bo to nejasnost,
               ki je lahko hudo, hudo, hudo sporna, odpravil.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na glasovanje. Glasujemo. Navzočih je 69 poslank in poslancev, za je
               glasovalo 21, proti 44.</p>
               <p><stage>(Za je glasovalo 21.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o prvem amandmaju poslanske skupine Slovenske nacionalne
               stranke k 29. členu. Glasujemo. Navzočih je 71 poslank in poslancev, za je glasovalo
               21, proti 49.</p>
               <p><stage>(Za je glasovalo 21.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o drugem amandmaju poslanske skupine Slovenske nacionalne
               stranke k istemu 29. členu. Glasujemo. Navzočih je 71 poslank in poslancev, za je
               glasovalo 20, proti 47.</p>
               <p><stage>(Za je glasovalo 20.)</stage> <stage>(Proti 47.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanji o amandmajih in s tem z drugo obravnavo predloga zakona v
               okviru skrajšanega postopka.</p>
               <p>Prehajamo na <title>tretjo obravnavo</title> predloga zakona.</p>
               <p>Ugotavljam, da je zbor v drugi obravnavi sprejel amandma k 7. členu dopolnjenega
               predloga zakona. Sprašujem kvalificirane predlagatelje, ali nameravajo k temu členu
               vložiti amandma? <stage>(Ne.)</stage> Ugotavljam, da v tretji obravnavi niso bili vloženi amandmaji.
               Na podlagi petega odstavka 140. člena poslovnika državnega zbora vas obveščam, da me
               zakonodajno-pravna služba in vlada nista obvestili, da bi bil zakon zaradi sprejetega
               amandmaja neusklajen.</p>
               <p>Zato prehajamo na odločanje o zakonu. Glasujemo. Navzočih je 73 poslank in
               poslancev, za je glasovalo 53, proti 5.</p>
               <p><stage>(Za je glasovalo 53.)</stage> <stage>(Proti 5.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na prekinjeno <title>12. točko dnevnega reda - obravnava predloga zakona o
                  spremembah in dopolnitvah zakona o davku na motorna vozila, skrajšani postopek.</title>
               </p>
               <p>Prehajamo na <title>tretjo obravnavo</title> predloga zakona v okviru skrajšanega
               postopka.</p>
               <p>Ker v tretji obravnavi ni bilo vloženih amandmajev, prehajamo na odločanje o zakonu
               v celoti. Ob tem vas obveščam, da me zakonodajno-pravna služba in vlada nista
               obvestili, da bi bil zakon zaradi sprejetih amandmajev na matičnem delovnem telesu
               neusklajen.</p>
               <p>Glasujemo. Navzočih je 75 poslank in poslancev, za je glasovalo 69, proti 4.</p>
               <p><stage>(Za je glasovalo 69.)</stage> <stage>(Proti 4.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>13. točko dnevnega reda - obravnava predloga zakona o
                  dopolnitvah zakona o dohodnini, skrajšani postopek.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih.</p>
               <p>Prehajamo na odločanje o amandmaju poslanske skupine Liberalne demokracije Slovenije
               k 1. členu. Glasujemo. Navzočih je 72 poslank in poslancev, za je glasovalo 22, proti
               44.</p>
               <p><stage>(Za je glasovalo 22.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in s tem z drugo obravnavo predloga zakona v
               okviru skrajšanega postopka.</p>
               <p>Prehajamo na <title>tretjo obravnavo</title> predloga zakona.</p>
               <p>Ker v tretji obravnavi ni bilo vloženih amandmajev, prehajamo na odločanje o zakonu.
               Ob tem vas obveščam, da me zakonodajno-pravna služba in vlada Republike Slovenije
               nista obvestili, da bi bil zakon neusklajen. Prehajamo na glasovanje o zakonu v
               celoti. K obrazložitvi glasu se je prijavil poslanec Cvikl. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>V svojem imenu. Sam temu zakonu ne bom nasprotoval, vendar je pri tem zakonu
               potrebno povedati, da bomo s sprejemom zakona, predvsem s 3. členom, naredili
               presedan v tem državnem zboru. Slišali smo mnenje zakonodajno-pravne službe.
               Zakonodajno-pravna služba je povedala, da bi javni interes morala povedati in v tem
               državnem zboru predstaviti vlada Republike Slovenije. Vlada Republike Slovenije tega
               ni dostavila in zato ostaja nekako v zraku, ali je v javnem interesu uveljavitev
               posebnih izjem in vračanja možnosti vinarjem, oljarjem in čebelarjem, da za leto 2005
               svoje dohodninske napovedi popravijo. Škoda, da niste sprejeli amandmaja k 1. členu,
               ker potem bi lahko v ta javni interes uveljavili še kakšno pravico. Mi smo danes o
               nekaterih skupinah govorili. Imamo zakon, ki je v nasprotju z ustavo, ker vlada ni
               izrazila, da je to v javnem interesu. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Bajc, izvolite.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Kolegice in kolegi! Ko smo poslušali danes ob obravnavi
               stališče zakonodajno-pravne službe in določbe tako ustave kot tudi poznavajoč določbe
               našega poslovnika in poznavajoč nastanek tega samega zakona, od tistega predloga, ki
               ga je pripravila vlada, ki je govoril samo o možnosti in načinu obdavčitve vinarjev
               in oljkarjev, poznavajoč, da drugi del in tudi naslov samega zakona in spremembe
               zakona, ko smo poslanci na odboru za finance širili to tudi na področje čebelarstva
               in tudi dodajali 3. člen, ki ga ni dala vlada, to je pa ta 3. člen, ki govori, na
               kakšen način bomo zadeve sanirali za leto 2005, ne razumem, na kakšen način bi potem
               lahko vlada opredeljevala oziroma izražala javni interes. Mislim, da bi ta javni
               interes morali dokazovati mi, ki smo v to določbo vgradili 3. člen obravnavanega
               zakona.</p>
               <p>Zaradi tega osebno ocenjujem, da ni potrebno, da bi vlada opredeljevala javni
               interes, ampak mi verjetno z vgraditvijo te določbe, zato bom tudi podprl zakon v
               celoti v tretji obravnavi.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu, Franc Sušnik.</p>
            </sp>
            <sp who="SDZ4:SušnikFranc">

               <speaker>FRANC SUŠNIK:</speaker>

               <p>Hvala. V imenu poslanske skupine. Predlog zakona o dopolnitvi zakona o dohodnini je
               že četrti popravek nedvomno slabe dohodninske zakonodaje, ki je bila sprejeta v letu
               2004 in na celovit način ureja problematiko oljkarjev, vinarjev in prvič mislim, da v
               zadovoljstvo nas vseh, posebej pa čebelarjev tudi problematiko čebelarjev. V nobenem
               primeru ne more in ni ta zakon nikakršna posebnost v tem, ker dopušča davčnim
               zavezancem tudi izbiro neke vrste retroaktivnosti, ker dopušča samo izbiro boljše
               izbire in v nobenem primeru ne gre in ne postavlja davčne zavezance v slabši položaj.
               Mislim, da je bil to eden bistvenih poudarkov, ki ga je predstavnik
               zakonodajno-pravne službe v svojem mnenju izrekel.</p>
               <p>Mislim pa, da ni nobenega dvoma, da je boljši položaj vinarjev in oljarjev v javni
               koristi in da se je nezdravo oziroma bom rekel abotno sklicevati na to, da bi bila
               vlada poklicana posebej za to, da se o tej javni koristi na poseben način izreče, kar
               smo slišali v enem od predhodnih mnenj.</p>
               <p>Mi smo mnenja, da je ta tretja možnost obdavčitve dobra, da je to dobra rešitev, da
               omogoča oljarjem in vinarjem izbor in da je ta rešitev, ki ima v osnovi katastrski
               dohodek, rešitev, ki je prilagojena našim specifičnim razmerjem, ki je prilagojena
               naši slovenski posebnosti, ki se kaže v razdrobljeni posestni strukturi in predvsem v
               majhnih obdelovalnih površinah, ki jih naši oljarji in vinarji obdelujejo, in takšna
               možnost obdavčitve je dodaten, mislim da, pomemben prispevek k odpravi zahtevnih
               administrativnih postopkov in pomemben prispevek k razvoju podeželja. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu poslanec Alojz Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>V imenu poslanske skupine bi želel še enkrat povedati, da bomo v Novi Sloveniji ta
               zakon podprli, da gre za izredno pomembno spremembo zakona o dohodnini. Namreč, do
               leta 2004 je vinarstvo in pridelava oljčnega olja veljala za osnovno kmetijsko
               dejavnost, od takrat do danes pa ne več, s to spremembo pa na nek način ponovno
               uvajamo to kot osnovno kmetijsko dejavnost, in sicer skozi sistem obdavčitve.</p>
               <p>Ta zakon bo izredno dobra rešitev za naše vinarje, vinogradnike, za katere vemo, da
               niso v zavidanja vrednem položaju. Ta zakon bo tudi do neke mere dobro rešitev za
               predelovalca oljčnega olja, čeprav bo tam potrebno popraviti še zakon o katastrskem
               dohodku, kajti sedaj so oljčniki uvrščeni med plantažne nasade in s tem obremenjeni z
               visokim KD-ejem.</p>
               <p>Ta zakon bo tudi rešitev za slovenske čebelarje. Prvič se je namreč zgodilo, da se
               čebelarji v tej zakonodaji omenjajo prvič, nikoli do sedaj niso bili omenjeni, in
               sicer na takšen način, da bodo vsi tisti čebelarji, ki imajo manj kot 40 čebeljih
               družin, oproščeni plačila davka. Teh pa je v Sloveniji v tem trenutku vsaj med 80 in
               90%; torej, večina. Vsi ostali, ki pa bodo seveda želeli, pa bodo lahko izvajali
               obdavčitev na področju kmetijstva skozi dopolnilne dejavnosti, tako da seveda tudi
               rešitev, za tisto, kar ste nekateri danes izpostavili, pridelovalce bučnega olja ali
               pa tudi seveda druge dopolnilne dejavnosti v kmetijstvu. Ta zakon smo namreč pred
               časom že v tej smeri enkrat popravili.</p>
               <p>Ta zakona rešuje tudi situacijo za leto 2005, ne vem, nekaterim kolegom očitno še ni
               dovolj, da je bilo tukaj pojasnjeno, kaj pravi ustava. Torej, če gre za posamezno
               določbo, če gre za javni interes in če se s takšno rešitvijo ne poslabšuje situacija
               zavezancev, potem seveda tak zakon lahko sprejmemo. To smo tudi v Novi Sloveniji
               razumeli in mislimo, da bo ta zakon v tej smeri tudi s strani tistih, ki jim je
               namenjen, izredno pozitivno sprejet, saj so tudi ves čas pri sprejemanju tega zakona
               sodelovali in so s takšnimi rešitvami, kot smo jih na koncu dorekli, tudi strinjali.
               Mi bomo ta zakon podprli. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Geza Džuban. Izvolite.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, predsedujoči. Jaz bom zakon podprl, s tem da obžalujem, da nismo
               nekaterih stvari dodatno rešili, za katere smo imeli možnost, da bi jih v zelo
               kratkem postopku.</p>
               <p>Prvo je to, da nismo sprejeli amandmaje k 1. členu, ne morda zaradi same vsebine, ki
               bi delno spremenila pogoje čebelarjenja, pač pa bi ta amandma omogočil možnost, da bi
               tudi na isti način, kot smo na Primorskem pridelavo in proizvodnjo oljčnega olja,
               lahko rešili v vzhodnem delu Slovenije tudi pridelavo buč in predelavo semen v bučno
               olje.</p>
               <p>Morda se marsikomu zdi smešno, da hodimo s tovrstnimi željami ali zahtevami, ampak
               za informacijo naj vam povem, da se v Sloveniji pridelujejo buče na 4 tisoč
               hektarjev, to je morda v primerjavi s sladkorno peso, ki je izjemno velika
               proizvodnja, ki se pa prideluje na malo manj kot 5 tisoč hektarjev - pomeni, gre za
               eno proizvodnjo, ki je zelo blizu proizvodnji sladkorne pese, seveda se buče veliko
               uporabijo doma.</p>
               <p>Tudi rešitev dopolnilni dejavnosti. Dopolnilna dejavnost ne zajema samo proizvodnjo
               buč, pač pa zajema tudi marsikaj drugega in kvoto 6 milijonov hitro izkoristimo tako,
               da škoda da nismo imeli volje, šlo je samo za voljo, dobro voljo, da nismo tudi tega
               pripravili. Sicer pa, kot vemo, da ta zakon, ki je sedaj zelo dober, ne bo veljal
               dolgo, ker se že pripravlja nov zakon o dohodnini. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo dajem poslancu Borutu Sajovicu. Izvolite.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Kolegice in pa kolegi! Zakon bom podprl, kajti, kot
               se reče, v sili hudič tudi muhe žre. Seveda temu zakonu ni moč očitati, da nima
               dobrega namena. Zakon je v redu, je s pozitivnim namenom, rešuje neko področje, ki je
               bilo v preteklosti slabo rešeno, vendar če bomo upoštevali vse te pripombe, ki so
               bile danes, potem se ne gre izogniti občutku, da imamo v bodoče na tem pomembnem
               področju še kar nekaj dela.</p>
               <p>Kar se pa tiče primerjave v zakonodaji z nekimi preteklimi časi, pa moram reči, da
               so bili v tistih časih vsi ti pridelovalci še v boljšem položaju, kajti bili so
               neobdavčeni. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Vili Rezman.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Mi v poslanski skupini DeSUS bomo zakon podprli. Pri tem respektiramo
               stališče zakonodajno-pravne službe, da je treba ponovno premisliti retroaktivnost.
               Ampak pri tem smo tudi povedali, zakaj sodimo, da ne kršimo ustave. Navajali smo 155.
               člen ustave, ki govori o javnem interesu, in sodimo, da je v javnem interesu ekološka
               funkcija, ki jo opravljajo čebele in ki je pomembnejša od morebitne obdavčitve, da je
               zelo pomembno, da je v javnem interesu, da ohranimo kulturno krajino - tako kot v
               Lipici, tudi kje drugje. Da je v javnem interesu, da ohranimo zaposlitve tam, kjer
               jih le moramo, in da zmanjšujejo socialne tenzije.</p>
               <p>Ravno tako sodimo, da ne posegamo v pridobljene pravice za nazaj, in če to, kakor mi
               to razumemo, drži, potem ne kršimo ustave, je torej to dopustno. Tako je, kakor
               razumem, razlagala tudi zakonodajno-pravna služba.</p>
               <p>Bi pa nasprotovali, če bi vlada slučajno res sledila pobudam iz opozicije, da naj
               vlada namesto nas, parlamenta, določa, kaj je javni interes in nam ga morebiti celo
               oktruira.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Janko Veber.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala. Z zadovoljstvom ugotavljam, da nekako zaključujemo prizadevanja vinarjev in
               oljkarjev in hkrati tudi ugotavljam, da je predlog zakona, ki smo ga vložili poslanci
               Socialne demokracije, bil daleč najbolj primeren za sprejetje, kajti ni imel prav
               nobenih vprašanj tako zakonodajne-pravne službe, niti ostalih, ki ugotavljajo, ali je
               vse napisano v skladu z zakoni, ustavo in podobno. Žal ni dobil podpore, ko smo
               obravnavali ta zakon v parlamentu, pa žal, tudi predvsem zaradi vinogradnikov in
               oljkarjev, kajti naš zakon je bil še veliko ugodnejši od tega, kajti ta vendarle z
               dvakratnikom obdavčuje katastrski dohodek za vinogradnike in za enim in polkratnikom
               katastrski dohodek za oljkarje. Naš je pač upošteval samo katastrski dohodek za
               površino, kjer pač pridela lastno grozdje ali lastne oljke.</p>
               <p>In v teh postopkih, ko smo se srečali tudi z avtentično razlago, je ta zakon
               bistveno primernejša rešitev, kajti avtentična razlaga bi povzročila še več vprašanj,
               še več dvomov o tem, ali bodo lahko uveljavljali te oprostitve pri dohodnini, tako da
               ta zakon bom seveda podprl in upam, da so tudi vsi, ki zagovarjajo pravilnost tega
               zakona, resnično dovolj dobro proučili vse stvari, da bo tudi zdržal in da ga bo
               možno izvajati v praksi. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Jakob Presečnik.</p>
            </sp>
            <sp who="SDZ4:PresečnikJakob">

               <speaker>JAKOB PREESEČNIK:</speaker>

               <p>Hvala lepa za besedo, gospod podpredsednik. Spoštovane kolegice in kolegi! Tudi sam
               bom seveda ta zakon podprl, ker mislim, da ureja nekatere stvari, ki jih je bilo
               potrebno urediti, glede na to, da ima pač ta zakon, ki je bil sprejet leta 2004, kar
               nekaj pomanjkljivosti, ki so se nekatere pokazale že takrat, pa mi kolegi iz
               poslanske skupine razlagajo, da se pač takrat ni dalo nič uskladiti, kljub temu da je
               bilo amandmajev takrat, tako rečejo, okoli dve kili in pol. In se nekaterih stvari
               pač na noben način ni dalo uskladiti, zdaj se nekatere stvari popravljajo. Vesel sem,
               da se popravljajo, da rešimo to, kar je potrebno razrešiti.</p>
               <p>Pri tem bi dodal še posebno veselje, da rešujemo problem čebelarstva - pri tem je
               potrebno seveda poudariti, da v preteklosti čebelarstvo, vsaj takšno malo, ni bilo
               nikoli obdavčeno, nikoli obdavčeno in to je bil tudi edini in pa zadosten pogoj za
               to, da se je čebelarstvo kot panoga do današnjih dni obdržalo, sicer predvsem s
               starejšimi kadri, če tako rečem. In popravek je nujen zato, da se bo to čebelarstvo
               obdržalo še naprej, predvsem to malo, kjer je teh 40 panjev, po podatkih, ki jih
               imamo, okrog 90% v Sloveniji. Zato še enkrat poudarjam, ta zakon bom z veseljem
               podprl. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Mitja Slavinec. Izvolite.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo. Tudi sam bom zakon podprl, čeprav žal ostaja senca na njem, saj
               nismo izkoristili možnosti, ki smo jo imeli, da bi zakon popravili, da bi ga
               dopolnili in tako naredili nediskriminatornega do pridelovalcev bučnega olja. Res je,
               da imajo možnost do 6 milijonov tudi oni upoštevati v svoji dopolnilni dejavnosti,
               vendar to možnost imajo tudi pridelovalci vina in oljčnega olja. Zavedati se moramo,
               da običajno na kmetiji ena dejavnost ni edina dejavnost, in zaradi tega zakon kljub
               tej možnosti še vedno, žal, ostaja diskriminatoren. In zaradi tega ni v redu in ni
               pravično do pridelovalcev bučnega olja v primerjavi z ostalimi.</p>
               <p>Kot rečeno, zakon bom podprl. Glede na povedano in glede na tisto, kar smo pri
               zagovarjanju in v razpravi povedali, si bom lahko še v prihodnje brez slabe vesti
               bučno olje nalival na solato. Ostali pa razmislite, če boste to ravno tako lahko
               naredili. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Anton Anderlič.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Lahko bi rekel, da je bolje pozno kot nikoli, ampak v tem primeru ne gre za to, kajti
               to spoznanje, da je treba zakon spremeniti, ni prišlo tako pozno, pač pa je šlo za
               vztrajanje vladajoče koalicije, da mora disciplinirati tako tiste, ki so opozarjali
               na ta problem - in na to se je opozarjalo najmanj tričetrt leta, sam sem z nekaterimi
               poslanci, vključno z vodjo poslanske skupine SDS, o tem govoril že pred tričetrt
               leta, pa z nekaterimi drugimi tudi - ampak ne. Pobude so bile, iniciative so bile,
               vedelo se je, da je problem, vedelo se je tudi, da je v preteklosti očitno bila ta
               ureditev postavljena prekruto in bi jo bilo treba spremeniti in upoštevati tisto, kar
               pravzaprav narekuje življenje. Ne Ljudska stranka, kjer bi človek razumel ta posluh,
               če bi ga imela do kmetov, do vseh kmetijskih pridelovalcev in predelovalcev v
               posamezne proizvode, ko gre za posamezne pridelke, pa tega ni bilo. In še danes z
               grenkobo ugotavljamo, da mogoče pa nismo uredili vsega, kar bi bilo smiselno urediti.
               Ampak, to kaže na aroganco oblasti, ki govori na sledeč način: če vam bomo mi nekaj
               milostno dali, potem seveda boste to tudi dobili, pa ne glede na to, ali je to za
               nazaj, ali je to retroaktivno, ali kakorkoli. Mi smo vam to dali, vi nam morate biti
               hvaležni. Tako je bilo pri tem zakonu. Jaz pozdravljam, da se je to zgodilo, čeprav z
               grenkim priokusom, da bi to lahko naredili tudi korektno, mimo vseh tistih
               pomislekov, o katerih je bilo tudi danes tukaj govora. Vsaj jaz se spomnim tri četrt
               leta nazaj, ali ne, gospod Tanko, ko sva govorila. Zakon bom podprl.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Bojan Starman.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Hvala lepa za besedo. Spoštovani! Z velikim veseljem bom ta zakon podprl. Sam se tudi
               sodeloval od vsega začetka, ko so prišli prvi predlogi, in mislim, da bo bistveno
               izboljšal položaj vinarjev, oljkarjev in tudi čebelarjev. Poudaril bi nekaj, da je to
               samo eden od zakonov, ki upam, da ga bomo danes sprejeli. Veliko smo že imeli
               sprememb dohodninske zakonodaje, pri katerih smo dejansko vedno izboljšavali položaj
               naših davkoplačevalcev, naših tako fizičnih oseb kot podjetjem, in vesel sem, da
               imamo priliko in upam, da bomo tako tudi nadaljevali, da se bodo davčne obremenitve
               našega prebivalstva zmanjševale, da se bo položaj za gospodarstvo, za podjetja in
               konkurenčno sposobnost naših podjetij na ta način povečeval. Seveda bomo morali
               vztrajati na tem, da se bodo stroški države zmanjševali. To je pozitiven trend in še
               enkrat; z veseljem bom ta delček v tem mozaiku podprl.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanka Marjetka Uhan. Izvolite.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa še enkrat za besedo. Te spremembe zakona o dohodnini bom danes podprla. Po
               dveh letih mučne nejasne davčne zakonodaje na področju vinarstva, oljkarstva in sploh
               nobene zakonodaje na področju čebelarstva se danes s temi spremembami to rešuje. Imam
               pa občutek, da nekateri mešate panje in buče. Jaz nisem videla nobenega amandmaja, ki
               bi govori o bučah, ampak samo o panjih in resnično ste malo zmedeno danes delovali,
               no.</p>
               <p>In še nekaj bi rada povedala. Niso čebele isto kot buče, predvsem v tej zakonodaji,
               dosedanji so bile čebele, buče lahko ali pa oljkarstvo - zdaj sem še jaz zmedla
               <gap n="..."/><stage>/Smeh./</stage><gap n="..."/> Pridelovanje olja iz buč lahko registriraš kot dopolnilno dejavnost in
               je vezana na zemljo. Buče lahko prideluješ zgolj na zemlji, ki jo imaš, čebelam pa
               težko zapoveš, da boš na svojih površinah jih pasel. In čebelarji so tudi nekateri,
               ki nimajo kmetijske zemlje, in prav ti so imeli težave, ker niso mogli prodajati
               meda. S to zakonodajo se jim to rešuje. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Prehajamo na glasovanje. Glasujemo Navzočih je 71 poslank in poslancev,
               za je glasovalo 65, proti nihče.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Nadaljujemo s prekinjeno <title>16. točko dnevnega reda,</title> to je s <title>prvo
                  obravnavo predloga zakona o spremembah in dopolnitvah zakona o prevzemih.</title> Prehajamo na odločanje o naslednjem predlogu sklepa, in sicer: <q>"Predlog zakona o
               spremembah in dopolnitvah zakona o prevzemih, prva obravnava, je primeren za
               nadaljnjo obravnavo."</q> Glasujemo. Navzočih je 67 poslank in poslancev, za je glasovalo
               22, proti 41.</p>
               <p><stage>(Za je glasovalo 22.)</stage> <stage>(Proti 41.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na <title>24. TOČKO DNEVNEGA REDA, to je na MANDATNO-VOLILNE ZADEVE.</title> Zbor bo v okviru te točke obravnaval dva predloga Sodnega sveta za izvolitev v
               sodniško funkcijo, nadalje predloga sklepov o imenovanju članov Državne revizijske
               komisije ter predlog Vlade Republike Slovenije za razrešitev člana Komisije za
               preprečevanje korupcije. Prehajamo na razpravo in odločanje o posameznih predlogih.</p>
               <p>Sodni svet je državnemu zboru predložil dva predloga o izvolitvi v sodniško funkcijo
               na sodniški mesti dveh okrajnih sodnic na Okrajnem sodišču v Ljubljani in Slovenski
               Bistrici. Predlog je obravnavala mandatno-volilna komisija kot matično delovno telo
               ter zboru predložila predlogov sklepov. Prijavljenih k razpravi ni, zato prehajamo na
               odločanje o posameznih predlogih sklepov. Kolega Cvikl, vas bi prosil, če greste na
               svoje mesto. Hvala.</p>
               <p>Prehajamo na odločanje o posameznih predlogih sklepov.</p>
               <p>Prvič, na glasovanje dajem predlog sklepa o izvolitvi v sodniško funkcijo gospe
               Tamare Igličar na sodniško mesto okrajne sodnice na Okrajnem sodišču v Ljubljani.
               Glasujemo. Navzočih je 65 poslank in poslancev, za je glasovalo 59, proti nihče.</p>
               <p><stage>(Za je glasovalo 59.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Natalije
               Horvat Medved na sodniško mesto okrajne sodnice na Okrajnem sodišču v Slovenski
               Bistrici. Glasujemo. Navzočih je 66 poslank in poslancev, za je glasovalo 61, proti
               nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na predlog sklepa o imenovanju člana Državne revizijske komisije.</p>
               <p>Prvič. Predlog sklepa je v obravnavo zboru predložila mandatno-volilna komisijo, in
               sicer gospo Vido Kostanjevec, da se njo imenuje za članic Državne revizijske
               komisije, ki bo funkcijo uresničevala od imenovanja do 23.12.2009. leta. Prijavljenih
               k razpravi ni, zato prehajamo na odločanje o predlogu sklepa o imenovanju gospe Vide
               Kostanjevec za članico državne Revizijske komisije, ki bo funkcijo uresničevala od
               imenovanja do 23.12.2009. leta. Glasujemo. Navzočih je 65 poslank in poslancev, za je
               glasovalo 61, proti 2.</p>
               <p><stage>(Za je glasovalo 61.)</stage> <stage>(Proti 2.)</stage></p>
               <p>Ugotavljam, da je zbor predlagani sklep sprejel.</p>
               <p>V nadaljevanju prehajamo na predlog sklepa o imenovanju člana Državne revizijske
               komisije. Predlog sklepa je v obravnavo zboru predložila mandatno-volilna komisija,
               in sicer, da se gospod Natašo Jeršič imenuje za članico Državne revizijske komisije,
               ki bo funkcijo uresničevala od 1.6.2006. leta do 23.12.2009. leta. Tudi k tej
               razpravi ni prijavljenih, zato prehajamo na odločanje o predlogu sklepa o imenovanju
               gospe Nataše Jeršič za članico Državne revizijske komisije, ki bo funkcijo
               uresničevala od 1.6.2006 do 23.12.2009. leta. Glasujemo. Navzočih je 70 poslank in
               poslancev, za je glasovalo 63, proti 4.</p>
               <p><stage>(Za je glasovalo 63.)</stage> <stage>(Proti 4.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na predlog vlade Republike Slovenije o razrešitvi člana Komisije za
               preprečevanje korupcije. Vlada Republike Slovenije je Državnemu zboru predložila
               predlog o razrešitvi mag. Marka Hvale dolžnosti člana Komisije za preprečevanje
               korupcije z dnem 30. aprila 2006. Predlog je obravnavala mandatno-volilna komisija
               kot matično delovno telo ter zboru predložila predloga sklepa. Prijavljenih k
               razpravi ni, zato prehajamo na odločanje o predlogu sklepa o razrešitvi mag. Marke
               Hvale dolžnosti člana Komisije za preprečevanje korupcije z dne 30. aprila 2006.
               Glasujemo. Navzočih je 66 poslank in poslancev, za je glasovalo 63, proti nihče.</p>
               <p><stage>(Za je glasovalo 63.)</stage> <stage>(Nihče proti.)</stage></p>
               <p>Ugotavljam, da je zbor predlagani sklep sprejel.</p>
               <p>S tem zaključujem to točko dnevnega reda.</p>
               <p>Nismo še končali. Prosim, če zasedete nazaj svoja mesta. Hvala.</p>
               <p>Prehajamo na <title>nadaljevanje 4. točke dnevnega reda - tretja obravnava predloga
                  zakona o spremembah in dopolnitvah zakona o nepremičninskem posredovanju.</title> Državni zbor je v petek, 21. aprila 2006 opravil drugo obravnavo navedenega
               predloga zakona. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, je zbor na predlog predlagatelja zakona določil,
               da bo na podlagi prvega odstavka 138. člena poslovnika še na tej seji opravil tretjo
               obravnavo predloga zakona. Prehajamo na razpravo o vloženih amandmajih, ki ste jih
               prejeli na klop. V razpravo dajem tako amandma poslanske skupine Socialnih demokratov
               k 23. členu. Želi kdo besedo? Kolega Potrč, izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Tokrat sem v poslanski skupini predlagal, da poiščemo še zadnjo možno
               varianto in pokažemo, da bi bilo koristno tudi za nepremičninske posrednike, ki imajo
               srednjo strokovno izobrazbo, ustvariti pogoje, da si v potrebnih šestih letih
               pridobijo višjo strokovno izobrazbo. V štirih letih si ne morejo, je to nemogoče po
               sistemu in predlagam, da jim to možnost omogočimo, da ne bodo brez potrebe izgubili
               delo. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Ker ne želi nihče več razpravljati, zaključujem razpravo in prehajamo na
               odločanje o vloženem amandmaju. Glasujemo. Navzočih je 66 poslank in poslancev, za je
               glasovalo 15, proti 40.</p>
               <p><stage>(Za je glasovalo 15.)</stage> <stage>(Proti 40.)</stage></p>
               <p>Ugotavljam, da amandma ni sprejet.</p>
               <p>Končali smo z odločanjem o amandmaju.</p>
               <p>Na podlagi petega odstavka 140. člena poslovnika zbora vas obveščam, da me
               zakonodajno-pravna služba in vlada Republike Slovenije nista obvestili, da bi bil
               zakon neusklajen, zato prehajamo na odločanje o predlogu zakona v celoti. Glasujemo.
               Navzočih je 66 poslank in poslancev, za je glasovalo 57 in 3 proti.</p>
               <p><stage>(Za je glasovalo 57.)</stage> <stage>(Proti 3.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.
               Prekinjam tudi 16. sejo državnega zbora Republike Slovenije, ki jo bomo nadaljevali
               jutri ob 9. uri zjutraj, ponavljam, ob 9. uri zjutraj. Lep dan še naprej. Srečno.
                  <stage type="time">(SEJA JE BILA PREKINJENA 25. APRILA 2006 OB 20.02 URI.)</stage>
               </p>
            </sp>
         </div>
      </body>
   </text>
</TEI>