<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-21-2006-11-03">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|088CFCC027347C31C1257227003FC030</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=088CFCC027347C31C1257227003FC030</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-21-2006-11-03.DZ" n="21">
               <name>Redna</name>
               <date when="2006-11-03"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-21-2006-11-03.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 21. seje</stage>
            <stage type="date">(3. november 2006)</stage>
            <stage type="chairman">Sejo je vodil dr. Marko Pavliha, predsednik državnega zbora.</stage>
            <stage type="time">Seja se je pričela ob 9.00 uri. </stage>


            <sp xml:id="SDZ4-Redna-21-2006-11-03.sp1">

               <speaker>PODPREDSEDNIK DR. MARKO PAVLIHA:</speaker>

               <p>Spoštovane kolegice kolegi, dobro jutro! Ura je 9.00, zato pričenjam z nadaljevanjem
               21. seje državnega zbora Republike Slovenije. Obveščen sem, da se današnje seje ne
               morejo udeležiti naslednje poslanke in poslanci: Samo Bevk, mag. Milan M. Cvikl,
               Ljubo Germič, mag. Vasja Klavora, mag. Janez Kramberger, Breda Pečan in Alojz Sok.</p>
               <p>Prehajamo na <title>33. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA
                  O FINANCIRANJU OBČIN, EPA 1088-IV .</title> Za razpravo imamo kar 5 ur in 55 minut.
               Predlog zakona je v obravnavo zboru predložila vlada Republike Slovenije. Med nami
               tudi pozdravljam gospoda ministra s svojo ekipo. V zvezi s tem zakonom je skupina
               10-ih poslank in poslancev s prvopodpisanim Vilijem Trofenikom zahtevala, da državni
               zbor opravi splošno razpravo. Besedo dajem predstavniku vlade, torej gospodu ministru
               dr. Žagarju za dodatno obrazložitev predloga zakona.</p>
            </sp>
            <sp xml:id="SDZ4-Redna-21-2006-11-03.sp2">

               <speaker>DR. IVAN ŽAGAR:</speaker>

               <p>Hvala za besedo, gospod predsedujoči. Spoštovane poslanke, spoštovani poslanci!</p>
               <p>V preteklem obdobju, še posebej v zadnjih letih pred tem mandatom so se razmere na
               področju financiranja lokalne skupnosti za veliko večino občin bistveno zaostrile. Na
               lokalne skupnosti so bile prenesene številne naloge. Pri tem pa ni bilo poskrbljeno
               za potrebne dodatne finančne vire. Tako se je za večino občin v veliki meri zmanjšala
               predvsem možnost izvajanja razvojnih nalog. Vlada je takoj pristopila k razreševanju
               nastalega stanja, tudi z naklonjenostjo tega državnega zbora. Tako je bil zaustavljen
               prenos dodatnih nalog brez ustreznega finančnega pokritja. Zagotovljen je bil dvig
               primerne porabe za 10% v okviru rebalansa proračuna za leto 2005 ter dodatnih 4,5 v
               proračunu za leto 2006, s katerim je izboljšana finančna pozicija večine občin. Ta
               državni zbor je v letu 2005 sprejel spremembe dopolnitve zakona o financiranju občin,
               s katerim so bila občinam zagotovljena dodatna razvojna sredstva.</p>
               <p>Pred vami je nov predlog zakona o financiranju občin, ki prinaša dodatne pomembne
               spremembe sistema financiranja občin. Sistem financiranja občin, ki ga vsebuje
               predlagani zakon, temelji na načelu enakosti pred zakonom in načelu Evropske listine
               lokalne samouprave. Z zakonom je zagotovljena enakopravnost prebivalcev Republike
               Slovenije in njihovih občin pri financiranju nalog, ki jih zagotavljajo občine na
               podlagi zakona. Uveljavljeno je tudi načelo finančne avtonomije občin.</p>
               <p>Zaradi odprave neupravičenih razlik med občinami in neenakopravnega položaja občin,
               ki ga povzroča dosedanji domicilni način porazdelitve prihodkov občin o deležu
               dohodnine, je bilo ta način potrebno spremeniti.</p>
               <p>Hkrati je s spremembo načina razporejanja prihodkov občin potrebno povečanje deleža
               odstopljenih davkov, torej davkov, ki so sicer prihodek države, jih pa država odstopi
               občinam kot njihov avtonomni vir financiranja.</p>
               <p>Primerna poraba občine v skladu s predlaganim zakonom obsega primerni obseg sredstev
               za financiranje tistih nalog občin, ki so jim naložene s področnimi zakoni in so jih
               zato dolžne opravljati v korist svojih prebivalcev. Izračun primerne porabe temelji
               na povprečnih stroških občinskih proračunov in je za vse občine enak. Primerna poraba
               občin bo v celoti financirana iz prihodkov iz odstopljenih državnih davkov po preteku
               5-letnega prehodnega obdobja v katerem se primerna poraba financira še tudi iz dela
               avtonomnih virov financiranja občin.</p>
               <p>V prehodnem obdobju do polne uveljavitve novega sistema financiranja občin, ki bo
               trajalo pet let, se bodo vsako leto povečevali prihodki občin iz odstopljenih
               državnih davkov. Hkrati pa bodo občinam ostajali prihodki iz lastnih virov
               financiranja.</p>
               <p>Zakon namreč določa davke in druge prihodke občin, ki so lasten vir financiranja
               občine, v katere ne posega. Tako zagotavlja finančno avtonomijo občin pri
               financiranju tistih nalog, programov in projektov, ki jih avtonomno določa s svojimi
               predpisi in odločitvami. Predlagani sistem financiranja je nediskriminatoren in
               zagotavlja vsem občinam enakopravne možnosti financiranja njihovih nalog.</p>
               <p>Še nekaj bistvenih poudarkov novega zakona. Sam predlagani način ugotovitve primerne
               porabe je enak za vse občine. Upošteva posebnosti posamezne občine glede števila
               prebivalcev, površine, dolžine občinskih cest prebivalcem, mlajših od 15 let, in
               starejši od 65 let. Kljub temu pa ne omogoča določitve deleže primerne porabe v
               odstotkih, namenjenih za financiranje posameznih nalog občine. Ti deleži so vsebina
               metodologije zagotavljanja poplačnine. To je primernega obsega sredstev za
               financiranje nalog občin, določenih z zakonom o posameznih področjih, ki jih bo
               določila vlada z uredbo. Poplačnina, ki je temeljni podatek zagotovitve primerne
               porabe posamezne občine, skupne primerne porabe vseh občin ter deleža za odstopljenih
               davkov in prihodka posamezne občine iz glavarine, bo v prihodnje določena z zakonom
               za izvrševanje proračuna, pred tem pa usklajena z združenji občin kot predstavniki
               občin.</p>
               <p>S predlogom zakona je občinam zagotovljeno še sofinanciranje posameznih nalog,
               projektov, investicij iz državnega proračuna. In sicer, sofinanciranje posameznih
               nalog in projektov, če je ugotovljen širši javni interes z zakonom ali predpisom
               izdanim na podlagi zakona. Sofinanciranje zagotovljenih pravic narodnih skupnosti in
               romske skupnosti. Sofinanciranje investicij v lokalno javno infrastrukturo in drugih
               investicij, pomembnih za potrebe prebivalcev občine in sicer letno v višini 6% skupne
               primerne porabe s prehodnim obdobjem petih let.</p>
               <p>Po programih ministrstev razvojni cilji države letno v višini usklajenih predlogov
               resornih ministrstev in nenazadnje sofinanciranje skupnih občinskih uprav in
               spodbujanje združevanja občin.</p>
               <p>Zakon ohranja sistem zadolževanja občin, kot je bil sprejet v spremembah iz leta
               2005 in odpravlja nepotrebno podvajanje administrativnih postopkov pridobivanja
               finančnega soglasja. Zakon tudi določa prehodno obdobje petih let, v katerem bo
               postopno uveljavljen. V tem delu je določena višina poplačnine za leto 2007 in 2008,
               ki je bila ugotovljena na podlagi statistične analize stroškov občinskih proračunov
               za naloge občin, določene z zakoni za posamezna področja iz preteklega obdobja.
               Poplačnino za naslednja leta prehodnega obdobja od 9 do 12 pa bo ministrstvo za
               finance ugotavljalo že v skladu z uredbo vlade, s katero bodo še podrobneje določene
               naloge, kateri stroški se upoštevajo pri izračunu poplačnine, in metodologija za
               izračun poplačnine. Pri tem bodo vsekakor sodelovale tudi občine.</p>
               <p>V prehodnem obdobju je upoštevano tudi postopno povečevanje prihodkov, v obdobju
               2007-2012, na račun zmanjšanega deleža iz lastnih davčnih virov in nadomestila za
               uporabo stavbnega zemljišča v primerni porabi. V prehodnem obdobju je zajeto tudi
               financiranje javnih zavodov na področju kulture, katerih ustanoviteljice so občine,
               ki se bo izvajalo iz državnega proračuna do 1.1.2009, ko bodo občine za večino teh
               zavodov pridobile možnost sofinanciranja s strani pokrajin. In v prehodnem obdobju je
               tudi zajeto sofinanciranje družinskega pomočnika za proračunski leti 2007 in 2008.
               Tudi pravzaprav do ustanavljanja pokrajin.</p>
               <p>V predlogu zakona so zajete tudi posledice sprememb davčne zakonodaje. Prav tako pa
               so v načrtu rebalansa proračuna za leto 2007 in proračuna za leto 2008 že
               zagotovljena potrebna dodatna sredstva za potrebe zapiranja finančnega okvira
               predlaganega novega zakona o financiranju občin.</p>
               <p>Spoštovane poslanke in poslanci! Prepričan sem, da je z novim zakonom o financiranju
               občin zagotovljena večja enakopravnost državljank in državljanov Republike Slovenije
               iz naslova nalog, ki jih izvajajo občine. Ne glede na to, v katerem delu Slovenije
               le-ti živijo. Predlagani zakon zagotavlja tudi večjo finančno avtonomijo občin, večjo
               preglednost občinskih financ. Hkrati pa je to naslednji pomemben korak k skladnejšemu
               razvoju celotne države. Zato predlagam, spoštovane poslanke in poslanci, da novi
               zakon tudi podprete. Hvala za pozornost.</p>
            </sp>
            <sp xml:id="SDZ4-Redna-21-2006-11-03.sp3">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa za dodatno obrazložitev, gospod minister. Sledi predstavitev stališč
               poslanskih skupin. Besedo ima gospod Peče v imenu Slovenske nacionalne stranke.</p>
            </sp>
            <sp xml:id="SDZ4-Redna-21-2006-11-03.sp4">

               <speaker>SAŠO PEČE:</speaker>

               <p>Spoštovani prisotni, spoštovani podpredsednik! Temelj lokalne samouprave so nosilci
               nalog lokalne samouprave, z drugimi besedami, lokalne skupnosti. V Sloveniji od leta
               1994, ko smo uvedli nosilce lokalnih skupnosti, občine, nimamo pravega sistema
               financiranja občin. Nimamo takega sistema financiranja občin, ki bi omogočal, da bi
               posamezne lokalne skupnosti, najsi bodo mestne ali navadne občine, lahko bile
               generatorji razvoja tistega lokalnega področja, ki je tako imenovana meja.</p>
               <p>V nacionalni stranki smo pričakovali, da bomo v povezavi z novim pogledom na
               delovanje lokalnih skupnosti, na področju novih pogledov delovanja lokalne
               samouprave, predvsem v povezavi z danes zelo aktualno temo pokrajin, prišli do nekega
               sistemskega zakona, ki bo vzdržal dolgoročnost financiranja lokalnih skupnosti, torej
               občin. Žal temu seveda ni tako. Zakon, ki je danes pred nami, ki je nastajal z velim
               rompompomom in ki je bil v povezavi z davčno zakonodajo, ki smo jo pred dnevi
               sprejemali v državnem zboru, v svoji vsebini ne opredeljuje tiste druge dimenzije
               lokalne samouprave, torej opredelitve občin.</p>
               <p>Če pogledamo med predvidene prihodke ali odhodke iz naslova zakona o financiranju
               občin, vidimo, da v njem ni predvidenega tistega drugega nivoja, to je, pokrajin. Iz
               tega naslova lahko skorajda z gotovostjo trdimo, da bo omenjeni zakon, torej predlog
               zakona o financiranju občin zelo kratkotrajne narave, da se bo zelo hitro srečal z
               dopolnitvami oziroma spremembami. K temu nas bodo silile tako imenovane pokrajine, s
               katerimi naj bi se po besedah vladnih predstavnikov srečali že v letu 2008. Vsi pa
               vemo, da v kolikor bodo v Republiki Sloveniji tako imenovane pokrajine, bo to del
               stroška predstavljajo po eni strani za občine, po drugi strani za državo. In v tistem
               delu, kjer strošek predstavlja za občino, bi potemtakem ta naloga morala biti
               opredeljena v okviru zakona o financiranju občin.</p>
               <p>Dovolite, da se dotaknem same vsebine zakona, ki je danes pred nami in za katero še
               enkrat poudarjam, ocenjujemo, da je kratkoročne narave predvsem v škodo občin. Z
               drugimi besedami, v škodo občank in občanov posameznih lokalnih skupnosti, kajti
               občine na podlagi tako spisanega zakona ne bodo mogle zagotavljati interesa, katerega
               od njih pričakujejo občani in meščanke. Govori se, da naj bi bili lastni davčni viri,
               drži. Tudi do sedaj smo v okviru proračunov lokalnih skupnosti imeli tako imenovane
               davčne prihodke, ampak ti davčni prihodki se iz naslova sprememb zakona o davkih
               oziroma z zakonom s področja fiskalne politike nanašajo na novo dimenzijo
               financiranja lokalnih skupnosti.</p>
               <p>Tako bo bil kot vir lokalnih skupnosti predviden nov nepremičninski davek. Osebno
               ocenjujemo, da je vlada Republike Slovenije s tem naredila gledano z njihovega
               egoističnega vidika fenomenalno potezo. Enega izmed najbolj nepriljubljenih zakonov
               bo v izvajanje prenesla lokalni skupnosti zaradi tega, ker ga država sama ne upa
               pobrati. Zaradi tega, ker bo ta strošek mnogo višji, kot je bilo samo vkomponirano
               nadomestilo za uporabo stavbnega zemljišča, ki ni bilo niti v vseh delih posameznih
               občin pobrano niti ni bilo enako. Enačenje ali identifikacija teh dveh bremenitev za
               občane in občanke je seveda neprimerna, predvsem pa nekredibilna s strani vlade
               Republike Slovenije in tistih, ki zagovarjate enačaj med tema dvema prihodkoma.</p>
               <p>Ampak, vlada Republike Slovenije se je za to odločila. Ta davčni vir, ki bo po vrsti
               vse, vsakega slehernega in sleherno Slovenko močno udaril po žepu ali po hrbtenici,
               bo vlada v zameno za to, da se bo odpovedala drugemu delu financiranja, prenesla na
               lokalno skupnost. Kako bo potekalo izvajanje le-tega v praksi, ne vemo. Vemo, da smo
               te davčne zakone, ki bodo sestavni del prihodkov lokalnih skupnosti, sprejemali pred.
               Enega še včeraj. Torej, ne vemo, ne kakšna bo simulacija le-teh. Vlada Republike
               Slovenije tega tako imenovanega davčnega prihodka lokalnih skupnosti še zmeraj ni
               opredelila. Nihče v naši državi ne ve višine tega. Če se zopet ustavim na davku na
               nepremičnine kot davčnem prihodku lokalnih skupnosti, vemo, da ni vzpostavljena niti
               še evidenca. Kako bodo potemtakem lahko lokalne skupnosti izvajale svoje naloge, za
               katere vemo, da so jih v doberšnji meri oziroma vsaka korektna občina jih že ima
               splanirane za leta naprej, občine temu sledile.</p>
               <p>Po naši oceni to žal ne bo možno in lahko pripravljavca tega gradiva označimo kot
               človeka s pomanjkanjem domišljije, realne domišljije. Zelo lepo se sliši. Žal pa ni
               izvedljivo. V nadaljevanju v vsebini zakona govorijo o tudi tako imenovanih nedavčnih
               prihodkih.</p>
               <p>Tekom proračunskih razprav, ki so se odvijale v državnem zboru, in tekom
               proračunskih razprav, ki so se odvijale v posameznih lokalnih skupnosti, smo v okviru
               poslanske skupine Nacionalne stranke ali pa svetniških skupin Nacionalne stranke
               vedno z nova poudarjali zakon o koncesijah. Dejstvo je, da krovnega zakona o
               koncesijah še nimamo. Zakaj govorim o koncesijah? Zaradi tega, ker je kot drugi
               lastni vir nedavčni prihodek v okviru lokalnih skupnosti opredeljena tudi koncesijska
               dejavnost. Vemo pa, da so koncesijske dejavnosti tokom lokalnih skupnosti v okviru
               naše države zelo različno urejene. Imamo lokalne skupnosti, torej občine, ki ne
               pobirajo, ki nimajo proračunske postavke. Koncesijski prihodki. Imamo proračun občin,
               ki imajo koncesijske prihodke nabite zelo visoko in imamo občine, ki imajo
               minimizirane prihodke iz tega naslova. Ampak kje je krivec za to raznolikost v okviru
               proračunske postavke lokalnih skupnosti, torej občin na področju koncesije? Krivec je
               izključno eden. To je pomanjkanje krovnega zakona o koncesijah. Enako se dogaja na
               proračunu Republike Slovenije, kjer tudi nimamo omenjenega zakona. Seveda zato
               nastopajo te proračunske anomalije in razlike med posameznimi proračuni lokalnih
               skupnosti v okviru naše domovine Republike Slovenije.</p>
               <p>Govoriti in se nanaša kot stalni prihodek iz naslova koncesij kot tiste avtonomne
               dejavnosti, ki je v rokah izvajanja ali po eni strani države, naše domovine ali na
               drugi strani lokalnih skupnosti ne, da bi imeli to področje urejeno, ne da bi imeli z
               zakonom opredeljeno. Imamo tržne koncesije. imamo koncesije na podlagi zadovoljevanja
               interesa občin, potem takem seveda tega ne moremo opredeliti kot enega konstantnega
               vira delovanja lokalnih skupnosti. Prej kot konstanten vir je seveda to vir tistih
               občin, ki so do tega pristopile. Ampak ne zavajati na ta način, da bo seveda ta vir
               omogočal izravnavo med prihodki in odhodki.</p>
               <p>Po moji oceni je na področju drugih lastnih virov ali bolje povedano po oceni
               Slovenske nacionalne stranke zelo nekredibilen oziroma ne daje dolgoročnosti
               omenjenemu zakonu, ki ga danes seveda financiramo.</p>
               <p>V predlogu zakona se govori tudi o tako imenovanih odstopljenih virih. V povezavi s
               tem je seveda zelo zanimiva prazna vsebina. Poudarjam, zelo zanimiva prazna vsebina v
               omenjenem zakonu, torej viri odstopljeni s strani države za izvedbo posameznih
               projektov. Kakšna je realizacija tega? Če bi dobili zagotovilo polne realizacije,
               potemtakem bi seveda v Nacionalni stranki rekli: Čudovito. Občine bodo lahko izvajale
               tiste naloge, ki jih občani in občanke od njih pričakujejo. Župan bo izvrševalec
               proračuna v taki obliki kot ga bo zakonodajalec, torej, občinski ali mestni svet
               potrdil. Ampak ne pod to prazno vsebino, kjer se določa avtonomnost države, da se
               odloča, katero izmed prioritet ali projektov se bo financiralo v posamezni lokalni
               skupnosti.</p>
               <p>Seveda, ne morem mimo, pa nekateri recite, teorije, zarote ali pa jaz rečem,
               realnosti. Bojim se, da bo kriterij projektov ali pa lokalnih skupnosti, za katere bo
               država prenesla tako imenovane odstopljene vire, politična pripadnost vodstvom te
               lokalne skupnosti.</p>
               <p>Jaz verjamem, da se vam seveda nasmiha nekaterim od vas, ki ste danes župani ali pa
               imate župane v posamezni lokalni skupnosti. Ampak dejstvo je, da ne bomo imeli vedno
               ene in iste vlade. In dejstvo, da bi v vseh nas mogla biti tista modrost, da
               posamezni projekti ne bi bili vezani na strankarsko pripadnost v lokalnih skupnostih
               na posameznega župana, ne predstavlja župan občine v vseh pogledih. In zato vlada
               Republike Slovenije ne more financirati lokalnih skupnosti na podlagi pripadnosti,
               politične pripadnosti tega župana. Občina je mnogo več kot zgolj in pa le posamezen
               župan. Občina je sestavni del Republike Slovenije. In dokler ne bomo zmogli tega
               koraka naprej prestopa v miselnosti in označevali projekt neke politične stranke kot
               pozitivno, zato bo doživel podporo, projekt neke lokalne skupnosti, katere pač župan
               je neodvisen ali pa ne nazadnje druge politične opcije, bo pa počakal na leta
               realizacije v prihodnosti.</p>
               <p>In, ko govorimo o realnosti omenjenega ali bolje rečeno dolgoročnosti omenjenega
               zakona, ki je danes pred nami, dovolite, da se z besedami vrnem dve leti nazaj. V
               Mariboru je potekal posvet o razvoju Maribora in okolice. Posvet je organizirala
               vlada Republike Slovenije. Slavnostni govornik je bil predsednik vlade, gospod Janez
               Janša. Ob njem seveda naš finančni minister gospod Bajuk. V omenjenem začetku svojega
               delovanja sta oba predstavila na tem srečanju novo ero financiranja oziroma dela
               financiranja zadolževanja lokalnih skupnosti, zadolževanja v tisti dimenziji, da bo
               seveda le-to potekalo preko vlade Republike Slovenije pod ugodnejšimi pogoji.</p>
               <p>Meni osebno se je zdela zamisel čudovita, čudovita. Vsi vemo, da količina obveznosti
               iz naslova zadolževanja je odvisna od mase zadolževanja. V takem primeru, če se
               seveda pristopi k neki finančni instituciji za večjo maso, bo seveda ugodnejše
               zadolževanje. Osebno moram priznati, jaz sem takrat čestital gospodu Bajuku. Zadeva
               je zelo enostavna, izvedljiva v trenutku, a žal je vlada Republike Slovenije v
               popolnosti oziroma v ničemer ni izvedla. Ni je bilo lokalne skupnosti, ki bi prišla v
               to shemo. Zato, ker ta shema sploh ni zaživela v okviru predstavitve.</p>
               <p>Hočem vam povedati to zgodbo, nekaj drugega, da imamo vlado Republike Slovenije ali
               pa parlament, kakorkoli hočete, ki je govorno na eni dimenziji in ki je v realnosti
               oziroma v praksi v drugi dimenziji. In da sta ti dve dimenziji besed in dejanj tako
               zelo odmaknjeni ena od druge, da seveda ne moremo več verjeti. In danes, ko gledam
               vsebino tega zakona oziroma pred časom, ko smo jo gledali, ko smo dobili v parlament,
               v parlamentarno proceduro omenjeni zakon, ko preberem, da zakon določa kot vir
               financiranja občinskih nalog zadolževanje in v nadaljevanju, da tega seveda zakon ne
               ureja podrobno, ampak da bo to še zmeraj materija ali vsebina drugega zakona, o
               javnih financah, potem, gospe in gospodje, ne moremo govoriti o neposrednem viru
               financiranja lokalnih skupnosti.</p>
               <p>Zopet ne moremo govoriti o nekem konstantnem viru financiranja, ki bo enako za vse
               lokalne skupnosti. In po moji oceni in oceni poslanske skupine Slovenske nacionalne
               stranke to ni prav. Zopet ne pridemo iz tiste dimenzije, tistega ozkega gledanja, da
               bodo napredovale samo še dve leti tiste lokalne skupnosti, ki so po mnenju vlade
               "njihove", in tiste lokalne skupnosti, ki po mnenju vlade niso "njihove". A zavedati
               bi se morali, da so vse lokalne skupnosti naše ne glede na politično pripadnost.</p>
               <p>V nadaljevanju je po naši oceni zelo zanimivo tisto poglavje, ki govori o širitvi
               virov financiranja lokalnih skupnosti - nekaj sem o tem že govoril - davek na
               nepremičnine in davek na vodna plovila. Nihče danes od nas v tej državi ne ve ne
               glede na zagotovila vlade ali besede, najsi bo finančnega ministra, najsi bo ministra
               za lokalno samoupravo brez listnice ali nenazadnje vladnega državnega sekretarja, ki
               je ponavadi z nami. Nihče od nas ne more vedeti za višino vira, ne za državo, kaj
               šele za posamezno lokalno skupnost iz naslova zakona o nepremičninah.</p>
               <p>In govoriti in obljubljati ter pisati v vsebini zakona v okviru prehodnih določb kot
               vir financiranja lokalnih skupnosti davek iz naslova nepremičnin, gospe in gospodje,
               je nekorektno. To je nekorektno do izvrševalcev občinskega proračuna, župana, do
               pripravljavca občinskega proračuna, torej različne občinske uprave in tudi do
               tistega, ki te občinske proračune sprejema. To je, občinskih ali mestnih svetov.
               Ampak zadnja skrb je, če je to nekorektno do njih, vsaj v okviru nacionalne stranke.
               Prva skrb je, da je to nekorektno do občank in občanov. Oni so dejansko uživalci
               bonitet iz naslova proračuna. In seveda proračuni, ki bodo napisani na podlagi zakona
               o financiranju občin, tega zakona, bodo izjemno kratkoročni proračuni. Proračuni, ki
               bodo zavajali odjemalce, vse uporabnike občinskih proračunskih postavk po eni strani
               in po drugi strani mnogo širše uživalce teh bonitet, ki jih bodo izvajali odjemalci
               proračuna občinskih proračunov.</p>
               <p>V nadaljevanju ocenjujemo, da je, če grem po vrsti, sila sporen gledano z ustavnega
               vidika ne nazadnje tudi 20. člen. V ustavi Republike Slovenije imamo nekaj členov
               pozitivne diskriminacije. Drži. Večkrat je bilo pojasnjeno, da se posamezne skupine
               ljudi pač ne morejo asimilirati v okvir naše družbe in je zato potreben poseben
               pristop do njih, posebno financiranje in posebno trepljanje po ramenih. Osebno v to
               sicer ne verjamem.</p>
               <p>Verjamem, da smo državljanke in državljani enakopravni in da iz tega naslova nosimo
               enake pravice in tisto, kar se ponavadi pozablja, enake obveznosti, ne glede na
               njihovo namišljeno drugačnost ali karkoli drugega. In iz tega naslova v omenjenem 20.
               členu, ki govori o sofinanciranju ali uresničevanju pravic, se nam zdi popolnoma
               nepotrebno po drugi strani žaljivo, in tisto, kar je najpomembnejše v nasprotju z
               najvišjim pravnim aktom v okviru naše države, to je ustavo Republike Slovenije, da se
               v isti člen določa dvojna različna vsebina ustave.</p>
               <p>Po eni strani sofinanciranje pravic narodne skupnosti in drugič romske skupnosti. Če
               bi hoteli slediti temeljnemu pravnemu aktu v okviru naše države, potem bi to vse
               zapisali v dveh členih, se sklicevali na dva različna člena ustave. Ne pa, da ustavno
               kategorijo na eni strani narodne skupnosti, po drugi strani pripadnike romske
               skupnosti, ki jih ustava ločuje na podlagi pravic in obveznosti v temu zakonu, 20.
               členu omenjenega predloga zakona, mečete v isti koš. Kaj bo to dolgoročno pomenilo,
               vam verjetno seveda ni potrebno posebej govoriti. Kajti, verjamem, da se za ustave
               kategorije vsak izmed vas, visokih poslancev, in tistih, ki nas poskušajo v okviru
               zvočnega sistema dovoljenja državnega zbora zaveda.</p>
               <p>Prav zanimive so bile, vsem tistim, se bodo verjetno z mano strinjali, ki ste
               prebirali različna mnenja, ki so prihajale iz dneva v dan v državni zbor. Najsi bo to
               mnenje predstavnikov lokalnih skupnosti, ki se združujejo v skupnost občin mest,
               najsi bo to posameznih lokalnih skupnosti kot njihov odziv kot odziv uporabnika na
               omenjeni zakon.</p>
               <p>Dovolite, da izpostavim, vsaj po moji oceni, tistih nekaj najpomembnejših, ki seveda
               govorijo jasno v tem smislu, da je tak zakon danes potrebno zavreči. Da je to zakon,
               ki prvič ni življenjski. Da je to zakon, ki bo zaviral napredek v lokalnih
               skupnostih, v vseh lokalnih skupnostih. Močneje bo zaviral napredek v tistih lokalnih
               skupnostih, ki žal ne bodo v okviru vodenja posamezne politične stranke, ampak
               generalno, ko bo zaviralec napredka in izgube avtonomnosti lokalnih skupnosti.</p>
               <p>Ko sem pri besedi avtonomnosti, mar ni avtonomnost vedno pred nami, ko govorimo o
               prvem nivoju lokalne samouprave, torej občin? Ali ni bilo vedno pred nami govora ne
               nazadnje tudi pol leta nazaj, ko smo na novo ustanovili neko število občin, da smo se
               danes približali oziroma dosegli številko 210, da je to avtonomnost, da to delamo
               zato, da bodo občani in občanke posamezne občine zadovoljni?</p>
               <p>In ne nazadnje pred pol leta, ko smo na ustavni komisiji govorili o drugem nivoju
               lokalne samouprave torej o pokrajinah, ali nismo vedno govorili o avtonomnosti, da je
               to bistvo, da zato spreminjamo regulativo, pravno regulativo delovanja teh
               institucij, torej na prvem, drugem nivoju zaradi avtonomnosti, zaradi tega, da bo ta
               avtonomnost dosegla tisto sinergijo, da bodo naši državljani in pa državljanke
               zadovoljnejše.</p>
               <p>Gospodje, zakon ki je danes pred nami, ne samo, da ne zagotavlja nobene
               avtonomnosti, celo zmanjšuje jo v pogledu na sedanji oziroma kmalu pretekli sistem
               financiranja lokalnih skupnosti.</p>
               <p>Po naši oceni se bo z omenjenim zakonom, v kolikor ga boste seveda sprejeli,
               zaviralo dolgoročno načrtovanje razvoja v lokalnih skupnosti. To ni mnenje samo
               Nacionalne stranke. To je mnenje mnogih lokalnih skupnosti v okviru naše države. Ne
               nazadnje vseh tistih, ki se združujejo v tisto povezavo združenja mestnih občin in
               mest, ne nazadnje posameznih občin, ne nazadnje posameznih županov, ki niso po
               strankarski liniji sodelovali s poslansko skupino Nacionalne stranke. Naj tu omenim
               Starše, njihovega župana gospoda Ducmana, ki izjemno skrbi, kaj s financiranjem
               občin. In vse tiste župane, ki kvalitetno in korektno pripravljajo svoje proračune in
               katerim je v interesu pozitivno zasledovanje lokalnih skupnosti. S tem predlogom
               financiranja ne morejo biti zadovoljni, ker se zavedajo, kaj ta vsebina, nedorečena
               vsebina za seboj prinaša, koliko neznank, koliko vprašajev in da po eni strani med
               matematično enačbo, v kateri je v sredini enačaj, ne more biti na eni strani
               konstanten, na drugi strani pa vprašaj. To ni rešitev.</p>
               <p>Ampak, vlada Republike Slovenije nam ponuja zakon, ki ima na eni strani te enačbe
               samo same vprašaje. Na drugi strani pa zahtevamo od lokalnih skupnosti, da
               pripravljajo proračune, da so proračuni razvojno naravnani, da so projektno naravnani
               in da so naravnani za leta vnaprej. Prihodkovno stran pa sestavlja vprašaj, vprašaj,
               vprašaj. Same nedorečene stvari. Jaz še enkrat poudarjam, jaz sem bil zelo vesel, ko
               me je na razgovor v povezavi s tem zakonom povabil kolega Ducmana Starš. Zaradi tega,
               ker sem tudi čutil, da posamezni predstavniki lokalnih skupnosti skrbijo za malo več
               kot lokalno skupnost, ampak predvsem za tiste akte, ki so v fazi pripravljanja in ki
               bodo dolgoročno vplivali na razvoj tiste lokalne skupnosti, kajti to odraža skrb
               posameznega župana.</p>
               <p>V nadaljevanju po izračunih objavljenih na spletni strani Službe vlade Republike
               Slovenije za lokalno samoupravo in regionalno politiko, bo omenjeni zakon, to jim je
               potrebno priznati, najbolj prizadel urbane dele Republike Slovenije, urbane občine.
               Naj med njimi izhaja Ljubljana kot glavno mesto. Naj med njimi izhaja mesto Maribor,
               mesto od koder jaz prihajam. Ampak to je zakon. Ostale mestne občine. Ampak, to je
               zakon, ki bo te lokalne skupnosti, te generatorje razvoja potisnil navzdol, finančno
               in gledano skozi prizmo odvisnosti ali neodvisnosti od državne vladne politike. In če
               imamo črto, če imamo merilec, lokalne skupnosti bodo na podlagi tega zakona postale
               odvisne od želja projektov politike. Tiste politike, ki vodi vlado Republike
               Slovenije. Odmikamo se od tistega momenta, ki je vedno bil v ustih predstavnikov
               vlade, torej avtonomnosti. Kar se tiče posameznih pripomb v okviru avtorstva
               predstavnikov lokalnih skupnosti, verjamem, da ste vsi dobili s strani Mestne občine
               Maribor, občine Trzin prej omenjene občine Starše. Ampak njihove pripombe, ki jih bi
               po moji oceni ali po oceni Nacionalne stranke morali vsebinsko pregledati. Ne
               sprejemati njihovih dopisov kot nekaj, na kar se vržejo oči, potem pa se slepo
               verjame ministru brez listnice.</p>
               <p>Po moji oceni so ta opozorila, ki prihajajo s strani ljudi, ki izvršujejo proračun,
               kateri imajo odgovornost za planiranje, za dolgoročnost, morali vzeti temeljiteje kot
               jih. In po pogovoru s posameznimi župani županjami, vem tudi, kakšen je odziv
               ministra do teh predstavnikov, ko hočejo z njim vzpostaviti kontakt, ko se hočejo z
               njim pogovoriti o vsebini, ko zakon še ni v parlamentarni proceduri.</p>
               <p>Vsi vemo, da v trenutku, ko zakon pride v parlamentarno proceduro, je njegova
               sprememba izjemno težka, lahko skozi faznost postopkov. Ampak učinek vemo, da je,
               vsaj ponavadi, enak nespremembi. Torej, da državni zbor ne sprejme nič, kar prihaja s
               strani opozicije, ali pa nič, kar prihaja s strani naše domovine Republike Slovenije,
               lokalnih skupnosti. Ampak prej sodelovanje z zainteresirano strokovno javnostjo, kar
               jaz imenujem različno občinske uprave, različne občinske nosilce finančnega dela, ne
               nazadnje tudi župana ni bilo pri pripravi tega zakona. <stage>(Dovolite, boste dobili
               besedo, ampak dovolite, da najprej jaz končam. Hvala.)</stage></p>
               <p>Dovolite, da še enkrat izpostavim, po moji oceni tiste najpomembnejše elemente.
               Torej, zakon zmanjšuje finančno avtonomijo občinam. Nihče v tem državnem zboru, ne
               predstavnik vlade ne more reči drugega, zmanjšuje. In zakaj se ponavadi zmanjšuje
               avtonomija, zakaj se nekomu vzamejo pravice, v temu primeru seveda pravice, ki
               izhajajo iz finančnih sredstev? Zaradi tega, ker se ga hoče napeljati nase, ker se ga
               hoče narediti odvisnega. In žal mi je, da vlada Republike Slovenije na ta način gradi
               odvisnost lokalnih skupnosti do sebe. Mi imamo več načinov izpostavljanja odvisnosti.
               Ampak tistega pravega vlada Republike Slovenije ne uporablja. To je pozitiven zgled,
               kvalitetno delo, dobri projekti. Ampak seveda vladi tega ni uspelo. Zato odvisnost
               hoče narediti z zmanjšanjem finančnih sredstev, z uporabo tistih finančnih sredstev,
               ki so nedorečeni, ki se bodo izkazovali skozi deficite lokalnih proračunov in tiste,
               ki se bodo izkazovali skozi mesečne rebalanse občinskih proračunov. Za tiste, ki ne
               veste, rebalans, popravek in to popravek najpomembnejšega javnofinančnega akta v
               posamezni lokalni skupnosti. In ta popravek. To ni delo samo za občinske in mestne
               svetnike. Popravek gre predvsem na škodo odjemalcev proračuna, ki vidijo v tem
               najpomembnejšem aktu, občinskem aktu, ko govorimo o financiranju občin, neko
               garancijo za prihodke, naj si bo za leto ali dve naprej in neko obvezo dolgoročno,
               kot sredstva, ki jih bodo vplačevali v občinske proračune.</p>
               <p>In dobri podjetniki ali dobri odjemalci proračuna, naj si bodo javne službe,
               koncesionarji, karkoli, ne delajo iz dneva v dan. Njihov plan seže tudi za leto
               vnaprej. In kako naj se oni zavežejo občinskemu proračunu, če danes na podlagi tega
               zakona, ki je danes pred nami, vemo, da se bodo občinski proračuni srečevali s
               spremembami, da jih bodo lokalne skupnosti spreminjale iz dneva v dan, zaradi tega,
               ker nihče v tej državi še ne ve, kakšni bodo učinki davka na nepremičnine, kakšni
               bodo učinki, minus 30% iz naslova zakona o dohodnini? Ne nazadnje, kakšni bodo tisti
               minimalna učinki, ki pa so zelo lepi in dobri za ušesa, davka na vodna plovila?
               Graditi proračun v Republiki Sloveniji na naslovu davka na vodna pravila in to
               opredeljevati v obrazložitvi zakona, to je neresno. Vsi vemo, da bodo učinki
               minimalni. Vsi vemo zakaj je vlada prišla z zakonom o davku na vodna plovila. Zaradi
               tega, ker je to vsem všeč. Ampak učinki na občinski proračun, to bodo nulti in
               tolažiti ali pa govoriti neresnico, da ne bom rekel lagati, da bo sestavni del
               prihodka razvoja lokalnih skupnosti v Sloveniji, vseh 210. To je seveda neresna.
               Rečeno je bilo, da se v nadaljevanju pripomb, ki so prihajale s strani občin, da
               opozarjajo na nepoznavanje posledic novega davčnega sistema. Nihče, z zagotovostjo
               nihče ne pozna posledic novega davčnega sistema, katerega zadnji zakon je bil sprejet
               na včerajšnji seji državnega zbora v tretji obravnavi. In občinam smo dali tisti vir
               financiranja, katerega nobeden ne pozna, ne višine, ne koncepte, ne realizacije.
               Ampak smo rekli oziroma na predlog vlade, potrdili ste pa vladni poslanci. Glasov
               Nacionalne stranke seveda ni bilo zraven, ker ne vemo, kakšen bo ta vir. Ne vemo, ali
               bo prišlo do realizacije le-tega ali smo naredili napake ali bo potrebno spreminjati
               davčno zakonodajo. Ampak to več ni naš problem. To bo od sedaj naprej še problem
               lokalnih skupnosti. Zelo enostavna taktika. V nadaljevanju, omenil sem že
               nedorečenost financiranja pokrajin, in če se prav spomnim in vem, da se, del stroškov
               delovanja pokrajin bo nosila tudi lokalna skupnost, del bo nosila vlada oziroma
               ministrstvo. Tega v temu zakonu ni opredeljenega v obliki odhodka, obveznega odhodka,
               ničesar. In nenazadnje dovolite še enkrat, da izpostavim, v Nacionalni stranki
               omenjenega predloga zakona ne bomo podprli. Ne bomo podprli predloga zakona, ki na
               tako transparenten način povečuje odvisnost razvoja občank in občanov od vladajoče
               politike. Hvala.</p>
            </sp>
            <sp xml:id="SDZ4-Redna-21-2006-11-03.sp5">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa za kratko predstavitev stališča. Besedo pa ima gospod Rezman v imenu
               DeSUS-a.</p>
            </sp>
            <sp xml:id="SDZ4-Redna-21-2006-11-03.sp6">

               <speaker>VILI REZMAN:</speaker>

               <p>Hvala lepa, gospod podpredsednik. Mene ne bo treba opozoriti na kratkost, ker mi že
               vnaprej bolj skopo odmerja minute. Pa vendar, nekaj besed je treba k temu kljub temu
               reči. Za uvod naj povem, da ocenjujemo v poslanski skupini DeSUS, da je vladna služba
               za lokalno samoupravo in regionalni razvoj vendarle v teh dveh letih vložila veliko
               truda v to, da se razmišlja o položaju lokalnih skupnosti in v pripravo različne
               regulative in da je jasno, da vsi ne bomo imeli popolnoma enakega odnosa do tega, kar
               je rezultat njihovega dela. Tako ni bilo poprej. Tako ne bo danes in tudi v
               postopkih, ki bodo še sledili, bodo najbrž dobrodošle številne pripombe, kakšni dobri
               predlogi, tudi kakšen očitek, ki nas bo navedel na to, da bomo ponovno o kakšni
               stvari razmislili.</p>
               <p>Tisti, ki se resno ukvarjamo z občinami in smo za to celo odgovorni, ne pričakujemo,
               da bi bil zakon o financiranju občin podoben kakšnemu "deus ex machina", ki bi
               iznenada prišel, uredil naše probleme in nas odvezal pretiranega dela in napora.
               Torej, to se zagotovo ne bo zgodilo.</p>
               <p>Vemo, da bo treba vlagati veliko truda tudi v prihodnje, ne samo na področju
               financiranja občin, ampak na celi vrsti druge, vzporedne zakonodaje, ki tudi bolj ali
               manj obremenjuje lokalne skupnosti. Prav tako vemo, da zakon o financiranju občin ne
               more razrešiti tistih problemov, ki nam jih je naložil zakon o lokalni samoupravi, ki
               ga nekateri pozdravljajo, nekateri pa najdejo v njem tudi celo vrsto slabosti. Najbrž
               ni mogoče zanikati, da se nekaj teh slabosti v empiriji potem tudi pojavlja. Tudi
               tega ni mogoče spregledati, da zakon o financiranju občin ne more nadomestiti tega,
               kar naj prinese zakon, ki bo drugo raven lokalne samouprave uredil in za katerega bi
               bilo najbrž bolje, če bi bil tudi sočasno v obravnavi. Ampak zdaj pač ni tako. Imamo
               ambicijo od 1. januarja 2007 spremeniti nekaj na področju lokalne samouprave. Če
               hočemo to storiti, ne moremo čakati na drugo prihajajočo oziroma že pripravljeno
               zakonodajo, ki bo pa kasneje sprejeta.</p>
               <p>Vemo tudi to, da zakon o financiranju občin, o katerem sedaj govorimo, pravzaprav
               rešuje stvari statistično, bolj na ravni povprečenja, ne toliko na empiričnih
               izkušnjah, ne toliko na dejanskih stroških, ne toliko na dejanskih zakonskih obvezah,
               ki jih lokalne skupnosti imajo. Kajti nekatere obveze so celo takšne, ki so tako
               rekoč priporočljive, pa jih veliko število lokalnih skupnosti niti ne izpolnjuje. Na
               primer, gradnja neprofitnih stanovanj, kar je za posamezno občino obveza, obveza
               lokalnih skupnosti in je lahko izredno obremenjujoče, za koga drugega pa ne.
               Povprečno je pa tisto, kar se namenja za trošenje na tem področju, enako povsod.
               Torej, to povprečenje nekaterih hib v empiriji ne more odpraviti.</p>
               <p>Zakon tudi ne more razrešiti tistih težav občinskega razvojnega potenciala, ki niso
               vezane zgolj na prerazporeditev sredstev. Najbrž nihče ne more zanikati, da zdaj gre
               za prerazporejanje sredstev, in sicer, med lokalnimi skupnostmi na eni ravni in na
               drugi ravni med državo in posamičnimi lokalnimi skupnostmi. Vsi nismo v enaki meri
               navdušeni nad tem. Nekateri imamo tudi nekaj pomislekov oziroma priporočil za ponoven
               razmislek o tem, ali je vse dobro zapisano in predlagano. Nekaj težav izvira tudi iz
               tega, kako vsi razumemo dikcijo zakona, kako razumemo koncept, kako razumemo vsebino
               lokalne samouprave. In to, da ne razumemo vsi tega popolnoma enako, je jasno iz
               organizacijskih težav, ki jih imamo v Sloveniji, iz konstitutivnih težav, ki jih
               imamo pri organizaciji naše države, na primer na področju silne hipertrofije. Tako
               vsaj nekateri ocenjujemo občino, ki ni najbolj racionalna in ki ni utemeljena toliko
               na ekonomskih izračunih, ampak bolj na politični volji, torej bolj volonteristično
               kot pa na dejanskih potrebah. Seveda je treba imeti v mislih natančno to, da k temu
               nagovarja prejšnji zakon o financiranju občin in da k temu nagovarja tudi sedanji
               predlog. To je ena izmed intenc, ki jo je možno prepoznati.</p>
               <p>Razvoj občin v preteklosti ni bil toliko odvisen od vitalnega potenciala posamičnih
               okolij, ampak bolj od tega, kako je takšnemu okolju bil naklonjen zakon o
               financiranju občin. Dobro bi bilo, ko bi si te stvari priznali, potem nekaterih napak
               morebiti ali pa slabosti, da ne bomo rekli napak, ne bomo ponavljali.</p>
               <p>V preteklosti je bilo v zadnjem obdobju opaziti celo vrsto dodatnih obremenitev,
               celo vrsto slabosti, napak, ki so bile storjene in ki so obremenjevale občine. Dobro
               je, da se vlada sedaj teh starih napak loteva na ta način, da jih skuša popravljati.
               Odvisnost od države je bila poprej po moji sodbi kljub temu večja, kot bo po novem.
               Slabost, ki je bila poprej vsem najbrž jasna in ki jo bomo zdaj na nek način
               odpravili so bile vpeljane kalkulativne osnove, o katerih tisti, ki se z občinami ne
               ukvarjajo, pač najbrž nič ne vedo.</p>
               <p>Nove naloge, ki so bile brez virov prenesene na občine, so bile ena izmed takšnih
               slabosti, drobljenje občin, odsotnost pokrajin in tako naprej. Skratka, cela vrsta
               slabosti je v preteklosti obremenjevala občine, ki jih skuša sedaj predlagatelj
               postopoma odpravljati. V tem mandatu je zagotovo bilo namenjene več pozornosti
               občinam. Bistveno je bila izboljšana kondicija, finančna kondicija za občine.
               Popravljeni so bili nekateri nesmisli, tako kot na primer nesmisel v zvezi z
               gospodinjskim pomočnikom, ki pa je bil odpravljen samo dvotretjinsko. Ena tretjina
               nesmisla približno je pa še ostala. Opaznejša je. To je najbrž tudi dobra vloga
               reprezentativnih združenj lokalnih skupnosti. Verjetno je dobro, da se služba loteva
               celovitega premisleka na področju regulative, ki zadeva lokalno samoupravo.</p>
               <p>Cilji zakona o financiranju občin, kot so bili našteti, bodo, tako ocenjujemo pač
               mi, realizirani samo deloma. Tudi to je boljše, kot nič. Da se bo bistveno povečalo
               število tistih občin, ki ne bodo direktno odvisne od države, to seveda drži. Lahko bi
               se tudi na drugačne načine, bi dvignili dohodnino, pa bi bil učinek lahko podoben.
               Povečala se bo bojda finančna avtonomija, kar deloma samo drži, ker moramo vedeti, da
               nekatere slabosti ostajajo tako pri uredbi o določanju povprečnine, kjer občine nič
               ne bomo pretirano sodelovale in vplivale in tako tudi pri ZIPRO-u, ki je tudi v rokah
               tega državnega zbora. Pripravi ga vlada in nima posebno velikega vpliva. Cela vrsta
               drugih slabosti še je, ki jih nimam časa več naštevati, ker se mi ura počasi izteka.</p>
               <p>Opomnil bi rad, da tudi definicija korekcijskih količnikov ni ustrezna. To, da
               govorimo o površini občin, to ni kriterij, lahko da je velika površina občine celo
               nekaj, kar je dobro, kar je v prid, ker je tam manj stroškov. Lahko, da so ceste
               pomembne oziroma dolžina cest pomembnih. Ampak pomembnejše je, kje je ta cesta
               zgrajena, kako se vzdržuje, kako široka je, kakšna je njena komunalna in siceršnja
               oprema. Cela vrsta drugih stvari še je, na katere bi rad opozoril službo vlade, da
               naj še vendarle premisli o tem.</p>
               <p>Sicer pa mislim, da je potrebno storiti vsaj še nekaj, da tisto, kar nam bo zakon o
               financiranju občin sedaj dal občinam nekaj več kot prej, druga področna zakonodaja
               jemlje in mislim, da bi bilo prav, da bi se služba vlade za lokalno samoupravo
               sestalo vsaj s strokovnjaki z ministrstva za okolje in prostor in da bi pretuhtali,
               kako spremeniti uredbo o taksi za obremenitev vode, pa še s kakšnimi drugimi
               ministrstvi seveda, ki posredno posegajo v žepe lokalnih skupnosti.</p>
               <p>Za sklep: Mi bomo podprli ta zakon. Povem pa naj, da ocenjujemo, da bo sicer več
               sredstev za lokalno samoupravo. Ne bo pa večje pravičnosti oziroma mnogi bodo čutili
               celo krivično razporeditev sredstev, kakršna se sedaj predvideva.</p>
            </sp>
            <sp xml:id="SDZ4-Redna-21-2006-11-03.sp7">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V imenu narodne skupnosti bo spregovorila gospa Pozsonec.</p>
            </sp>
            <sp xml:id="SDZ4-Redna-21-2006-11-03.sp8">

               <speaker>MARIA POZSONEC:</speaker>

               <p>Hvala lepa za besedo, gospod podpredsednik. Lep pozdrav vsem prisotnim.</p>
               <p>Zakon temelji na načelih lokalne samouprave, ki izhajajo iz ustavne ureditve v
               Republiki Sloveniji in načeli Evropske listine lokalne samouprave. Načelo lokalne
               samouprave se izraža v pravici občin, da v skladu z ustavo in zakonom samostojno
               določajo naloge, ki so jih v korist svojih prebivalcev sposobne samostojno izvajati
               in tudi financirati. V predlaganem zakonu je načelo lokalne samouprave grajeno z
               zagotovitvijo lastnih virov financiranja nalog, ki jih občine izvajajo na podlagi
               svojih predpisov.</p>
               <p>Načelo finančne samostojnosti in načelo povezanosti določata, da naj se občina
               financira iz lastnih virov in da morajo biti finančni viri v ustreznim razmerju z
               nalogami. Načelo enakosti pred zakonom se izraža v pravici prebivalca Slovenije do
               enakopravnega financiranja nalog, ki so jih občine na podlagi zakona dolžne izvajati
               za svoje prebivalce. Enakopravnost se zagotavlja z razporeditvijo sredstev
               odstopljenih prihodkov državnega proračuna ob upoštevanju primernega obsega potrebnih
               sredstev posamezne občine za financiranje nalog, ki so občinam naložene z zakonom in
               so jih dolžne izvajati. Sistem financiranja, ki vključuje obveznosti države, da z
               zakonom zagotovi občinam ustrezne vire je vezan na konkretno določene naloge v
               področnih zakonih. Želela pa bi opozoriti na težave občin na nerazvitih območij.
               Nerazvitost še stopnjuje dejstvo, da je prebivalstvo na teh območjih starejše
               generacije, kar pomeni, da ti niso zmožni visoke produktivnosti. Kot starejši občani
               pa imajo tudi več potreb po socialni oskrbi, pa še nezaposlenost. In taka občina mora
               skrbeti v večji meri za otroke, plačevati vrtec in razne socialne dajatve.</p>
               <p>In še to, da so te občine na periferiji. Torej, oddaljene so od centrov. To pa tudi
               več stane tako časovno, kot tudi materialno. Vsi uradi v upravnih enotah so
               oddaljeni. Zato občani porabijo več časa in tudi denarja za urejanje upravnih stvari.
               Ne samo občani, tudi uslužbenci. Prav tako bi bilo zaželeno, da naloge, ki jih dobijo
               občine od države, država tudi materialno podpre. Zelo velikokrat se zgodi, da občine
               dobivajo naloge, ne pa tudi finančne vire za uresničitev.</p>
               <p>Omenila bi še dvojezične občine. Te prejemajo dodatek za dvojezičnost oziroma država
               financira občinske narodnostne svete in to dela pošteno. Zaželeno bi bilo, da bi
               izdelali normative za financiranje teh nalog. Prav tako pa tudi za porabo teh
               sredstev. Hvala lepa.</p>
            </sp>
            <sp xml:id="SDZ4-Redna-21-2006-11-03.sp9">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Pukšič v imenu SDS.</p>
            </sp>
            <sp xml:id="SDZ4-Redna-21-2006-11-03.sp10">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, gospod minister s sodelavkami in sodelavci, prav lep
               pozdrav! Gospod podpredsednik tudi vam! Končno smo dobili v državni zbor novi zakon o
               financiranju občin. Ta zakon so občine pričakovale že vrsto let. Sam sem sodeloval
               pri spreminjanju te zakonodaje leta 1999. Takrat sem za to govornico državnega zbora
               imel za mojim poslanskim kolegom Sovičem drugi najdaljši nastop. Njegov je trajal
               nekaj čez štiri ure, moj pa tri. Ampak verjemite, kolegice in kolegi, da danes ne bo
               tako. Nastop je bil dolg iz enega preprostega razloga, ker je bil zakon, ki je bil
               takrat predlagan, zelo krivičen. Krivičen do demografsko ogroženih občin, krivičen do
               slovenskega podeželja. Je bil diskriminatoren, je bil slab. Najhuje je bilo, ker je
               bilo v tistem zakonu celo zapisano, da se bo izvajal finančna izravnana do 75%. To bi
               seveda bil pogreb lokalne samouprave. To bi bil pogreb demokracije za takratno
               državo. Pa vendar se to ni zgodilo na zahvalo takratnega ustavnega sodišča in seveda
               nekaj nas, ki smo temu strahovito z vsemi možnimi pravnimi sredstvi nasprotovali.</p>
               <p>Najslabši način financiranja občin je višina dohodnine in tudi najbolj krivičen.
               Ustvarjeni dohodek na prebivalca v različnih delih naše države, ko ni skladnega
               razvoja, ko se ni razvijalo desetletja enakomerno, ko se je še desetletje nazaj
               slišalo za Slovenske Gorice in Haloze. To so tisti kraji, kjer hodi do kolen v
               ilovici in blatu. To so tisti kraji, kjer ni električne žarnice in vodovodnega
               priključka.</p>
               <p>Takšen način financiranja je bil popolnoma diskriminatoren in slab za razvoj naše
               države. Čeprav so bile naloge občin tako od velike, največje ljubljanske pa tja do
               Hoške občine z enim zakonom opredeljene in obveznosti. Žal se nikoli ni upošteval
               tako imenovani kriterij, indeks razvojne ogroženosti.</p>
               <p>V tem zakonu je zapisano, da bodo skupaj z ministrstvom za lokalno samoupravo in
               ministrstvom za finance ta izračun naredili. Tudi v tem zakonu sem prepričan, bi bilo
               potrebno ta indeks razvojne ogroženosti še nekoliko bolj upoštevati. Upam, da bo nam
               uspelo tudi z nekaterimi amandmaji v drugem branju zakon dopolniti prav v tej smeri,
               prav v smeri boljšega, skladnega, enakomernega razvoja.</p>
               <p>Skladen enakomerni razvoj je pravzaprav rešitev za to državo, je rešitev za
               centralizacijo. Skladen enakomernejši razvoj je tisto, o čemer smo zapisali tudi v to
               koalicijsko pogodbo. Res je, da se je v dveh letih veliko spremenilo. Res pa je, da
               se vse v takšnem kratkem času ne da. Jaz sem vesel, da imamo vlado, ki je temu
               prisluhnila in resnično drži to, kar smo zapisali v koalicijski pogodbi. Ko sem
               govoril o tako imenovani dohodnini na prebivalca in po spremembi dohodnine iz 30 na
               35%, je prinesla v nekaterih občinah preko 5 tisoč tolarjev na prebivalca, v drugih
               je prinesla 500 tolarjev na prebivalca. To je pomenilo velike velike razlike, torej
               nekajkratno s faktorjem 10 in še več. Ko smo govorili o teh nepravicah, se je
               dogajalo to, da je nekaj občin v državi porabilo tam preko 25 do 30 milijard sredstev
               čez tako imenovano primerno porabo. Druge občine niso morale slediti niti državnim
               razpisom, niti razpisom, niti razmišljati o tem, da bi sodelovale na tistih razpisih,
               kjer je potreben lastni vir sofinanciranja, ker enostavno tega niso imele.</p>
               <p>Ta zakon je bistveno bolj pravičen. Ta zakon prinaša možnost boljšega enakomernega
               razvoja. Ta zakon konkretno tudi prinaša veliki večini občin tudi bistveno več
               sredstev, dejansko več sredstev. Za male občine lahko celo rečem, za podeželske
               občine za cca. 50% investicijskega denarja. Če bi to preračunali za nazaj, bi hitro
               ugotovili, da smo v enem mandatu v štirih letih v takšnih občinah izgubili približno
               60% do 80% proračuna.</p>
               <p>In dobro je, da bi tako, kot je že, pa vendarle nadgradili tudi v tem zakonu o
               financiranju občin delež bruto domačega produkta še povečali. Če naredimo primerjavo
               s sosednjimi državami Evropske unije, predvsem z najbolj demokratičnimi, najbolj
               razvitimi in najbolj razvitimi državami bomo ugotovili, da je ta delež tam okrog celo
               12%. S tem se prenašajo tako naloge, obveznosti kot tudi finančna sredstva.</p>
               <p>In daleč najboljše za razvoj demokracije in te države bi bilo, če bi že leta 1994
               imeli tako regionalno zakonodajo kot lokalno zakonodajo. Vendar to enostavno ni bilo
               oziroma ni bilo takrat tolikšne volje in moči, da bi se to naredilo. Zato so ti
               postopni koraki, ki se sedaj delajo, vendarle koraki v pravo smer in koraki v boljši,
               skladnejši regionalni razvoj.</p>
               <p>Slovenska demokratska stranka bo zakon podprla. In preden končam, še mogoče par
               besed samo o konkretnih členih v samem zakonu. V tretjem poglavju o financiranju
               obveznih nalog občin v 15. členu so naštete obvezne naloge občin. Tu po mojem bi bilo
               potrebno dodati tudi prometno infrastrukturo. V drugem odstavku je zapisano, da
               minister, pristojen za finance, soglasno z ministrom za lokalno samoupravo v skladu s
               prejšnjim odstavkom in programi, klasifikacijo odhodkov občinskih proračunov s
               pravilnikom podrobneje določi vrsto obveznih nalog občin ter metodologijo za izračun
               povprečnih stroškov občin za financiranje obveznih nalog občin na prebivalce v
               državi.</p>
               <p>To je dobro, vendar se tu postavi vprašanje. Zelo hitro se postavi vprašanje, kaj pa
               tam, kjer so stroški, torej večji od povprečnih stroškov, kaj pa tam, kjer so stroški
               mogoče celo nekajkrat večji po posameznih segmentih, kot so, recimo, socialni
               segmenti, brezposelnost, skrb za otroke v vrtcih, kot so prevozi otrok v šolo in tako
               dalje?</p>
               <p>Skratka, tu se postavlja nekaj vprašanj. Na ta vprašanja verjamem, da bomo znali v
               času priprave zakona z amandmaji v drugem branju na to tudi pravilno odgovoriti.
               Postavlja se v 18. členu glavarina. O tem sem že govoril. In je to bistveno bolje,
               kot je bilo prej in predvsem bolj pravično.</p>
               <p>28. člen govori o določanju obsega sofinanciranja in v četrtem odstavku govori, kaj
               so to upravičeni stroški. Govori, da so upravičeni stroški brez DDV. V tistih
               primerih, kjer občina ne more obračunati DDV, bi bilo po mojem pravilno, če bi v tem
               primeru bili tudi upravičeni stroški DDV.</p>
               <p>Skratka, ostaja nekaj odprtih vprašanj, ki pa so pravzaprav takšne narave, da jih bo
               v nadaljevanju možno razrešiti. Sam apeliram in verjamem, da bo zakon sprejet. Tako,
               kot je tudi planirano, v tem letu, ker s 1.1.2007 stopi v veljavo. In zelo hitro se
               bo pokazalo, koliko resnično pozitivnih učinkov ta zakon prinaša za razvoj Slovenije
               in celotnega območja. Pred leti sem v parlamentu rekel, prišel sem zato, da bi tudi
               mali imeli tisto, kar imajo veliki. Do zdaj se to ni realiziralo, s tem zakonom pa
               vidim možnost realizacije tudi v tej smeri. Hvala lepa.</p>
            </sp>
            <sp xml:id="SDZ4-Redna-21-2006-11-03.sp11">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zdaj ima besedo gospod Trofenik, v imenu poslanskega kluba LDS.</p>
            </sp>
            <sp xml:id="SDZ4-Redna-21-2006-11-03.sp12">

               <speaker>VILI TROFENIK:</speaker>

               <p>Hvala za besedo. Lep pozdrav vsem prisotnim, še posebej gospodu ministru s sodelavci!
               Danes obravnavamo vprašanje, s katerim se srečujemo vse od uvedbe lokalne samouprave,
               kako zagotoviti občinam zadostna finančna sredstva za izvajanje nalog, ki jih morajo
               opravljati po ustavi in zakonih. Za osvežitev spomina, ustava v 142. členu določa:
               "Občina se financira iz lastnih virov. Občinam, ki zaradi slabše gospodarske
               razvitosti ne morejo v celoti zagotoviti opravljanja svojih nalog, država v skladu z
               zakonsko določenimi načeli in merili zagotovi dodatna sredstva." Evropska listina o
               lokalni samoupravi v 9. členu določa finančne vire lokalnih skupnosti. Člen določa,
               da so lokalne oblasti v okviru nacionalne gospodarske politike upravičene do
               ustreznih lastnih finančnih virov, s katerimi v okviru svojih pooblastil razpolagajo.
               Finančni viri lokalnih oblasti morajo biti v sorazmerju z nalogami, ki jih določata
               ustava in zakon. Evropska listina priporoča, naj bodo finančni sistemi, na katerih
               temeljijo viri, ki so na voljo lokalnim oblastem, dovolj raznovrstni in
               prilagodljivi, da lahko, kolikor je praktično mogoče, sledijo dejanskemu gibanju
               stroškov opravljanja njihovih nalog. Za zaščito šibkejših lokalnih skupnosti je treba
               uvesti postopke za finančno izravnavo ali druge ustrezne ukrepe za popravo učinkov
               neenake porazdelitve možnih finančnih virov in finančnega bremena, ki ga lokalne
               skupnosti nosijo. Taki postopki ali ukrepi ne smejo zmanjševati svobode odločanja
               lokalnih skupnosti na področju njihovih nalog.</p>
               <p>V poslanskem klubu Liberalne demokracije priznavamo, da rešitev dosedanjih zakonskih
               rešitvah tako v zakonu iz lega 1994 v bistveno spremenjenem zakonu iz leta 1998 in
               kasnejših zakonskih spremembah o financiranju občin niso v celoti uspele udejanjiti
               omenjenega načela. To potrjujejo naslednja dejstva. Da, finančni viri niso v razmerju
               z nalogami lokalnih skupnosti po ustavi in zakonu. Drugič. Da je dohodnina kot
               najpomembnejši vir neenakomerno porazdeljena po občinah. Tretjič. Da je odvisno od
               občin od državnega proračuna prevelika, saj večina občin prejema finančno izravnavo
               istočasno pa prihaja do neustreznih presežkov v nekaterih občinah kot posledica
               neenakomerne porazdeljene dohodnine in neustreznih porazdelitev nekaterih drugih
               finančnih oziroma davčnih virov kot primer koncesijska dajatev za igre na srečo.
               Četrtič. V izračunu primerne porabe niso v zadostni meri upoštevani parametri, ki
               bistveno vplivajo na višino stroškov občin, primer, stroški otroškega varstva
               neodvisno oziroma so odvisni v izračunu samo od populacije mladih, ne od dohodnine
               per kapita in ne zajetosti otrok v vrtcu. Petič. Da, zaradi popravkov zakona ni
               ustrezno rešen problem sofinanciranje investicij.</p>
               <p>V preteklosti so bile torej financiranje občin strojene pomanjkljivosti, sicer pa
               sta po našem glavni negativni posledici sedanjega sistema financiranje občin dve, in
               sicer iz veljavnega sistema financiranja občin tako izhaja, da vsaka vrednost
               izračuna na primerne porabe občine, ki je višja od lastnih prihodkov, zahteva
               pozitivno razliko v finančni izravnavi to pa pomeni neposredno rento iz državnega
               proračuna, odvisnost od države iz izguba dela samostojnosti lokalne skupnosti. Več
               časa trajajoča finančna izravnava ni vzpodbudna za občino pri pridobivanju lastnih
               prihodkov in kakršnekoli spremembe so zanjo nezanimive. Poleg tega je logika
               gospodarskega obnašanja pravi, da vsako povečanje razlike med ne izračunano primerno
               porabo in njenimi lastnimi prihodki pomeni več tako imenovane državne rente, za
               katero ni potrebno vložiti pretiranega napora. Problematika se z vsakim letom še
               poglablja, razlike med občinami se povečujejo, saj sedanji model njihovega
               financiranja tudi ne vzpodbuja občin za sprožanje lastnih razvojnih zmogljivosti.
               Drugič. Veljavni zakon majhnim odcepljenim občinam omogoča, da dobijo več denarja iz
               državnega proračuna kot bi ga dobile kot del večjih lokalnih skupnosti. Sedanji
               sistem generira neprestane zahteve po ustanavljanju novih občin, zato bi morali
               pravične in enakomerne porazdelitve proračunskih sredstev med občinami kar bi
               omogočilo zajezitev trenda nastajanja novih občin. Naslednje nas je poročala tudi
               komisije kongresa lokalnih in regionalnih oblasti Evrope, ki je v svojem poročilu o
               položaju lokalne demokracije v Republiki Sloveniji iz leta 2001 zapisala, da se zdi,
               da so bile številne majhne lokalne skupnosti ustanovljene samo z vidika, da bo, ko
               bodo enkrat samostojne lokalne skupnosti vsaki od njih pripadala minimalna državna
               subvencija, ki bi lahko bila višja od lokalnega deleža v proračunu in finančni
               strukturi občine od katere so se odcepile. Posledica tega je, da velike občine
               stagnirajo v svojem razvoju v primerjavi z drugimi majhnimi občinami, ki imajo velike
               okoristi od državne podpore oziroma rente. Idealno bi bilo, če bi lahko oblikovali
               takšne lokalne skupnosti, ki bi bile brez sredstev iz državnega proračuna sposobne
               pokrivati svoje potrebe. Nedvomno pa je, da zaradi posameznih specifik občin,
               geografske, demografske in ekonomske, slednjega ni moč doseči, in da bodo določene
               stopnje vedno potrebno prerazporejanja sredstev iz državnega proračuna. Pri pripravi
               zakona o financiranju občin je torej treba v prvi vrsti izhajati iz zastavne določbe
               in načel evropske liste na lokalni samoupravi, ker so ta obvezna izhodišča, rešitev
               pa morajo odpraviti omenjene negativne posledice. V klubu Liberalne demokracije
               Slovenije zagovarjamo takšne spremembe sistema financiranja občin, ki bodo zmanjšale
               razlike med občinami, ki so sposobne iz lastnih sredstev financirati obveznosti in
               tistimi, ki to niso in ki pravičneje in enakomerneje porazdeli sredstva iz državnega
               proračuna med občinami. Spremembe sistema financiranja občin morajo odpraviti tudi
               težnjo po drobljenju občin. Osnovni namen sprememb pa mora biti v tem, da se poveča
               finančna avtonomija občin, tako da jih bo čim manj odvisnih od finančne izravnave,
               čim večji približek uresničevanja načela samofinanciranja. Pri tem pa mora država
               zagotoviti takšen nadzor na določenem viru sredstev in obrnitev iz tega naslova, da
               bo zagotovljena enakost državljanov pred zakonom. Da ne bi prihajalo do tako velikih
               razlik pri lastnih prihodkih občin, je na mestu ali poleg dohodnine v nižjem deležu
               verjetno kot do sedaj, treba občinam z zakonom zagotoviti še kak drug davčni vir, ki
               je bolj enakomerno porazdeljen po slovenskem prostoru oziroma med lokalnimi
               skupnostmi. Izvirov za financiranje primerne porabe je potrebno izločiti vse tiste
               vire, ki v to kategorijo ne sodijo, ker so namenski viri namenjeni izvajanju
               nekaterih dodatnih nalog občin, ki pa niso naloge vseh občin. Finančna izravnava mora
               biti namenjena za izvajanje tistih nalog, ki jih občina mora izvajati po ustavi in
               zakonu, ne pa za naloge, ki jih lahko opravlja. Dodatne naloge, ki niso obvezne za
               vse občine oziroma ni v vseh občinah, se v vseh občinah ne izvajajo, ni možno
               vrednotiti v primerni porabi. Sredstva za posebne naloge občine je treba izločiti iz
               finančne izravnave. Po našem mnenju je najpomembnejši kazalec poraba na prebivalca.
               Na tej osnovi je treba graditi sistem finančne izravnave, zato bi moral izračun
               primerne porabe temeljiti na dejanskih stroških, na večjem številu parametrov, ki
               dejansko odražajo stroške občine, ne pa na takih razmerjih, ki jih dopušča veljavni
               zakon. Slednje spodbuja delitev na manjše občine in sili v večjo porabo. Sistem
               poračunov ni smiseln, saj občine nimajo realnih podlag za pripravo letnih proračunov.
               Predlagani zakon na deklarativni ravni sicer sledi omenjenim ciljem, vendar pa
               izpeljane rešitve, njihove rešitve ne omogočajo. Ugotavljamo, da bistvenega povečanja
               deleža javne porabe občin v strukturi javne porabe oziroma v deležu bruto domačega
               proizvoda predlagani zakon ne zagotavlja, povečanje je le simbolično, nikakor
               zadostno glede na dejanske stroške in potrebe lokalnih skupnosti. Nadalje. Zakon ne
               zagotavlja zadostnih in ustrezno razpršenih finančnih virov za financiranje občin in
               ne krepi finančne avtonomije občin, nasprotno, z uvedbo glavarine namesto fiksnih in
               razpršenih finančnih virov povečuje finančno odvisnost občin od državnega proračuna,
               kar je nasprotno direktno z intencami evropske listine o lokalni samoupravi. Pri
               izračunu primerne porabe v zadostni meri ne upošteva specifičnosti oziroma
               raznolikosti občin, ampak prerazdeljuje primerno porabo v škodo večjih mestnih občin.
               Mimogrede negativni učinek v cenah letošnjega leta samo na segmentu mestnih občin
               pomeni minus 10 milijard, od tega približno 60% na račun ukinjenega dodatka 0,8% v
               znani formuli in še dodatne slabe 3 milijarde na račun občin, kjer imajo sedež
               upravne enote, čeprav je res, da pozneje s spremenjeno formulo, ki pomeni dejansko
               izključno spremembo porazdelitve in nima nobene vsebinske kvalitete in to v korist
               nepremišljeno površine in cest, seveda se pa ne rešuje problematika cest, ki je
               poseben problem javno finančni v slovenskih javnih financah tako na lokalnem kot na
               državnem nivoju. Mimogrede takšna prerazporeditev Mestne občine Ljubljana jemlje 8 in
               pol milijard in določa najnižji koeficient, zakon seveda nedosledno govori o indeksu,
               kar je nekorektno, ker indeks je nekaj drugega, gre za količnik oziroma za faktor, ki
               znaša za mesto Ljubljana 0,80 in je najnižji od vseh 210-ih občin v Sloveniji. Za
               razmislek in primerjavo naj povem primer iz avstrijske zakonodaje. V avstrijski
               zakonodaji se za občine nad 10.000 prebivalcev uvajajo koeficienti velikostjo nad 1,
               za mesto ali občino z velikostjo 50.000 ali več in prestolnico Dunaj znaša ta
               koeficient oziroma faktor 2, ena tretjina, v slovenskem prostoru pa 0,8 za
               prestolnico oziroma glavno mesto kot da mestne občine in prestolnica ter druge
               občine, ki imajo v svoji sestavi mesta ne bi imele posebnih nalog zlasti na področju
               kulture, športa in nekaterih dejavnosti, kjer dejansko financirajo inštitucije
               širšega pomena. Ta predlog zakona je direktno usmerjen proti kulturi, proti športu,
               proti inštitucijam oziroma financiranju inštitucij širšega pomena, kar je posebna
               slabost - zakon povečuje razlike med občinami. Če je v dosedanjem zakonu slabost
               posledica neenakomerne porazdelitve dohodnine po slovenskem prostoru, je to v tem
               zakonu to narejeno zavestno in so presežki zavestno ustvarjeni s sistemom oziroma
               načinom izračuna glavarine, podrobneje pozneje v diskusiji. Predlog zakona neustrezno
               rešuje problem sofinanciranja investicij, saj prepušča odločitve o tem posamezno
               ministrstvo brez zakonsko določenih meril. Mislim, da je to ena najšibkejših delov
               zakona, ki na nek način poskuša kopirati neko uredbo, ki se je že v praksi izkazala
               kot neprimerna, da ne bom rekel neustrezna. Težko je resno ocenjevati tak predlog, ki
               izključno ministru daje pravico in možnost, da predpisuje pravila igre in pri tem
               uporablja tako zvani indeks razvojne ogroženosti, pri tem se pa moramo seveda
               vprašati, v kakšni povezavi je delež za investicije konkretno recimo pri osnovni šoli
               v neki občini odvisno od površine ali v Naturi 2000 od glavarine "perkapita" od
               dodane vrednosti "perkapita" in še nekateri drugi kriteriji, ki so tam zapisani, ni
               nobene ali pa zelo male vzročne zveze, zato je pač taka rešitev nesprejemljiva. V
               tujini se to meri z indeksom finančne moči občine. Indeks finančne moči, da ne
               napravim iste napake kot predlagatelji, seveda je stokratnik razmerja med lastnimi
               prihodki občine in primerno porabo. Seveda s tem se meri moč, če so lastni prihodki
               večji, kot je primerna poraba, to pomeni, da ostaja nekaj tudi za investicije in
               takrat je indeks nad 100 in to bi lahko bil oziroma je običajno v tujini ustrezen
               kriterij, nikakor pa ne indeks razvojne ogroženosti, ki je prenesen v ta zakon iz
               nekega drugega zakona in iz neke druge uredbe, ki se kaže že v praksi, cel kup težav
               in problemov in ni nujno, da še ponavljamo to napako v tem zakonu. Seveda, glede na
               naštete pomanjkljivosti v poslanskem klubu Liberalne demokracije, ne moremo podpreti,
               ne da ne bi želeli, ne moremo in ne smemo takega predloga, brez da bi seveda ne
               doživel bistvenih sprememb. Želim še poudariti, da v filozofiji zakona se v resnici
               tepeta dve različni filozofiji. Filozofija izpred leta 1998, to je filozofija
               zagotovljene administrativno od ministrov določene porabe in pa seveda neka sprememba
               v letu 1998, ko je želela stopiti korak proti večji avtonomnosti in je uvedla pojem
               primerne uporabe, kot okvir za večjo samostojnost in za odziv na raznolikost lokalnih
               skupnosti oziroma njihovih potreb.</p>
               <p>In na koncu. Vladno službo za lokalno samoupravo in regionalni razvoj smo zaprosili
               za dodatne izračune poleg tabel, ki so bile objavljene na spletnih straneh, pa
               odgovora na žalost do danes nismo prejeli. Postavlja se vprašanje, zakaj se skrivajo
               na nek način izračuni, saj so dodatni izračuni nujno potrebni za celovito in
               odgovorno presojo, predlagana je v zakonu, in njihovo skrivanje seveda ne vodi k
               iskanju kvalitetnih rešitev. V diskusiji bo možno še dodatno osvetliti, da na
               spletnih straneh objavljeni izračuni, seveda, na nek način se opravičujem, so
               populistični in bi lahko rekel tudi neustrezni, ker nakazujejo projekcijo novih vsot
               in zato je večina seveda bila vzhičena, ko so na prvi pogled pogledali zakon, so
               rekli, saj to je zakon, ki prinaša vsem več sredstev. Seveda, če želimo kaj
               primerjati je treba primerjati, kot pravimo, osnovno šolsko na skupni imenovalec ali
               na isti osnovi. In če to opravimo, seveda, so to zaključki bistveno drugačni. Hvala
               lepa.</p>
            </sp>
            <sp xml:id="SDZ4-Redna-21-2006-11-03.sp13">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Kontič v imenu Socialnih demokratov.</p>
            </sp>
            <sp xml:id="SDZ4-Redna-21-2006-11-03.sp14">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani minister s sodelavci! Predlagan predlog
               zakona o financiranju občin celostno ne rešuje problematike financiranja občin. Od
               novega zakona, ki bo na novo urejal sistem financiranja občin in pomembno vplival na
               nadaljnji razvoj lokalne samoupravi bi pričakovali upravičeno po tolikih letih,
               pričakovali določene rešitve, ki pa jih ta zakon ne prinaša. Sredstva namenjena za
               delovanje občin se s predlogom predvsem prerazporejajo, s tem, da se največ sredstev
               vzame mestni občini Ljubljana. To je mogoče komu celo všeč. Dejstvo pa je, da občine
               za izvajanje svojih nalog in za izvedbo potrebnih investicij ne razpolagajo z
               zadostnimi sredstvi.</p>
               <p>Zakon o financiranju občin prav tako ne rešuje oziroma ne upošteva razlik med
               občinami, ki so mestne občine in občinami, ki imajo na primer sedež upravnih enot.
               Večje občine so ustanoviteljice javnih zavodov, ki opravljajo dejavnost širšega
               pomena, niso pa vse širšega regijskega pomena oziroma značaja. V obrazložitvi je med
               drugim navedeno, da se ocenjuje, da bo z ustanovitvijo pokrajin pretežni del tistih
               zavodov, ki opravljajo svoje naloge za območje širše od območja ene občine prišel v
               pristojnost pokrajine. Zakon o financiranju občin na ta način prisiljuje občine, da
               bodo določene zadeve prenesle na pokrajine, da bodo prenesle zavod na pokrajino,
               torej zavod, ki je širšega regijskega značaja. Imamo pa zavode, ki opravljajo svoje
               naloge za območje, ki je širšega pomena od območja ene občine, niso pa pokrajinskega
               pomena. Njihovo financiranje bo po preteku prehodnega obdobja ostalo v breme občine
               ustanoviteljice. S predlaganim sistemom financiranja občin <stage>(primerna poraba,
               glavarina, zmanjšanje presežka)</stage> se ne upošteva posebnosti posameznih občin, se ne
               upošteva, da morajo večje občine financirati dejavnost javnih zavodov, ki delujejo na
               širšem območju in ne stimulira razvoja posamezne občine. Izračuni, ki so bili
               posredovani občinam, sicer prikazujejo, da bodo vse občine, razen Ljubljane, Trzina,
               Šempetra in Vrtojbe, pridobile več sredstev, vendar izračunov ni mogoče preveriti,
               saj ni navedeno, na podlagi katerih podatkov in variante zakona o financiranju občin
               so narejeni. Izračun primerne porabe, ki temelji le na podatkih o dolžini lokalnih
               cest in javnih poti, površini občine, deležih prebivalcev, mlajših od 15 let in
               starejših od 65 let, ne upošteva vseh raznolikosti in posebnosti občin v Sloveniji.
               Vzemimo samo primer izvajanja zimske službe ali primer obremenjenosti posameznih cest
               in javnih poti glede na migracijo delovne sile, širino cest, pločnike, javne
               razsvetljave. Lahko je občina po kvadraturi zelo velika, vendar jo prekrivajo
               pretežno gozdne površine.</p>
               <p>Ob obravnavi predloga zakona o financiranju občin bi morali biti seznanjeni z
               vsebino uredbe iz drugega odstavka 11. člena, kjer bo vlada podrobneje določila
               naloge občin, katerih stroški se upoštevajo pri ugotovitvi primernega obsega sredstev
               za financiranje nalog občin, ter metodologijo za izračun povprečnine, če ni to
               materija, ki bi morala biti urejena celo v tem zakonu.</p>
               <p>Ocene finančnih posledic za občinske proračune na obseg vseh prihodkov občine ni
               mogoče oceniti, saj nam niso znane vrste državnih davkov in drugih prihodkov države
               ter njihovi deleži, ki naj bi pripadali občinam. Ob sprejemu novega zakona o
               financiranju občin bi bilo treba občine najmanj seznaniti z izračunom za štiri leta,
               kjer bo navedeno, na katerih podatkih in formulah izračuni temeljijo. Odgovoriti na
               vprašanje, kaj naj občine pričakujejo z uvedbo novega zakona o davku na nepremičnine,
               ki bo nadomestil sedanje nadomestilo za uporabo stavbnega zemljišča, ter kako bo
               urejen sistem financiranja pokrajin. Uvedba davka na nepremičnine bo še posebej
               prizadela tiste občine, ki so imele oziroma imajo dobre podatke in primerno višino
               točke za izračun nadomestila za uporabo stavbnega zemljišča, saj se bo verjetno za
               vse občine uporabilo neko povprečje z rahlim odstopanjem glede na lokacijo
               nepremičnine. Kar lahko pomeni, da se bo določenim občinam, predvsem večjim, obseg
               sredstev iz tega naslova posledično precej znižal. Po sedanjem modelu financiranja
               občin je največji del prihodkov iz lastnih finančnih virov predstavljala dohodnina,
               ki se po določilih sedaj veljavnega zakona o financiranju občin v deležu 35% uvršča
               med lastne prihodke občin.</p>
               <p>Izločitev 35% deleža dohodnine kot lastnih prihodkov občin bi bila v nasprotju z
               ustavnim načelom, da naj se občine financirajo iz lastnih virov. S predlogom zakona o
               financiranju občin se delež izvirnih prihodkov občin znižuje za kar 40%, podatek je
               naveden v točki 5, ocena finančnih in drugih posledic zakona o dohodnini v predlogu z
               dne 30.8.2006, v kolikor je doslej znašala dohodnina kot izvirni prihodek občin v
               strukturi občinskih proračunov. Namesto izvirnega prihodka bi občine prejemale
               dotacijo iz proračuna Republike Slovenije v višini primerne porabe. Navedena rešitev
               slabi finančno samostojnost občin, ki je določena z Ustavo Republike Slovenije 142.
               člen dohodki občine, občina se financira iz lastnih virov, občinam, ki zaradi slabše
               gospodarske razvitosti ne morejo v celoti zagotoviti opravljanja svojih nalog, država
               v skladu z zakonsko določenimi načeli in merili zagotovi dodatna sredstva. Prav tako
               evropska listina lokalne samouprave v 9. členu, ko govori o finančnih virih lokalnih
               oblasti navaja, da so lokalne oblasti upravičene do ustreznih lastnih sredstev, s
               katerimi v okviru svojih pooblastil prosto razpolagajo, za zaščito finančno šibkih
               lokalnih skupnosti pa je treba uvesti postopke za finančno izravnavo ali druge
               ustrezne ukrepe za popravo učinkov neenake porazdelitve možnih finančnih virov in
               finančnega bremena, ki ga te občine nosijo. Predlagan sistem ne temelji na načelih
               opredeljenih v 3. členu predloga zakona o financiranju občin na čelu sorazmernosti
               virov financiranja z nalogami občine ter na čelu samostojnosti občin pri financiranju
               občinskih nalog. Prav tako bo onemogočeno realno planiranje in sprejemanje občinskih
               proračunov glede na predvidene datume kdaj bodo občine pridobile podatke, kateri
               prihodki se odstopijo občinam in kar je še pomembnejše v kakšni višini vrste in delež
               državnih davkov in drugih prihodkov iz državnega proračuna katerih delež pripada
               občinam mora biti opredeljen v predlogu zakona o financiranju občin, sicer ni
               zagotovljena dolgoročna finančna gotovost občin ter možnost dolgoročnega načrtovanja.
               Občine morajo pravočasno pridobiti podatke za pripravo občinskih proračunov. Oktobra
               morajo biti osnutki občinskih proračunov že pripravljeni ne da se šele pošlje občinam
               predhodne podatke o prihodkih iz glavarine in zneskih finančne izravnave. Katere so
               naloge ali programi zaradi katerih se občinam zaradi zagotavljanja širšega javnega
               interesa zagotavljajo dodatna sredstva iz državnega proračuna. Kdo bo ugotavljal
               širši javni interes? Nabor nalog, ki jih lahko občine izvajajo v okviru skupne
               občinske uprave se naj ne omejuje, našteva, saj se le s skupnim organiziranjem
               skupnih občinskih uprav lahko zmanjšajo stroški in zagotovi večja strokovnost
               izvajanja posameznih nalog. Sredstva, namenjena združevanju občin, bi morali bistveno
               povečati, da bi bila določba stimulativna, da bi se občine združevale. Torej, da bi
               tudi v Sloveniji dočakali postopek ne več drobljenja države na pretirane male občine,
               ampak njihovo združevanje, njihovo povezovanje. Dodatna sredstva, ki so opredeljena v
               27. členu zakona o financiranju občin, ne predstavljajo zadostnega motiva. Država
               občinam zagotavlja sredstva za izvajanje obveznih nalog oziroma primerno porabo, ne
               glede na doseganje prihodkov občine, vir sredstev za finančno izravnavo pa pomeni
               odvzem uresničenih prihodkov in glavarine finančno močnejšim občinam.</p>
               <p>Skladen regionalen razvoj je predmet zakona o spodbujanju skladnega regionalnega
               razvoja in ne zakona o financiranju občin. Zakon o financiranju občin razveljavlja
               celoten dosedanji zakon, razen določb, ki se nanašajo na zadolževanje. Predlagane
               določbe ne rešujejo obstoječih problemov zadolževanja občin. V obseg zadolževanja
               občine se štejejo tudi poroštva, dana javnim podjetjem in zavodom, niso pa v
               proračunu zajeti njihovi letni prihodki. Omejitev zadolževanja občin na 20%
               realiziranih prihodkov iz bilance prihodkov in odhodkov proračuna v letu pred letom
               zadolževanja, v povezavi z določbo, da se v obseg zadolževanja vključuje tudi
               obstoječe stanje dolga ni ustrezna, ker možnost zadolževanja občin omejuje bolj kot
               omejitev odplačevanja dolgov v posameznem letu v višini 5% in dodatnih 3%. Prav tako
               navedena omejitev dopušča večjo možnost zadolževanja države na račun zadolževanja
               občin. Izpolnjevanje konvergenčnega programa oziroma določb Pakta o stabilnosti in
               rasti je odvisno od zadolževanja javnega sektorja na ravni države in občin, pri čemer
               se z obsegom zadolževanja in obsegom odplačil dolgov na način, kot je opredeljeno v
               obravnavanem predlogu zakona, v veljavni zakonodaji omejuje zadolževanje le na ravni
               javnega sektorja občin. V 10. členu predlog zakona omejuje zadolževanje občin tudi z
               določbo, da se prag 20% obsega zadolževanja v povezavi z 8% pragom obsega odplačil
               dolgov lahko prekorači le z zadolževanjem za investicije na področju osnovnega
               šolstva, stanovanjske gradnje, oskrbe z vodo in javne infrastrukture, za ravnanje z
               odpadno vodo ter investicij, ki so sofinancirane iz sredstev skladov Evropske unije.
               S črtanjem tretjega odstavka 10. člena se občinam dopušča možnost, da se zadolžijo za
               investicije na vseh področjih, kjer infrastruktura, ki jo morajo na osnovi zakona o
               lokalni samoupravi zagotavljati občine, ne dosega primernega standarda.</p>
               <p>Viri financiranja občin, opredeljeni v 7. členu, so tudi ostali viri, ki bi jih bilo
               treba v zakonu urediti, prispevki, donacije in transferni prihodki iz občinskih
               proračunov, prihodki občanov in pravnih oseb, za sofinanciranje določenih nalog,
               projektov in tako dalje.</p>
               <p>Ta zakon razveljavlja zakon o komunalnih taksah in hkrati predpisuje, da občina
               lahko predpiše občinsko takso za uporabo javnih površin, oglaševanje na javnih
               mestih. Kje bo podrobneje urejeno, kako lahko občina predpiše te takse, saj na primer
               ni definicije kaj je to javno mesto. Ali so to le površine, ki so opredeljene kot
               javno dobro oziroma so v lasti občine. V kolikor je določba 40. člena, ki govori o
               financiranju družinskih pomočnikov, do prenosa teh nalog na pokrajine, razlagati
               tako, da bodo občine razliko nad obsegom dobile povrnjeno šele v letu 2008 za leto
               2007, to za občine ni sprejemljivo, saj za določene občine to pomeni zelo veliko
               obremenitev njihovega proračuna. Torej zakon, ki ga danes obravnavamo, vsebino, ki je
               danes pred nami, je zakon, ki je nujno potreben dodelave, vsebinske, kjer bomo s tem
               zakonom uredili avtonomijo, torej tudi ali predvsem finančno avtonomijo lokalnih
               skupnosti, kjer bomo občine spodbujali k povezovanju in kjer bomo za delovanje
               lokalnih skupnosti in predvsem tudi za prepotrebne investicije pridobivali nova
               sredstva, ne pa predvsem prerazporejali obstoječa sredstva na način, da nekomu vzameš
               in daš drugemu. Na prvi pogled, kot je bilo danes že povedano, je zakon lahko sicer
               dobra vaba za glasovanje za podporo temu zakonu, kajti zelo na hitro in če zelo
               površno pogledamo, lahko ugotovimo, da vse lokalne skupnosti razen nekaj izjem,
               pridobijo. To pa vsaj za poslansko skupino socialnih demokratov ni zadosten razlog za
               podporo temu predlogu zakona. Potrebno ga bo precej, torej temeljito dodelati.</p>
            </sp>
            <sp xml:id="SDZ4-Redna-21-2006-11-03.sp15">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Mikolič, v imenu Nove Slovenije.</p>
            </sp>
            <sp xml:id="SDZ4-Redna-21-2006-11-03.sp16">

               <speaker>MARTIN MIKOLIČ:</speaker>

               <p>Hvala za besedo. Spoštovani podpredsednik, lepo pozdravljeni, minister s sodelavci,
               predstavniki ministrstva za finance, spoštovane kolegice in kolegi! V poslanski
               skupini Nove Slovenije se zavzemamo za samostojnost občin, vključno s finančno
               avtonomijo, ki varuje lokalno samoupravo pred posegi države. Zavzemamo se za
               povečanje neposrednih prihodkov občin. Če država prenese na občine naloge iz svoje
               pristojnosti, ji mora zagotoviti tudi potrebna finančna sredstva. Novi predlog
               zakona, ki je danes pred nami, je odgovor na ta prizadevanja. Ker ta zakon zagotavlja
               sorazmernost virov financiranja in pristojnosti občin. Šele po letu 2004 je občinam
               uspelo doseči, da se je pri prenosu novih nalog na lokalno raven zagotovilo tudi za
               te naloge potrebna finančna sredstva. Takšen princip se ohranja v predlaganem zakonu,
               ki z načelom finančne avtonomije določa, da naj se občina financira iz lastnih virov
               in da morajo biti finančni viri v razmerju z nalogami. Novost zakona, ki je v
               poslanski skupini Nove Slovenije pozdravljamo je tudi ta, da država obvezno o
               potrebnih sredstvih in zagotavljanju novih nalog vsako leto se posebej dogovori z
               reprezentativnimi združenji občin. Predlagani zakon povečuje finančno avtonomijo in
               zmanjšuje odvisnost financiranja lokalnih javnih zadev od dodatnih sredstev državnega
               proračuna. Zagotavljanje sredstev za pokrivanje primerne porabe in povprečnih
               stroškov je predvideno iz lastnih prihodkov iz naslova odstopljenih prihodkov
               državnega proračuna.</p>
               <p>V poslanski skupini Nove Slovenije podpiramo predlog, da se občinam zagotavlja za
               sofinanciranje naložb vključno v načrtu razvojnih programov dodatnih 6%, seveda to bo
               realizirano postopno do leta 2011 in sicer 6% skupne primerne porabe. Predlog zakona
               predvideva tudi zadolževanje kot vir financiranja. Ker je v pripravi novi zakon o
               javnih financah ohranja izvajanje določb veljavnega zakona o financiranju občin v
               členih, ki predpisujejo način zadolževanja.</p>
               <p>Predlagani zakon določa merila za zagotavljanje dodatnih sredstev za financiranje
               nalog, ki jih opravljajo občine in pomenijo zagotavljanje širšega javnega interesa in
               razvojnih ciljev države. Dodatna sredstva se občinam zagotavljajo za financiranje
               obveznih nalog v obliki finančne izravnave, obvezne naloge, ki jih mora občina tekoče
               financirati, bodo podrobneje urejena v predpisu ministra za finance. Sofinanciranje
               posameznih nalog določenih s posebnim zakonom ali predpisom, ki predvidi tudi
               sredstva za izvajanje le-teh, na primer odprave posledic naravnih nesreč. Za
               sofinanciranje investicij višina je odvisna od stopnje razvitosti občine, ki jo
               določi vlada in lahko znaša tudi do 100%, seveda opravičenih stroškov ni davek na
               dodano vrednost. Sofinanciranje skupnega opravljanja nalog občinske uprave oziroma
               tako imenovani skupni občinski organ kar določa 26b. člen, ki ostaja še naprej in
               pomeni, da lahko občine pridobijo 50% finančnih sredstev za pokrivanje materialnih
               stroškov in stroškov dela.</p>
               <p>V poslanski skupini Nove Slovenije pričakujemo, da bodo v podzakonskih aktih
               podrobneje oblikovana objektivna in pregledna merila za dodeljevanje finančnih
               sredstev. Prav gotovo predlog zakona ne odpravlja vsem pomanjkljivosti. Med ostalim
               si najbrž vsaka občina ne more izračunati obseg potrebnih sredstev. Zakon ohranja
               sistem zadolževanja iz leta 2005, morda bi bilo smiselno razmisliti, da se v to kvoto
               zadolževanja štejejo vsa zadolževanja in da znesek vseh anuitet ne sme preseči nekega
               odstotka, in sicer bi naj višino tega odstotka določila stroka, da bo zagotovljena
               finančna varnost občine in javnih financ. Tako bomo področje oziroma bi lahko
               področje zadolževanja v občinah poenostavili, občinam pa prepustili odločanje o tem,
               kdo in za kakšen namen se bo zadolževal.</p>
               <p>Vemo, da je problem nadomestila za uporabo stavbnega zemljišča oziroma da se je ta
               problem vlekel kot jara kača v preteklem obdobju, predvsem z vidika kalkulativnih
               ocen teh višin. Vprašanje za prihodnje ostane v kolikšni meri je smiselno
               obremenjevati občane, glede na to, da še kar nekaj let en ta del nadomestila za
               uporabo stavbnega zemljišča ostane v primerni porabi. Nov zakon med ostalim res
               pomeni tudi prerazporeditev finančnih sredstev.</p>
               <p>V Novi Sloveniji smo zadovoljni, da nov zakon prinaša več finančnih sredstev za tako
               imenovane podeželjske občine, za katere smo se v preteklosti zelo zavzemali. S 1.
               januarjem 2007 bo v Sloveniji funkcioniralo 210 občin. V poslanski skupini Nove
               Slovenije smo prepričani, da bo predlagani zakon veliko prispeval k povečanju
               samostojnosti ter finančni avtonomiji vseh občin v Sloveniji, zato bomo tudi
               predlagan zakon podprli.</p>
            </sp>
            <sp xml:id="SDZ4-Redna-21-2006-11-03.sp17">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še gospod Prevc v imenu Slovenske ljudske stranke.</p>
            </sp>
            <sp xml:id="SDZ4-Redna-21-2006-11-03.sp18">

               <speaker>MIHAEL PREVC:</speaker>

               <p>Hvala lepa, za besedo, gospod podpredsednik. Spoštovani minister in sodelavci,
               spoštovana kolegica in kolegi! V Slovenski ljudski stranki že ves čas samostojne
               države poudarjamo pomen lokalnih skupnosti in lokalne samouprave, kot izjemno
               pomembnega vidika demokratične države. Lokalna skupnost namreč omogoča ljudem, da na
               svojem območju sami urejajo tista področja družbenega življenja, ki se neposredno
               nanašajo na življenje lokalnega prebivalstva. Za kvalitetnejše življenje prebivalcev
               pa je prav tako kot ureditev občin pomembna tudi ureditev pokrajin, kot druge ravni
               lokalne samouprave za urejanje tistih področij, ki presegajo zmožnosti občin.
               Pokrajinsko zakonodajo bomo kmalu obravnavali, danes pa obravnavamo zakon o
               financiranju občin, ki je za delovanje osnovne in zaenkrat še edine enote lokalne
               samouprav izjemno pomemben.</p>
               <p>V Slovenski ljudski stranki že ves čas poudarjamo, da je pri reformi lokalne
               samouprave treba dati večji poudarek načelu avtonomije, samoupravnih lokalnih
               skupnosti, načelu demokratičnega upravljanja ter načelu subsidiarnosti, kot temeljnim
               načelom zapisanim tudi v evropski listini o lokalni samoupravi. Povečana avtonomija
               lokalne samouprave pa je možna le preko reforme financiranja občin. Prepričani smo,
               da bo tudi z reformo sistema financiranja občin mogoče doseči nekatere razvojno
               konkurenčne prednosti, ki lahko ključno pripomorejo k hitrejšemu razvoju naše družbe
               in večjemu blagostanju vseh državljanov. Da bi se dejansko doseglo zmanjševanje
               regionalnih razvojnih razlik, je treba usmeriti v razvojno zaostala območja večje
               finančne spodbude, saj se v nasprotnem primeru razvojne razlike ne zmanjšujejo, kot
               je to v praksi do sedaj. Zato je treba tudi pri sistemu financiranju občin upoštevati
               različne okoliščine, ki bodo omogočile takšno financiranje, da bo po preteku
               določenega časa mogoče govoriti o primerljivi razvitosti občin v vseh predelih
               Slovenije. Od nadaljnjega razvoja lokalne samouprave in stopnje decentralizacije
               države je odvisno, v kolikšni meri bo naša uprava postala racionalnejša in
               fleksibilna in s tem naša družba razvojno konkurenčna v evropskem in svetovnem
               prostoru. Sedanji sistem financiranja občin je v marsičem pomanjkljiv, kar nazorno
               kažejo podatki iz analize, ki jo v uvodu predloga novega zakona predstavlja
               predlagatelj. Posebej so pomembni podatki, ki kažejo na velika nesorazmerja med
               lastnimi prihodki in prebivalca po občinah. To je seveda po svoje logično, saj kar v
               182 občinah dohodnina predstavlja več kot 80% lastnih virov financiranja. Dohodnina
               pa glede na razvitost posameznih občin in zlasti oddaljenost od pomembnejših centrov
               povzroča izredno neenakomerno razdelitev prihodkov od dohodnine. Znano je namreč, da
               visoko izobraženi posamezniki, ki imajo višje dohodke in plačujejo tudi višjo
               dohodnino, živijo v bližini večjih centrov in mest. Zelo pomembno je tudi dejstvo, da
               kar 64 občin prejema finančno izravnavo, ki za 100% presega lastne prihodke občin. Z
               veljavnim zakonom določena poraba tudi ne omogoča dovolj sredstev, da bi občine lahko
               v celoti zagotovile financiranje lokalnih zadev javnega pomena. Posebej se nam zdi
               problematično, da veljavni sistem financiranja ne spodbuja občin k prizadevanju za
               zagotovitev dodatnih lastnih virov na podlagi ekonomskega razvoja občine. Sistem
               financiranja bi moral biti takšen, da bi občine dobesedno silil k čim hitrejšemu
               ekonomskemu razvoju. Velika odvisnost občin od finančne izravnave in posledično nizki
               lastni dohodki predstavljajo resno odmikanje od splošnega načela avtonomije občin,
               zato jim je treba zagotoviti več lastnih finančnih virov.</p>
               <p>Predlog zakona o financiranju občin v poslanski skupini Slovenske ljudske stranke
               ocenjujemo kot dober, saj predstavlja pozitiven premik v smeri uspešnejšega delovanja
               lokalne samouprave. Posebej pozdravljamo cilj zakona, da se zagotovi večja finančna
               samostojnost in manjša odvisnost financiranja lokalnih, javnih zadev od dodatnih
               sredstev državnega proračuna. Predlagani zakon bolj kot veljavni upošteva posebnosti
               občin, ki vplivajo na višino stroškov in temu prilagaja izračun primerne porabe
               posamezne občine. Določitev primerne porabe tudi sicer temelji na dejanskih stroških
               oziroma sredstvih potrebnih za financiranje z zakonom določenih pristojnosti občin.
               To in pa bolj enakomerna porazdelitev prihodkov občin je po našem mnenju bolj
               pravična, kot jo določa sedaj veljavna ureditev. Seveda, pa bo generalno gledano bolj
               pravična ureditev terjala tudi svoj davek. Nekaj občin, ki so imele oziroma imajo po
               veljavni ureditvi nesorazmerno visoke prihodke, bo s spremenjenim zakonom na izgubi.
               To je seveda dejstvo in prepričan sem, da bo razprava ob sprejemanju tega zakona šla
               zlasti in seveda tudi v smeri tega vprašanja. Koliko je ali ni prav, da bo nekaj
               občin dobilo manj sredstev? Če seveda nekdo po veljavni ureditvi dobiva bistveno
               preveč sredstev in so na tej podlagi primerljivo gledano vse druge občine v
               podrejenem položaju, takšen sistem ne more biti pravičen. Je pa seveda za vsako
               občino boleče, če v nekem trenutku izgubi določena sredstva, predvsem če upoštevamo
               to, da je sredstev za razvojne projekte in investicije vedno premalo.</p>
               <p>Poslanci Slovenske ljudske stranke predlagani zakon podpiramo in menimo, da je
               primeren za nadaljnjo obravnavo. Bomo pa z vso pozornostjo prisluhnili današnji
               razpravi, ter vsem morebitnim pomislekom. V kolikor bomo menili, da je zakon v
               določenih delih potrebno še dodelati in popraviti, bomo seveda v nadaljnji obravnavi
               podprli tudi morebitne amandmaje. Hvala lepa.</p>
            </sp>
            <sp xml:id="SDZ4-Redna-21-2006-11-03.sp19">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Končali smo s predstavitvijo stališč poslanskih skupin. Zdaj pa sledi
               splošna razprava poslank in poslancev. Minister bi že želel besedo. Prosim minister
               beseda je vaša.</p>
            </sp>
            <sp xml:id="SDZ4-Redna-21-2006-11-03.sp20">

               <speaker>DR. IVAN ŽAGAR:</speaker>

               <p>Hvala za besedo, gospod predsedujoči. Jaz bi vseeno želel z ozirom na to uvodno
               podajanje mnenj pač pojasniti nekatere stvari v zvezi s tem zakonom. Naprej mogoče,
               kar zadeva seveda samega sodelovanje občin, jaz moram reči, da zakon je bil občinam
               predstavljen že kar nekaj časa nazaj. Mi smo dobivali tudi povratne informacije in
               smo seveda v okviru možnosti vsaj del teh povratnih informacij vključili v ta zakon,
               tako da seveda odločno zavračam te trditve, da ni bil zakon predstavljen občinam. Ne
               nazadnje tudi trenutni izračuni, ker veste, da se bodo izračuni ves čas spreminjali,
               so tudi ves čas bili predstavljeni. In bi mogoče, škoda sicer, da ni gospoda Pečeta
               tukaj v dvorani, kar na začetku, tu ne gre za nikakršno slepo verjetje ministru zato,
               ker so vse stvari eksaktno izračunljive. In mi namenoma uporabljamo tiste elemente
               tudi v samem sistemu kriterijev, ki so eksaktni in so preverljivi in jih zbirajo
               posamezna pristojna ministrstva oziroma tiste službe, ki so njim podrejene. In tudi
               kar zadeva kontaktov moram reči, jaz osebno sodelujem redno na vseh teh srečanju,
               tako na enem združenju, kot na drugem združenju, ki so pravzaprav tista, ki sta
               predstavnika občin tudi v relacijah z našo službo. In skozi vsa ta srečanja smo
               upoštevali že možne pripombe, kar zadeva seveda samega zakona.</p>
               <p>Kar zadeva sam sistem financiranja občin, jaz se popolnoma zavedam tega, da mi s tem
               zakonom sedaj ne bomo mogli razrešiti, mislim, da to je bilo že v stvari tudi
               povedano, vseh težav, ki so nakopičile skozi sam sistem financiranja lokalne
               samouprave, ampak ne samo skozi zakon o financiranju občin, ampak tudi skozi številno
               drugo zakonodajo, ki jo je potrebno regulirati, popravljati, seveda pa v okviru danih
               možnosti. Drugih možnosti verjetno ni na razpolago, kot v okviru sistema, ki ga v tem
               trenutku imamo.</p>
               <p>Kar zadeva izboljševanje stanja občin, torej sam sistem financiranja lokalne
               samouprave sem prepričan, da z vsemi ukrepi, ki so že bili sprejeti tudi v tem
               državnem zboru, tudi s prisluhom tega državnega zbora, seveda, gredo stvari v
               pozitivni smeri, vendar je pa res, da je to proces, ki se bo še kar nekaj časa
               nadaljeval in ga bo potrebno nadaljevati. Ponavljam pa seveda spet v okviru tudi, če
               hočete, če se pogovarjamo o financah, v okviru javno-finančnih zmožnosti. In seveda
               so vsi ti elementi bili upoštevani, kar zadeva tega zakona.</p>
               <p>Sedaj seveda ob vseh teh pripombah, ki so prihajale, pa tudi osebni razgovori,
               verjetno ni župana s katerim nisem osebno govoril, tudi z gospodom Ducmanom, ki je
               bil tukaj omenjen, sva osebno govorila in prvič slišim za tovrstne pomisleke, ki so
               bili danes podani. Moram pa reči, da sem tudi s številnimi drugimi, je pač potrebno
               povedati tudi to, da je nemogoče za en zakon zajeti specifike vseh 210 občin, ki jih
               imamo v Sloveniji. To je nemogoče in tudi prejšnje rešitve so bile pokrite z enim
               zakonom in tudi ta zakon, seveda, pokriva financiranje občin skozi ves segment občin.
               In v principu skozi zakonodajo imajo pa vse občine primerljive oziroma praktično
               enake naloge. Tudi ne glede na to, kar zadeva mestne občine. Je pa vprašanje tudi
               znotraj tega, katerim prioritetam ali katerim nalogam, seveda, posamezne občine
               dajejo posebno težo in poseben poudarek in jaz odločno nasprotujem temu, da bi bil
               zakon naravnan nasproti kulturi ali pa športu, ker so pač različne potrebe v
               različnih okoljih različni. In ne nazadnje tudi tista najmanjša občina mora imeti
               določene možnosti tudi na področju kulture in športa. Ne bomo rekli, da se šport in
               kultura odvijata samo v največjih mestnih občinah.</p>
               <p>Mogoče bi še posebej poudaril samo eno stvar. ta zakon tudi ni zakon o glavnem
               mestu, tega se moramo zavedati. To je zakon o lokalni samoupravi. Govori o pokrivanju
               nalog s področja lokalne samouprave, kar zadeva Ljubljano kot glavno mesto ima
               poseben zakon. Ta zakon je bil sprejet, mislim da, dve leti nazaj in je potrebno ta
               zakon tudi uveljaviti. In je to naloga na eni strani tudi mestnih oblasti, na drugi
               strani verjetno tudi drugega partnerja v tej zgodbi, vendar je potrebno tudi ta
               ustrezna iniciativa. Sedaj, kar zadeva financiranje občin, jaz sem prepričan in
               ponavljam še enkrat, da je filozofija tega zakona, ki smo ga mi predlagali, na
               podlagi vseh zgodb, ki so se ves čas odvijale in na podlagi tudi vseh možnosti, ki
               smo jih imeli na voljo, nenazadnje smo te stvari zelo temeljito tudi analizirali,
               moram tudi to povedati, da so tudi določeni podatki izjemno pomanjkljivi. Tudi zaradi
               tega so nekatere stvari v zakonu nastavljene v tej smeri, da na nek način v končni
               fazi s stroškovnega vidika pridemo do stroškov, da bodo dejansko in realno lahko
               vedeli o čem se pogovarjamo. Mislim, da se velikokrat govori zelo pogosto kar
               nekoliko na pamet, kakšni so kateri stroški. Mi smo naredili analizo, analiza je bila
               narejena čisto s statističnim pristopom, ker druge možnosti ni bilo in sicer analiza
               financiranja v preteklem obdobju in ta analiza je tudi služila kot izhodišče in v tem
               finančnem okviru pa so bile izločene vse čiste investicije. Ostali segmenti
               financiranja občin tudi s področja gospodarstva, s področja kmetijstva, drugih, so
               bili pravzaprav zajeti v sami določitvi glavarine oziroma teh stroškov, ampak še
               enkrat nazaj.</p>
               <p>Kar zadeva zakon. Osnovna ideja zakona gre v dveh smereh. Na eni strani poskušamo
               skozi ta zakon doseči bolj pravično financiranje nalog po celotnem območju Slovenije,
               kar preprosto pomeni, da bodo imele državljanke in državljani ne glede na to kje
               živijo, iz tega naslova primerljive možnosti. Nikdar ne bodo imele popolnoma enakih.
               In so zelo različne in zelo specifične, vendar primerljive. In zakon gre v tem delu v
               tej smeri in v tem delu je bila predlagana ta rešitev, da se e naloge pokrivajo z
               deleži odstopljenih davkov, ne glede na izvor davkov. Če bi pogledati te davke, jaz
               se lahko strinjam, da so tukaj določeni pomisleki, kar zadeva tudi v smislu
               avtonomije, vendar se moramo zavedati tega, da je distribucija teh davkov izjemno
               neenakomerna po Sloveniji in tudi če je recimo zakon sedanjemu financiranju občin še
               bil recimo znosen pred osmimi leti kot je bil sprejet, se je potrebno zavedati tega,
               da je dohodnina, ki je bila pa temelj financiranja kot prihodek, se pobirala oziroma
               zbirala na tak način, da so se te dohodninske škarje v bistvu samo širile, in da je
               tisti najbolj razviti del bil vedno na boljšem, ostali del pa vedno na slabšem in se
               je ta razlika samo povečevala in se je ta dohodninska spirala v bistvu samo
               povečevala in iz tega gre ta največji del prerazporeditev. In moram reči, da sem bil
               tudi skozi analizo sam nad tem presenečen, ker se je zgodilo tudi to, da po tem, če
               preračunamo stvari nazaj, da vidimo, da pa ostale občine, tudi mestne občine tudi iz
               naslova tega zakona dobivajo dodatne vire. In z ozirom na to, da je tolikšna mera
               nesorazmernosti katerihkoli praktično dajatev, je odločitev šla v to smer, da se
               naloge pokrijejo skozi sistem financiranja na način, da se pač to odstopljeni davki,
               ne glede na izvor v tem delu.</p>
               <p>Kar zadeva samo avtonomijo v tem delu, je treba poudariti, da zakon nakazuje
               rešitev, da bodo v prihodnjem obdobju, ko bodo bistveno bolj poznani tudi stroški,
               občine sodelovale pri določanju same glavarine. Skozi obe združenji, ob vsakokratnem
               sprejemanju proračuna za naslednje obdobje so občine partnerice v teh pogajanjih, kar
               do zdaj ni bil primer in ker do zdaj to ni bil primer, se je verjetno dogajalo to, da
               so se v prejšnjem mandatu zgodile ali pa so se dogajale naloge brez finančnih virov
               in pripeljale v to težko situacijo, ki jo je pa zdaj treba reševati. Občine bodo v
               tem delu seveda partnerice. Lahko govorimo tudi o nekaterih drugih možnih rešitvah,
               ampak smo se pač z ozirom na specifike odločili za to možno rešitev, kar zadeva
               tekoče pokrivanje nalog. V drugem delu pa poskušamo doseči večjo stopnjo avtonomije.
               To je pa z odstopljenimi davčnimi prihodki, s koncesninami in nekaterimi drugimi
               prihodki. V tem trenutku je tisti največji delež nadomestilo stavbnega zemljišča, ki
               bi ga naj, ko bo sprejeto, nadomestil davek od nepremičnin, kar je pravzaprav tudi
               evropska praksa in ki mora omogočiti ta del lastnih razvojnih nalog. S tem, da ne
               ponavljam še enkrat, da pa je en del razvojnih nalog tudi skozi področje gospodarstva
               in še nekatera druga področja, tudi že zajet skozi tekoče financiranje, skozi samo
               glavarino.</p>
               <p>Seveda bo zakon lahko polno zaživel, tako kot je zdaj predlagan, šele v obdobju čez
               pet let, zato ker je bilo treba te stvari umestiti tudi v sam javnofinančni okvir. In
               nenazadnje, sam zakon je moral tudi na nek način sprejeti ali pa upoštevati
               posledice, ki jih prinaša nova davčna zakonodaja. Brez tega zakona so posledice še
               toliko večje, ker so pravzaprav dejansko negativne, če ne bo prišlo do sprejetja tega
               zakona, ob sprejetju seveda davčne zakonodaje.</p>
               <p>Kar zadeva prerazporejanje, bi omenil samo še to, da niti približno ne gre nov zakon
               izključno na račun samega prerazporejanja finančnih virov. Zavedati se moramo, da smo
               že v lanskem letu in v letošnjem letu skozi dvig dohodnine, no, ne dohodnine, ampak
               skozi dvig primerne porabe zagotavljali dodatna finančna sredstva in tudi v proračunu
               za leto 2007 oziroma v rebalansu proračuna za leto 2007 in proračunu za leto 2008 so
               zagotovljeni dodatni finančni viri. Tako, da niti približno ne gre samo na račun
               prerazporejanja. Vendar pa moram reči tudi to, da je pa sama dinamika odvisna tudi od
               javnofinančnih zmožnosti, ker je pač treba upoštevati interese celotnega proračuna.</p>
               <p>Mogoče bi v tem delu omenil samo še to, da absolutno akceptiramo in so dobrodošle
               vse pripombe in jih bomo temeljito proučili. Seveda je tudi naš namen, da se tudi
               skozi to razpravo izboljša zakon v tistih delih, kjer ga je možno izboljšati. Seveda
               se je pa treba, še enkrat ponavljam, zavedati možnosti, izhodišč, ki jih imamo na
               voljo, in tudi realnosti rešitev, ki jih lahko pripeljemo skozi ta zakon v prihodnjem
               obdobju. In ne nazadnje, jaz sem seveda prepričan, da je seveda lokalna samouprava
               proces, ki se bo razvijal še naprej, ki bo tekel še naprej in v sklopu tega seveda se
               bodo spreminjal in dopolnjeval tudi ta zakon tudi v povezavi s prihajajočimi
               pokrajinami. Toliko v tem trenutku. Hvala lepa.</p>
            </sp>
            <sp xml:id="SDZ4-Redna-21-2006-11-03.sp21">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa minister za dodatna pojasnila. Mi nadaljujemo z razpravo. Dajem besedo
               gospodu Testenu.</p>
            </sp>
            <sp xml:id="SDZ4-Redna-21-2006-11-03.sp22">

               <speaker>CIRIL TESTEN:</speaker>

               <p>Hvala za besedo. Lep pozdrav gospodu ministru s sodelavci, poslankam in poslancem.
               Moje stališče je, da so občine dočakale v tem mandatu boljše čase, boljše čase v
               preteklih dveh letih, ko je za lokalno samoupravo bilo bistveno več sredstev in
               boljše čase tudi s tem novim zakonom o financiranju občin, ki je predlagan tako, da v
               celoti gledano mislim, da smo na pravi poti.</p>
               <p>V razpravi in predstavitvi stališč, ki je bilo dosedaj povedano je bilo tudi, da bo
               zaradi tega zakona občina v dobri ali slabi situaciji glede na politično
               kompatibilnost z aktualno oblastjo. Jaz moram povedati, da se s tem ne strinjam, ne
               strinjam se pa iz teh razlogov, ker govoril sem z številnimi župani, ki so na našem
               koncu po pravilu iz opozicijskih vrst in moram povedati, da razen redkih izjem so vsi
               pohvalili odnos vlade in koalicije do lokalne samouprave, do občin in tudi predlog
               novega zakona v večini primerov pozitivno ocenjujejo tako, da jaz mislim, da ta
               trditev, ki je bila izrečena ne drži.</p>
               <p>Za mene je zelo pomembno, da se bo s tem zakonom bistveno povečalo število tistih
               občin, ki se bodo samofinancirale oziroma ne bodo več odvisne od finančne izravnave,
               če vemo, da je bilo po obstoječem zakonu teh niti ne 10% ali približno 10%, ki so se
               samofinancirale. Jaz bi na tem mestu omenil še občine iz Posočja - Tolmin, Kobarid,
               Bovec, Idrija pa Cerkno tudi, so v zvezi s financiranjem občin in s starim zakonom o
               financiranju vložile ustavno pritožbo v tistem delu, ki se nanaša prav na
               financiranje in vzdrževanje občinskih cest. Te občine so velike v obsegu, imajo
               veliko razpršenih naselij in veliko cest. Občina Tolmin ima za primerjavo 450
               kilometrov cest in to predvsem v hribovskem območju, te ceste so slabe in tudi zimsko
               vzdrževanje je zelo drago. Mislim, da je predlog tega zakona nek način odgovoril na
               to dilemo oziroma da je tistim, ki so sprožili ustavno pritožbo dal prav, dal prav v
               tem smislu, ker izračuni kažejo in gredo v to smer, da je za te namene občinam
               takšnim kot so tolminska in podobne potrebno nameniti več sredstev. Tako, da moje
               stališče je, da je zakon pravi, strinjam se, da bi lahko bil mogoče tudi še boljši in
               če bodo kakšni amandmaji predlagani v takšni obliki, da bomo videli, da se zakon
               lahko izboljša ga bomo v naši poslanski skupini in tudi jaz osebno tudi podprli,
               vsekakor pa mislim, da je izhodišče takšno kot je zelo dobro in jaz osebno ga bom
               podprl, podprl bom sklep, da je zakon primeren za nadaljnjo obravnavo.</p>
            </sp>
            <sp xml:id="SDZ4-Redna-21-2006-11-03.sp23">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Janc.</p>
            </sp>
            <sp xml:id="SDZ4-Redna-21-2006-11-03.sp24">

               <speaker>KRISTIJAN JANC:</speaker>

               <p>Hvala predsedujoči. Spoštovani minister s sodelavci, kolegi in kolegice! Rekel bi
               končno, končno se je v tej Sloveniji zgodilo tisto, kar že nekateri, ki že osem let
               ponujamo eni občini, dobro poznamo lokalno samoupravo in dobro poznamo financiranje
               občin dosedanje prakse. V Sloveniji imamo 210 občin, ki so med seboj izjemno
               različne, niti mestne občine ne more seštevati na skupni imenovalec. Kakšna je
               razlika med Slovenj Gradcem in Ljubljano? Ogromna, neprimerljiva, pa sta obe mestne
               občine, da ne govorim o tistih majhnih, srednjih in velikih občinah, ki imajo izjemne
               specifičnosti in način, kako narediti ključ financiranja slovenskih občin, da bo
               pošten do vsake slovenske občine je v bistvu nemogoče. V pripravi tega zakona je bilo
               veliko usklajevanja, sodelovanja z občinam, z obema inštitucijama, ki pokrivata
               slovenske občine, s posameznimi župani, pa verjetno tudi strokovne službe na tem
               ministrstvu so veliko tega dale skozi. Dosedanja praksa je pokazala, da ta zakon ni
               primeren, ni ustrezen, glavnina financiranja dohodnine, dohodnina v Ljubljani ali pa
               eni prekmurski občini, je bistvena razlika. Da zakon ne stimulira lastnih prihodkov
               je narobe svet. Vsak se mora boriti za svoje lastne prihodke in vsaka občina. Žal,
               tega ni bilo, ker ni bilo potrebe. In mislim, da je ta nastavek, ki ga zdaj
               pripravlja ministrstvo po mojem globokem prepričanju, in govorim v večini slovenskih
               županov, tudi izjemno pozitiven, morda tistih štiri, pet županov morda manj
               zadovoljnih, ostali zagotovo pozitivno sprejemajo, vsaj po mojem vedenju je ta zakon
               kot en pozitiven korak v pravo smer.</p>
               <p>Prepričan sem, da si vsaka slovenska občina želi hitrejši razvoj. Zagotovo vsak
               župan, vsak občinski svet, ki ga ima, hoče to. Vendar brez ustreznega načina
               financiranja, stimulativnega, enakopravnega in enakovrednega za vsako občino, je pa
               to težko vzpostaviti. Prepričan sem, da tudi ta zakon ne bo optimalen za vsako
               slovensko občino, bo pa velik korak v tisto smer, ki si jo tudi Slovenija kot država,
               bodoče pokrajine želijo, da bi bile čim bolj uravnotežene, čim bolj enakomerno
               porazdeljene te finance po vseh slovenskih občinah, od tistih najmanjših s par sto
               prebivalcev pa do tistih mestnih, Ljubljane, Maribora, Nove Gorice in tako naprej.
               Skratka, veliko govorimo o decentralizaciji, nekih konkretnih korakov pa še ni bilo;
               verjamem, da bodo bodoče pokrajine. Pa tudi to, da smo vendarle v tej vladi tudi
               poslanci podprli neke pozitivne spremembe, več denarja slovenskim občinam, je bil
               pravi korak. Mislim, da je naložba v slovenske občine z več denarja zagotovo dobra
               naložba, ki z enim tolarjem dobi zagotovo toliko kot država s tremi. To si upam
               trditi na podlagi praktičnih primerov. Pa naj gre za gradnjo infrastrukture, take ali
               drugačne, tu je zagotovo občina bolj racionalna, gospodarna in bolj transparentno
               troši svoje prihodke, ki jih dobiva skozi državni proračun in skozi svoje lastne
               prihodke. In taka naložba v tak prostor je po mojem zagotovo dobra naložba. Verjamem
               tudi, da bodo z večjo samostojnostjo občin, predvsem pa večjo finančno avtonomnostjo
               občin, zagotovo tudi občinski sveti, župani in občinske uprave delale še bolj
               uspešno. To je pa zagotovo tudi trend države, želja države, Slovenije kot take, da
               vendarle poskuša na tem področju doseči večjo avtonomijo slovenskih občin, zato so
               bodoče pokrajine k temu pravi in pozitiven korak.</p>
               <p>Seveda vem, da imajo slovenske občine izjemno različne strukture svojih odhodkov
               proračuna, bodisi je to domska oskrba, vrtci, šolski prevozi, sociala in tako naprej.
               Razlike so enormne. Nekje plačujejo, ne vem, 10% proračuna za vrtce, nekje samo 5,
               nekje še manj. Šolski prevozi - nekje 6, 7, 8% proračuna za šolske prevoze, nekje je
               mogoče 1 ali 2%. To so enormne razlike, ki nikjer znotraj proračuna ne bodo vidne,
               tudi jutri ne. To so dejstva, smo pač zelo različni, velike, majhne, srednje, občine
               s svojimi specifikami imajo pač take in drugačne stroške, ene imajo več tega, druge
               imajo več onega. Ampak zaradi vsega tega je težko za vsako slovensko občino posebej
               narediti zakon o financiranju. To je težko, verjetno nemogoče, čeprav bi si župani
               verjetno želeli, da bi bilo za eno ali drugo občino drugače. Pa vendar sem prepričan,
               da je ta diskusija in vse številne razprave, ki so se odvijale, v dobrobit boljšega
               zakona kot je obstoječi. In prepričan sem, da bo to pozitivno delovalo na prihodnji
               hitrejši razvoj lokalne samouprave in predvsem, da so sredstva, ki jih res dodatno
               dobivamo oziroma jih bomo v prihodnjih letih še dobili, pravzaprav tisto, kar se mi
               zdi za razvoj Slovenije kot celote velik korak v pravo smer. Težko bi se strinjal s
               tistimi, ki so bili danes tako kritični do tega zakona. Pa naj sami pripravijo
               boljšega! Najlažje je kritizirati, to ni dobro, ono ni dobro. In kdor tako, bom rekel
               grdo, popljuva ta zakon, naj pripravi boljšega! In če lahko pripravi boljšega od
               tega, bom zelo vesel kot župan in poslanec državnega zbora, vendar najslabše,
               najlažje je kritizirati neko delo, ki je bilo po moji oceni tudi z obema skupnostma,
               z vsemi ostalimi veliko truda vloženega in dela, da so prišli do neke osnove, ki pa
               je vedno možna nadgradnja. Zagotovo. Saj to je konec koncev prva razprava in
               verjamem, da danes, ki bo razprava še tekla naprej, da določene še mogoče izboljšave
               v naslednji obravnavi pripravi tega proračuna. Pa vendarle eno okostje, en okvir je
               pa vendarle narejen, ki kaže na pozitiven trend razvoja lokalne samouprave.</p>
               <p>Spoštovani poslanci! Verjamem in upam, da bomo to prvo razpravo uspešno opravili in
               da bo ministrstvo skladno z regionalnim postopkom pripravilo te pripombe, ki jih bodo
               danes zabeležili skozi današnjo razpravo in v naslednjem koraku tudi z morebitnimi
               amandmaji še to materijo, ki je po mojem mnenju najpomembnejša za lokalno samoupravo,
               izboljšali, in tukaj ne glejmo ne leve ne desne. Prav bi bilo, da se gledamo kot
               poslanci vseh slovenskih občin, kajti imamo župane take in drugačne, strankarske
               pripravnosti in vsi si želijo v svojih občinah najboljše. In če bomo mi temu sledili,
               ne glede na to kdo predlaga, pomembno je kaj predlaga, potem bomo zakon zagotovo še
               izboljšali in to je zagotovo tudi želja ministrstva kot takega in vlade kot celote,
               da vendarle naredimo en pomemben korak v smislu tega, kar doslej žal ni bilo. Žal so
               bile do sedaj razlike enormne med slovenskimi občinami v smislu financiranja in da so
               ene v bistvu kri pile, drugo se pa imele denarja, da niso vedele kam z njim. To pa je
               narobe svet, žal, to je bilo. In mislim, da ta uravnoteženost bo zagotovo dala
               hitrejši razvoj lokalni skupnosti bodočih pokrajin in države kot celote. Hvala.</p>
            </sp>
            <sp xml:id="SDZ4-Redna-21-2006-11-03.sp25">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Iz Sevnice se selimo v Bovec, in besedo ima gospod Krivec. Prosim.</p>
            </sp>
            <sp xml:id="SDZ4-Redna-21-2006-11-03.sp26">

               <speaker>DANIJEL KRIVEC:</speaker>

               <p>Hvala za besedo, gospod podpredsednik. Spoštovane kolegice in kolegi, spoštovani
               gospod minister! Predlog zakona o financiranju občin, ki ga imamo pred seboj, sigurno
               izboljšuje določena izhodišča za delovanje občin. V preteklosti je bilo, tako kot je
               bilo že povedano, precej velikih razlik med občinami. Niso bili upoštevani kriteriji,
               ki jih ta predlog zakona dejansko upošteva, od velikosti občin, do dolžine cest, do
               pomembnih infrastrukturnih kriterijev, do starosti prebivalstva, ki vpliva na, tako
               družinskega pomočnika kot financiranje vrtcev, šolstva in podobno. Tako, da večina
               tistih pripomb, ki so jih občine podajale na ministrstvo, so nekako zajete v tem
               zakonu. Seveda se je treba zavedati, da noben zakon avtomatsko ne pospešuje nekega
               razvoja, ampak je to odvisno od vsake posamezne občine. In v tem kontekstu mislim, da
               je bil zakon, ki smo ga v prvi obravnavi obravnavali pred kakšnim mesecem, o
               javno-zasebnem partnerstvu eden od dobrih instrumentov, ki lahko občinam veliko
               pripomore k temu, da se hitreje in kvalitetneje razvijejo.</p>
               <p>Drug segment, ki je zelo pomemben, pa je cestna infrastruktura. Če pogledamo
               statistične podatke o odseljevanju v zadnjem obdobju, nekje od 90. let pa do tega
               trenutka, zadnje statistične podatke za leto 2002 vidimo, da dejansko ni tako velik
               vpliv na to, kje se razvoj povečuje. Ni tukaj odvisnosti od financiranja. Kdor
               pogleda ta zemljevid bo ugotovil, da glavni razvoj dejansko poteka ob avtocestnem
               križu, da vsa ostala območja kjer ni kvalitetnih cestnih povezav stagnira, pa ne
               glede na to, da imajo določene občine v bistvu zadosti sredstev. Ta vidik ni
               zanemarljiv in ga je treba zelo resno pogledati.</p>
               <p>Prej je bilo omenjeno Bovško in Posočje. Kdor pogleda ta zemljevid bo ugotovil, da
               ne glede na to, da, vsaj jaz nisem na stališču, da so te občine premalo financirane
               ali premalo aktivne, ampak dejanski kazalci vseeno kažejo, da je v bistvu upad
               prebivalstva in da razvoj ni tako intenziven, kot v ostalih območjih, ki so bili
               mogoče v preteklosti celo za tem območju po razvitosti. Se pa kaže zelo velika
               vzročna povezava ravno na tem infrastrukturnem delu, na cestnih povezavah, kjer
               železnica dejansko niti ni tako pomembna. In ta zemljevid je zelo, bi rekel, nazoren.
               Tako, da tudi tisti deli, ki so bili včasih nerazviti, Prekmurje in Goričko in
               podobne zadeve, iz teh statistik dejansko ne izkazujejo več tega, ker imajo boljše
               povezave vsaj nekje do Maribora. Kaže pa se trend zmanjšanja prebivalstev v večjih
               mestih, kar je spet posledica tega, da se ljudje iz večjih mest dejansko odseljujejo
               na obrobje in da te obrobne občine dejansko skozi ta odliv dobivajo več sredstev
               skozi dohodnino. Tako, da vse te anomalije ali izjeme bo potrebno v tem zakonu
               dejansko upoštevati. In mislim, da je ta razprava o zakonu prava in da skozi to prvo
               razpravo in kasnejšo obravnavo tega zakona lahko pridemo dejansko do boljšega
               inštrumenta za financiranje občin, kot je veljal do sedaj.</p>
            </sp>
            <sp xml:id="SDZ4-Redna-21-2006-11-03.sp27">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Potrč.</p>
            </sp>
            <sp xml:id="SDZ4-Redna-21-2006-11-03.sp28">

               <speaker>MIRAN POTRČ:</speaker>

               <p>Hvala lepa. Po predstavitvi stališč poslanskih skupin in pričakovani razpravi je
               mogoče predpostavljati, da bo v prvi obravnavi predlagani zakon sprejet. Jaz mislim,
               da tisti, ki se bodo tako odločili, bodo pač sprejeli tudi odgovornost za smer
               razvoja lokalne samouprave, ki jo bo ta zakon dal. Jaz soglašam, da je težko za 210
               slovenskih občin pripraviti kriterije, ki bi odgovarjale vsem, ker smo preveliki po
               velikosti, stopnji razvitosti, geografskih okoliščinah in še marsičem. Govoriti o tem
               ali pa zakon odgovarja kriterijem, ki si jih želimo, to je večji samostojnosti v
               finančnem pogledu občin, ali odgovarja kriterijem, da bo bolj stimuliral lastno
               aktivnost, predpisovanje lastnih virov prihodkov občin, da bo stimuliral privabljanje
               kapitala, ki bo tudi spremenil strukturo zaposlenih in s tem tudi najbolj sporno
               vprašanje dohodnine, to je pa, bi rekel, druga tema. Jaz mislim, da tega ta zakon ne
               dela ali vsaj ne dela v zadostni meri. Da se je pač opredelil, da mora zadostiti
               približno vsem ali pa veliki večini vseh tako kot so sedaj občine konstituirane in
               financiranju nalog, ki jih te občine po naši zakonodaji imajo, vendar je vprašanje,
               ali s tem ne bo zamrznil nekega stanja in ali bo pripomogel k večjemu napredku. Mene
               je tega strah in to je razlog, zakaj sem jaz zelo skeptičen do tistih velikih pohval,
               ki ste jih nekatere kolegice in kolegi izrekali. Rekli ste, dohodnina je bil slab
               kriterij, povedali ste, z dohodnino je res da bil samostojen finančni vir mnogokrat
               bolje določen ali pa v večjem obsegu določen kot danes, ker ga ukinjamo. Bo
               samostojnost financiranja in neposredni viri manjša, ampak mi podpiramo zakon, ker
               podpira finančno avtonomijo občin. Ne razumem, ne gre skupaj. Finančne avtonomije
               občin ta zakon ne podpira. Naj ima vsaj skupaj, ne tudi večjo ne, ne tudi večjo ne,
               dajmo skupaj se dogovoriti, da naj vlada pove, pa povejte vi iz vladajoče koalicije,
               da to ne želimo ali pa ne moremo narediti, ker imamo tako strukturo občin in moramo
               postaviti drugačne kriterije, da bi tej strukturi, nalogom, ki smo jih v zakonu o
               lokalni samouprav za to strukturo predpisali in ciljem, ki jih imamo uresničili, ker
               danes govoriti o tem, jaz upam povedati, kolegice in kolegi, da nekdo si želi uspešno
               lokalno samoupravo, nekdo jo pa želi zavirati, ni več niti objektivno niti korektno.
               Vsi si želimo, vsaj besed ni po volitvah, uspešno lokalno samoupravo, ker vemo, da
               pomeni napredek krajev, ker vemo, da pomeni večje angažiranje ljudi, ker jaz
               soglašam, da mnogokrat ali pa po večini tudi pomeni večjo racionalnost ali pa
               določene sinenergijske učinke mnogih elementov, ki jih iz vrha za sleherni kraj v
               Sloveniji ne moreš zagotoviti, vendar nekaterih temeljnih ciljev po mojem ne
               zagotavlja.</p>
               <p>Drugo, kar bi rad povedal, meni je nerazumljivo, kako je mogoče hkrati govoriti o
               soglasju vseh občin in hkrati prebirati recimo pismo skupnosti slovenskih občin, ki
               smo ga 27. oktobra vsi dobili, jaz ne vem kaj to pomeni, ampak to pismo pač pomeni,
               da je po mnenju skupnosti slovenskih občin bilo premalo sodelovanja, pomeni, da niso
               dovolj jasno predstavljeni kriteriji in vidi, iz katerih bi se dalo ugotoviti, kakšen
               bo dejanski položaj. Menijo, da sedaj ni bil zrel in primeren čas, ko smo
               pripravljali tudi volitve za to in predlagajo, da se zakon sprejme šele, da bi začel
               veljati šele s 1.1.2008. Hkrati govoriti vi vsi, da razen štirih, petih županov vsi
               drugi soglašajo in misli, da so to dobre in krasne rešitve je najbrž zelo težko.</p>
               <p>In zadnje kar bom rekel, moram reči, da ne razumem, sem razočaran in tudi ogorčen,
               če hočete, da dejstvo, da v celem konceptu lokalne samouprave pristojen minister ne
               vidi problema Ljubljane, ne razumem, ne razumem. Jaz ne trdim, da je sistem
               financiranja bil idealen, dober, prav, ampak z novim zakonom iz rešitev iz kar tako,
               da boš 15%, 16% sredstev največji lokalni skupnosti, ki je hkrati glavno mesto, vzel
               biti tako brezbrižen, da rečeš, saj neki zakon v glavnem mestu obstaja, ampak ta
               vlada v dveh letih z realizacijo tega zakona ni storila nič, ne priznati, da imamo
               skupni interes za razvoj tudi glavnega mesta, moram reči, da ne razumem in je samo to
               lahko zadosten razlog, da bom proti zakonom. Hvala.</p>
            </sp>
            <sp xml:id="SDZ4-Redna-21-2006-11-03.sp29">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Rezman. Če sem zelo darežljiv imate 22 sekund.</p>
            </sp>
            <sp xml:id="SDZ4-Redna-21-2006-11-03.sp30">

               <speaker>VILI REZMAN:</speaker>

               <p>Samo predlagam ministru, da morebiti premisli ali ni možno prepoloviti odstotkov v
               38. členu, ki govori o ../znak za konec razprave./.. nadomestila za uporabo stavbnega
               zemljišča in drugih davščin od izračuna glavarine, tako bomo hitreje prišli do
               finančne samostojnosti občin.</p>
            </sp>
            <sp xml:id="SDZ4-Redna-21-2006-11-03.sp31">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zdaj ima besedo gospa Uhanova.</p>
            </sp>
            <sp xml:id="SDZ4-Redna-21-2006-11-03.sp32">

               <speaker>MARJETKA UHAN:</speaker>

               <p>Hvala lepa gospod podpredsednik. Spoštovani minister s sodelavci, poslanci,
               poslanka! V poslanski skupini Nove Slovenije smo v tem mandatu že večkrat izkazali
               podporo vsej zakonodaji, ki je podpirala oziroma izboljševala finančno stanje občin
               kot tudi večja sredstva v proračunu za primerno porabo občin. Predlog zakona o
               financiranju občin, ki je pred nami bom tudi tokrat podprla, ker mislim, da je dober
               in prinaša tudi večino občinam več sredstev in manjšo odvisnost tudi od države. Imam
               pa nekaj predlogov, ki so prišli tudi do mene s strani županov, ljudi, ki se
               srečujejo na terenu s financiranjem projektov, za katere je občina zadolžena. Res se
               celoten koncept financiranja občin bistveno ne spreminja, ohranja se tudi formula, so
               pa popravljeni nekateri faktorji, koregirani, ki naj bi izboljšali stanje na tem
               področju, tako recimo na cestnem področju za katere so zadolžene občine, za te
               lokalne ceste, javne poti in se mi zdi, da ni dovolj, da se upošteva samo dolžina
               cest, prebivalce in površina, da bi bilo smiselno upoštevati tudi naravne razmere,
               relief, klimatske razmere, že nekaj županov, poslancev pred mano je govorilo, da so
               veliki stroški recimo za zimsko službo, za pluženje in ni vseeno ali leži neka občina
               na Primorskem, tudi tam so razlike recimo Posočja ali pa recimo obalnega območja,
               kjer so veliki stroški za zimsko vzdrževanje, kjer je sneženje, med tem ko obalna
               občina pa tega stroška nima. In bi bilo mogoče v tem financiranju razmisliti tudi v
               tem zakonu.</p>
               <p>Prav tako se mi zdi, da ni dodelano v zakonu ali pa bi rabila dodatnega pojasnila
               glede financiranja investicij na obmejnih območjih, na območjih, ki so ogrožena, ki
               so zaostala, ki tudi mogoče niso dovolj vlagala do sedaj v investicije, recimo, v
               šolstvo, v zgradbe, zdravstvo in podobne objekte, za katero je zadolžena občina, pa
               bi mogoče več poudarka dali, da bi se, recimo, nekako občine enakomerno razvile tudi
               na tem področju. Zdi se mi, da je dobro urejeno v zakonu tudi to financiranje novih
               občin. Tudi to začasno financiranje občin dokler se ne uredi pravno in premoženjsko
               stanje. Razumem ta člen, ki govori o prepovedi zadolževanja novih občin dokler se ne
               uredi njihovo premoženjsko pravno razmerje v tej smeri. Razumem, da bi se tudi nove
               občine čim prej osamosvojile in razdelile to premoženje oziroma to razmerje med
               seboj.</p>
               <p>Kot sem že rekla, zakon bom podprla, bi pa bilo mogoče še kaj za dodelati v tej
               smeri o kateri sem govorila. Hvala lepa.</p>
            </sp>
            <sp xml:id="SDZ4-Redna-21-2006-11-03.sp33">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ker se je nekaj poslancev odjavilo oziroma nekaj jih ni, ima besedo že
               gospod Trofenik.</p>
            </sp>
            <sp xml:id="SDZ4-Redna-21-2006-11-03.sp34">

               <speaker>VILI TROFENIK:</speaker>

               <p>Hvala za besedo. Če hočemo oceniti zakon oziroma posledice, seveda, si je potrebno
               postaviti nek kriterij. Prvi kriterij, ki bi ga postavil je vprašanje ali prispeva
               decentralizaciji finančnih virov oziroma večji finančni samostojnosti lokalnih
               skupnosti ali ne. Odgovor je jasen, da ne. Stroka sicer pozna to rešitev kot eno
               izmed možnih rešitev. Takrat ko ni možno ali ni volje, ali pripravljenosti izbrati
               primerne davčne vire, primerno razpršenost teh davčnih virov in podobno, da se takrat
               zatečemo k reševanju z dotacijami iz državnega proračuna. Ta primer ta zakon temu
               sledi, to se pravi ali ni volje, ali ni pripravljenost, da ne bom rekel, da ni
               znanja, to ne bi upal reči. To se pravi, gre zavestno odločitev in umik nazaj, to se
               pravi, to je korak nazaj v decentralizaciji financ. Ni volje poiskati dodatne
               primerne vire kot jih pozna Evropa, tista s katerimi se želimo primerjati. Mislim, da
               je tudi vse preveč primerjav z vzhodom, Litvo, Češko, Slovaško in podobnimi, vse
               premalo pa s tistimi, ki imajo dolgoletne izkušnje z lokalno samoupravo in financami.
               Pogrešam Bavarsko, pogrešam Švico, pa še koga, na primer Švedsko, te modele, pa ne,
               da bi jih prepisovali, ampak da bi se poskušali iz njih kaj naučiti. Ni volje niti
               sprejeti tako enakomerno porazdeljenega vira kot možnega vira, kot je registracijska
               taksa. Glede na slovensko slabost, kar so osebni avtomobili, je namreč res, da je
               registracijska taksa skoraj tako enakomerno porazdeljena po Sloveniji kot
               prebivalstvo po občinah. In seveda je logika v odstopljanju registracijske takse,
               prvič, vsebinska povezava s prometno problematiko ali infrastrukturo, ki je za to
               potrebna. Znani so tudi podatki, koliko prometa se odvija približno po lokalnih
               cestah, koliko po državnih in koliko po avtocestah. In iz tega razloga bi bilo
               smiselno - slovenska stroka, še manj pa politika ali pa še bolj politika, ne želi
               prisluhniti temu, da se dajo trošarine elegantno deliti kot vir. V slovenski stroki
               so celo trdili, da se ne da deliti DDV-ja, pa se da, saj so znane izkušnje iz Evrope.
               In kljub kritiki in res slabostim našega javnofinančnega ali, če hočete, davčnega
               sistema, ko gre za davek na plače, je pa zanimivo, da je na plačilno listo - seveda
               manjši davek, vendar je prisoten v teh evropskih ali, če hočete, zahodnoevropskih
               državah - prisoten kot vir tudi davek od dobička pravnih oseb. In v povezavi s cilji,
               ki si jih postavimo, je to cel kup virov, s katerimi bi dosegli razpršenost,
               stabilnost in finančno avtonomnost lokalnih skupnosti. Pot gre, ne vem zakaj, v neko
               drugo smer, ki ni primerna, ki se bo na kratek in dolgi rok izkazala kot slaba, o
               čemer bom še kasneje govoril.</p>
               <p>Drugi kriterij je ustreznost določanja primerne porabe ali znana formula. Kot sem
               danes že povedal, bolj ko bereš zakon, bolj ko se poglabljaš vanj, bolj si prepričan,
               da gre za spopad dveh filozofij - filozofijo zagotovljene birokratske porabe izpred
               leta 1998, kar so nekateri zagovorniki ali nasprotniki sistema primerne porabe vedno
               želeli vrniti, pa se očitno zdaj vrača, hote ali nehote, na neka vrata. Če bi tako v
               procentih rekel, je tiste filozofije celo več v tem zakonu, kot filozofije primerne
               porabe, ki pomeni nek okvir za neko avtonomnost in svobodo ter dejansko raznolikost
               financiranja znotraj posamezne lokalne skupnosti. Sama formula je nastala leta 1998,
               na podlagi takratnega znanja in statističnih podatkov. Čeprav so se uteži
               izračunavale na podlagi tri- ali štiriletnih analiz financiranja, vendar tiste
               analize očitno niso bile dosti dobro obdelane v časovni stiski, na drugi strani je pa
               prišlo do korenitih sprememb na stroškovni strani z zakoni ali podzakonskimi akti
               predpisanimi tako, da je formula do neke mere neuporabna oziroma je jo treba bistveno
               spremeniti. Ta sprememba, ki jo zakon prinaša je navadno prerazporejanje,
               prerazdeljevanje z vsemi hibami in formulami, ki jih ima. Institut na pravni
               fakulteti je 2001 leta v svoji analiz ugotovil, da je prva utež, ki se nanaša na
               površino neustrezna in da je 100% prevelika. Neodvisno do enakega zaključka sem
               prišel sam pri dveletnih analizah takratnih zaključnih računov vseh občin.
               Predlagatelji pa povečujete iz 0.5 še na 0.6 istočasno povečujete utež pri cestah.
               Oba parametra imata približno enak učinek. Dejstvo je, da je parameter pri cestah
               sedanje veljaven ali utež, pardon, ne parameter, neustrezen, je prenizek. Ostal je,
               bom povedal, to kar javnost ne vem, kot rezultat kompromisa v zakonu v formuli, ker
               prvotno se je razmišljalo kot kriterij izključno kilometrina lokalnih cest, ne pa
               javnih poti. Da je v zakon bil uporabljen namesto kilometrine lokalnih cest javne
               poti, je bil politični kompromis, da je bila dosežena podpora zadostno za sprejetje
               takrat 1998 teh sprememb. Seveda to je potrebno vedeti in iz tega je potrebno
               izhajati s tem, da je 0.13 absolutno preveč še zlasti, ker učinkuje povezavi z tisto
               utežjo abnormalno in tu je temeljni problem tega premika ne samo iz mestnega v
               podeželsko, dela tudi enormne razlike med podeželskimi občinami. Dve novi nastali
               občin tam z enakim številom prebivalcev iz sedanje iste občine nastali, samo ena je
               na vzhodu, druga na zahodu, imata razliko, ena bo imela primerno porabo 200 pa nekaj
               druga pa 300 milijonov, to je nesprejemljivo. Seveda ta formula zahteva razgraditev
               ali dograditev. Največji utež imajo stroški, ki so povezani z mlado generacijo, ker
               je v obstoječem vse v istem žaklu od vrtcev, športa mladih, kulture mladih do
               osnovnih šol pa še česa. Med tem od 1998 do danes so se stroški otroškega varstva
               tako enormno povečali kot posledica podzakonskega akta ne zakonskega nobenega, da je
               treba ta strošek ločiti od stroška in ustrezno utež poiskati od stroška recimo za
               osnovne šole in tisto, kar je povezano z osnovnimi šolami tudi šolskimi prevozi.
               Zakaj? Ker stroški predšolske vzgoje in otroškega varstva niso odvisni samo od
               zajetosti otrok v vrtce, ampak so direktno odvisni tudi od dohodnine "perkapita", ker
               je državni pravilnik tak in je potrebno kombinirati z tremi kazalci ta strošek,
               zajetost otrok v vrtec, populacija v razmerje, dohodnina "perkapita" in seveda se je
               potrebno zavedati, sedaj če je kakšen podatek zadnje čase spremenjen, jaz imam dve
               leti star podatek, takrat je nad 17 občin, mislim, da sploh ni imelo vrtca, zato teh
               17 občin sploh nima stroškov z materiali, z zgradbami. Otroke so imeli v vrtcih v
               sosednjih občinah. Zajetost je pa v razmerju bila 1:2. Če je Ljubljana, nekateri
               imajo tam čez 80% generacij, tiste, ki gredo pač v predšolsko vzgojo, zajetost so
               nekateri imeli pod 0,4 in seveda s tem so povezani stroški oziroma s to kombinacijo,
               zato se z enim parametrom stroškom mladih enostavno ne da rešiti, je treba to
               razgraditi, dograditi in nadgraditi. Naslednja je populacija starejših oseb. Tam je
               situacija podobna. Ni pomemben samo delež starejših nad 65 let, ker stroški nastajajo
               z domskim varstvom in z nego na domu ali pomočjo na domu in je treba to podobno kot
               pri otroškem varstvu kombinirati z zajetostjo, ker ta zajetost je sila različna od
               občine do občine, tako v domsko varstvo kot v pomoč na domu, drugič pa je strošek
               občine odvisno od dohodnine "perkapita", ker je pač sistem tak, da občina krije
               razliko, tisto, kar samoplačnik oziroma varovanec ali njegovi bližnji ne morejo glede
               na predpise, to je naslednji korak. Potem je pomemben strošek, ki se ga da z drugim
               kazalcem meriti z nezaposlenostjo, je strošek zdravstvenega zavarovanja nezaposlenih
               oseb. Ta je direktno odvisen od stopnje nezaposlenosti v občini, kazalci so jasni,
               uteži ni težko najti. To je samo nekaj argumentov ali nujno potrebnih sprememb
               formule, da bi bila formula korektna, realna in uporabna.</p>
               <p>Pri formuli je treba še upoštevati nekaj. V uvodni besedi sem opozoril na stališče
               kongresa lokalnih in regionalnih oblasti, zajetih v poročilu leta 2001, pa to je tako
               naše slovensko spoznanje in vsi vrabci že čivkajo o tem, da je sistem pač tako
               nastavljen, da sili dobesedno k drobljenju, kar ni v korist kvalitete lokalne
               samouprave, ker še več je drobljenja, še manj pristojnosti in tako naprej je voda na
               mlin<stage>(?)</stage>, vsak dan večji centralizaciji, pa če bi želeli to priznati ali ne. Seveda,
               določila, da preskočim, ki govorijo o združevanju, moram opozoriti, da jih
               predlagatelji naj resno preštudirajo. Razmerje o 1% dodatkih seveda je milo rečeno
               neodgovorno, da ne bom rekel, kaj drugo, ker seveda upam, da se zavedate tega, da
               primerna poraba sestavljene občine ni seštevek primernih porab ali obratno, poraba ob
               razdružitvi ni v obratni smeri. In je lahko večja, je lahko manjša ali je nekje na
               sredi, zato tisti 1,5% dodatki seveda so malo mogoče prestrogo neresni, je pa zelo
               enostavno z navadno računico ali matematiko srednješolsko se da ta problem rešiti s
               postavitvijo stopnje ustrezne, korekcijskega faktorja, ki pač degradira delitev in
               honorira združevanje funkcije enostavna, v prvem razredu osnove šole se jo učijo,
               reče se ji pa logaritem. In je v praksi tudi v švicarskem sistemu preizkušena.</p>
               <p>Kaj je pa zdaj iz te formule in še drugih popravkov nastalo - jaz moram uvodoma
               povedati, da je leta 1998 bila zadrega, kako priznati v formuli ali mimo formule
               stroške, ki so dejansko bili že takrat, so se pa še nekateri povečali z nekaterimi
               institucijami, ki so praviloma v mestnih občinah ali v mestnih, tudi v občinah, ki so
               niso mestne, zato je prišlo do take, čez prst, odločitve z 8% dodatkom za mestne
               občine in 4% za sedeže upravnih enot. Odpravljanje tega, dodatnih sredstev, je milo
               rečeno, neodgovorno. S tem se negirajo vse institucije, ki so širšega pomena ali so
               pa tudi samo mestne in samo kot strošek prisotne v mestih ali v takih občinah, v
               drugi sredini pa jih praviloma ni. So tudi primeri, da so v drugih sredinah, pa naj
               bodo to knjižnice, naj bodo to občinski muzeji, ne tiste kulturne institucije, o
               katerih govorite v prehodnih določbah, ki jih je nekaj čez 30 in še danes njihov
               sistem financiranja ni urejen in se ponovno odlaga na nekatere poznejše čase, in to
               seveda je v škodo teh sredin. Ta ukrep, ki ste ga predlagatelji napravili, kolega
               Hvalica bi nekoč rekel, ni evropski. V Evropi boste pač našli primere, prej sem
               govoril o avstrijskem, ki so podobni, ampak so bolj korajžni dodatki za dejanske
               stroške, seveda, odvisno od pristojnosti in dejanskega življenja, ki ni nujno takšno
               kot pri nas. Seveda, če še enkrat ponovim, da je v Avstriji za občino, ki ima nad 10
               tisoč prebivalcev korekcijski faktor ena cela ena tretjina, za občino, ki je nad 50
               tisoč prebivalci, korekcijski faktor dve celi ena tretjina, enako velja za Dunaj, kot
               glavno mesto. Potem je seveda skrajno nesprejemljivo, da se Ljubljana postavi na
               najnižji faktor, to je 0,8. Nobena občina od 210-ih nima na podlagi tega manjšega
               faktorja in to je seveda negiranje statusa, ne samo prestolnice in prosim, ni rešitev
               v tistem posebnem zakonu, tisti posebni zakon o prestolnici je bolj tako kozmetika,
               praktično nima nobenih posledic. To je negiranje tudi zakonske in ustavne vloge
               mestnih občin. Samo eno bom izpostavil, dve sta taki znani pristojnosti, saj mestne
               občine pri nas res nimajo kaj posebnih pravic ali dolžnosti, imajo pa dolžnost in
               možnost organizirati javni promet, za stroške javnega prometa, ki je praviloma
               subvencioniran in ne priznamo niti enega tolarja slovenskega, kaj šele, da bi jim
               priznali en evro.</p>
               <p>Podobna zadeva je z gimnazijami. Jaz opozarjam, mestna občina lahko ustanovi
               gimnazijo kot eno izmed redkih pravic mestnih občin, ki jih druge nimajo in še bi
               lahko naštevali. Zato bi človek pričakoval obratno, opozarjam, golo branje številk
               brez vsebinske analize pripelje do takšnih dejanj. Ta prislovična, jaz bi rekel,
               nevoščljivost Ljubljani, da je imela veliko razliko ali ima s sedanjim zakonom med
               prihodki in primerno porabo, je bolj kriva ali pa sta dva vzroka, na eni strani res
               neenakomerna porazdelitev dohodnine, ki je močno v korist Ljubljane, na drugi strani
               pa že zdaj premala primerna poraba za Ljubljano, ki je zdaj 0,9, podobno kot je, še
               to zniževati je nesprejemljivo. Eni izračuni so kazali, da bi bil primeren faktor ali
               pa če hočete korekcijski za Ljubljano vsaj 20% nad povprečjem, to se pravi 1,2, s
               tem, da bi Ljubljana morala sfinancirati vse tisto, kar je nelogično kar danes v
               Ljubljani nekdo drugi financira. Dejstvo pa je, mimo tega ni možno, da v cenah
               letošnjega leta, to se pravi, ko je glavarina oziroma ker je nastala pojmovna zmeda,
               se opravičujem tudi sam bom zamenjal, ker glavarina je po novem zakonu nekaj drugega
               kot smo mi navajeni govoriti v preteklosti o glavarini, bom rekel, korektno po starem
               zakonu primerna poraba na prebivalca 103.636 je zaradi ukinitve 0,8 dodatka za mestne
               občine prihranek 5 milijard 789 milijonov, generalno pa izgubijo mestne občine 10
               milijard in 121 milijonov, s tem, da se razmerje med najnižjim koeficientom v
               sedanjem zakonu in najvišjim, najnižji je 0,90, da ne bom govoril na vse decimalke,
               najvišji 1,99, to razmerje je 1:2,19. Z novim zakonom se te škarje odpirajo v mejah
               od 0,83 do 2,39, kar pomeni 1:2,87 ali bistveno preveliko, ker to je vedno pokazatelj
               slabega sistema, ne pa dobrega sistema. Ob 10. milijardah se je treba zavedati, ki
               zajemljejo mestnim občinam, da živi v mestni občini cca 35% slovenskega prebivalstva
               in da živi v občinah kjer so sedeži upravnih enot trenutno še dodatnih 36 ali 721.000
               ljudi in da tudi tam se preko odvzemanja 4% jemlje slabe 3 milijarde, ki se pa delno
               kompenzira potem s spremenjeno formulo, tako da od 46 občin s sedeži upravnih enot se
               29. zmanjšuje primerna poraba, 17. pa povečuje in je skupni učinek polovico
               negativni, polovico manjši kot sem prej povedal. Skupni učinek negativni za mestne
               občine in tiste kjer je sedež upravnih enot je pa 11,5 milijard v cenah letošnjega
               leta, kar ne govori, ne more govoriti o kvaliteti in seveda zakonsko je treba ločiti.
               Gre za razliko v primerni porabi, to še ne gre za prihodke. Seveda, zamera do neke
               mere jaz upam, da je, oprostite izrazu, kiks, če pa je zavestno je pa zelo hudo, da
               metodološko tabele niso dobre, ker kažejo na bodočo porabo bodoče številke ne pa na
               sedanjo, da bi lahko primerjali. Seveda, vsi ki so brali to tako površno so rekli,
               saj zakon je dober, vsi dobimo več, v resnici pa ni to, v resnici 77 občin izgublja
               in 145 jih dobiva. Od teh 77, ki izgubljajo je vseh 11 mestnih, je 29 tistih, kjer je
               sedež upravnih enot in je 37 ostalih. To je primerjava korekcijskega faktorja ali
               vrednosti oklepaja, če tako po domače, osnovnošolsko povem, ker to je bistveno, ne
               preračunavanje v tolarje, ker v tolarje lahko preračunavamo pač z čim množimo
               svobodno in če povečujemo povprečnino kot je sedaj temu naj bi se reklo, potem seveda
               ne moremo primerjati sedanjih in bodočih številk, to je zamera. Seveda, 145 občin,
               zaradi neustreznih uteži pridobiva in to je ta generalna rezultatna, ki gre iz
               urbanega pretežno v neko drugo smer in danes je bila pravilna ugotovitev, še enkrat
               poudarjam, enega izmed diskutantov, da površina ne more biti "handy kep", da je lahko
               tudi plus in da veliko upoštevanje površine pač vodi v nepravo smer.</p>
               <p>V napovedi, obrazložitvi ali predstavitvi zakona pa tudi s strani ministra za
               finance, ko je govoril o proračunu je bila poudarjena toliko prisotna raznolikost, da
               je upoštevana. Jaz moram povedati, da v izračunu primerne porabe ni nobenega
               dodatnega kazalca ali hočete učinka raznolikosti, nobenega. Gre izključno za
               prerazporeditev brez delno strokovnih podlag za to s tem, da se je povečala utež pri
               cestah in pri površini. Kje je potem ta raznolikost? Negira se pa dejstvo, da
               dejansko raznolikost bi morala biti upoštevana pri stroških otroškega varstva, še
               enkrat poudarjam, zaradi različne zajetosti v vrtce, zaradi različnih dohodkov družin
               ali če hočete dohodnine "perkapita", ker vse to se izračunava izključno na podlagi
               dohodninskih odločb. Da je tako pri stroških starejše generacije, gre za zajetost v
               domsko varstvo in oskrbo na domu in zopet je to povezano z dohodnino. Da je strošek
               zdravstvenega zavarovanja nezaposlen direktno v korelaciji s stopnjo brezposelnosti,
               da je pa "cestarija" bila in izgleda, da bo ostala večen problem, ki bi ga bilo
               potrebno tudi drugače reševati. Diskutatni nekateri so opozorili, gola kilometrina
               javnih potih in lokalnih cest ni dober parameter in bi ga bilo treba nadgraditi ne
               samo, zaradi različnih meteoroloških pogojev, ki na koncu rezultirajo različne
               stroške zimskih služb, so še druge zadeve. Mi nimamo sistemsko rešenega golega
               problema mest in državnih cest skozi mesta. Mi smo tako neurejeni, da cesto skozi
               mesto vzdržuje država, pločnike občina in tako investicijski kot vzdrževalni stroški
               pločnika po tekočem metru so najmanj enaki, če ne višji kot stroški v zvezi z
               lokalnimi cestami. Tega niti sedanji niti novi zakon ne upoštevata. Seveda je
               vzdrževanje tega dostikrat dražje, in to je zopet hendikep za tiste, ki imajo
               pločnike zaradi varnosti občanov, ne zaradi reklame, in podobno.</p>
               <p>Glavarina. Predlagatelj se je odločil, kot sem že prej povedal, iz meni neznanega
               razloga - ali gre za nepripravljenost ali kaj drugega -, poiskati primerne vire, da
               bo to nadomestil z glavarino ali dohodki iz glavarine, kjer gre za čisto navaden
               transfer iz državnega proračuna. Se pravi, to je odločen korak od finančne
               avtonomnosti, kot je bila dosežena, nazaj, v skoraj popolno odvisnost od državnega
               proračuna. Ampak je še nekaj hujšega - če so se zdaj pojavljali viški pri nekaterih
               občinah zaradi neustrezne porazdelitve temeljnega vira dohodnine, se zdaj pojavlja 19
               milijard viškov zavestno, s preprosto računsko operacijo, ki se ji pravi linearna
               funkcija, ki povzroči 19 milijard presežkov, mislim, da pri 106 ali nekaj podobnega
               občinah, kjer je postavljen izračun tako - očitno ni obrazloženo nikjer, zakaj 0,30
               pa 0,7 -, kjer je glavarina samo delno odvisna od višine primerne porabe, delno je pa
               odvisna v 30% od povprečne porabe na prebivalca v Sloveniji, v deležu, ki ga
               predstavlja prebivalstvo občine v številu prebivalstva Slovenije. In se sprašujem, od
               kod ta logika. Razumel bi nekaj drugega - da bi predlagatelj rekel, če smo se
               odločili za dotacije iz državnega proračuna, bomo primerno porabo pokrili v celoti iz
               transferjev državnega proračuna. Ne bi bilo nobene finančne izravnave, ne bi bilo
               nobenih presežkov, res. Zdaj se pa zavestno, z matematično operacijo, ne s
               slučajnostno spremenljivko, dogajajo presežki v višini 19 milijard. Kakorkoli, so
               zdaj presežki. Ali je to nova kvaliteta? Sedanji presežki so posledica porazdelitve,
               ki je slučajnostna funkcija dohodnine. Ljubljanska županja ni nič zaslužna za to, da
               je dohodnine v Ljubljani toliko in nek župan nekje tam na podeželju ni nič kriv, da
               je tam dohodnine toliko, kot jo je.</p>
               <p>Finančna izravnava oziroma kriterij skozi finančno izravnavo. Treba se je zavedati,
               da je ta finančna izravnava čisto druga definicija, kot smo mi navajeni do sedaj.
               Finančna izravnava ni več razlika med primerno porabo in lastnimi prihodki, ki se
               vštevajo v to, ampak je razlika med dvema, bom tako rekel, državnima številkama, ki
               ju določi država, med primerno porabo in dohodki iz naslova glavarine.</p>
               <p>Dohodki iz naslova glavarine so pa tako določeni, kot sem prej rekel. Pa se
               sprašujemo, zakaj je sploh potrebna, da ne ponavljam prej izrečenih besed. In kaj je
               vse skupaj učinek? Učinke je 4,8 milijarde je več stroškov za državni proračun. To
               predlagatelj priznava v obrazložitvi in dejstvo je tako, 51 milijard in nekaj bo manj
               prihodkov v državni proračun, zato bo pa 46 milijard manj stroškov s finančno
               izravnavo. Vse to je goli izplen tega zakona in prerazporeditev, ki je krivična.
               Očitno, da je krivična in nedosledna, potem se pa vprašamo kaj smo dosegli s tem. V
               finančni avtonomiji smo naredili korak nazaj, pridobili smo 4,8 milijarde dodatnih
               sredstev, ne poznam primerjave evropske, ampak, ko smo bili tam okoli 5, to bi naj
               bilo okoli 5,2% GDP-ja, so samo Turki še bili za nami, očitno s tem 5,2 nismo
               naredili enega koraka na tej lestvici naprej, pa prosim tisto o Turčiji, da mi kdo s
               kakšnim šovinizmom ne bi razumel. Toliko smo bili pač na predzadnjem mestu, Turčija
               dejansko evropska država. In se človek sprašuje kje so tisti rezultati, ki bi jih ta
               zakon naj prinesel. Jaz se zavedam in nikakor ne bi hotel slišati očitka, da bi
               človek bil nerealen, da je možno preskočiti sistemu javnih financ zelo enostavno, da
               se struktura znotraj, ampak četudi k temu prištejemo še tistih 3% v začetku oziroma
               cilj je 6 za investicije, je pa še tudi to očitno pa odločno premalo.</p>
               <p>Sofinanciranje investicij je ena od naslednjih največjih hib ali slabosti, na
               žalost, tega zakona. Jaz mislim, da je napačno že v obstoječem popravku, ki ni dosti
               star, vemo, je napačna opredelitev. Evropsko primerljivo pozna zakonodaja. Male
               dotacije za investicije, ki se dobivajo pavšalno, ki jih lokalna skupnost lahko
               porabi in samo poroča, in druge razpisi, kot jih imamo mi. Ni problem v tem. Problem
               je v tem, da je treba lokalni skupnosti omogočiti, da so investicijsko sposobne. To
               pa pomeni, da tiste, ki finančno izravnavo prejemajo, tako nimajo namenskega vira.
               Tiste, ki so na nuli ali pa ... ga imajo premajhnega, nekatere pa imajo zadostnega.
               Zato zakon, ne da opredeljuje globalno, global sredstev za investicije, moral
               nasprotno, posamezni občini garatnirati, da bo investicijsko sposobna. To se pravi,
               da bi moral zagotoviti z zakonom ustrezno avtomatsko dotacijo, ki jo mora nameniti za
               investicije, ki jo mora namensko porabiti. Globalna opredelitev, koliko bo država
               namenila za pomoč za investicije, spada v proračun in sedaj če iz tega izhajamo,
               nadaljevanje je pa zelo čudno, tako kot je bil čuden že postopek pri zadnjem
               sprejemanju zakona. Kriterij, kako se bodo pa ta sredstva za investicije delila med
               opravičene in potrebne, ta je pa odsotna. Ta zadeva, da piše, da se lahko do 100%
               investicije sofinancirajo iz državnega proračuna, to je z vidika javno-finančnega,
               oprostite izrazu, neodgovoren in pomeni direktno potuho. Ni treba skrbeti za
               investicije občini, ampak bo že prišla do njih tako ali drugače. Seveda, v členih se
               govori nekaj o kriteriju, ki bi naj pomagal, ki pa oprostite, je napačen. Indeks
               razvojne ogroženosti, ki je prišel iz nekega drugega dokumenta, ne more biti korektno
               merilo za sofinanciranje investicij. Stroka pozna en drug indeks, indeks finančne
               moči, bi lahko prevedli v slovenski jezik. To je razmerje med prihodki občine in
               primerno porabo, krat 100, da nisem zloben, ker se beseda indeks v zakonu napačno
               uporablja. In to bi bil primernejši kriterij. Še enkrat ponavljam, ni možno pristati
               na argumentacijo, da je, mislim da v 24. členu naštete sestavine tega indeksa
               razvojne ogroženosti v direktni povezavi s posameznimi investicijami, in da bi lahko
               vplivale. Občina potrebuje subvencije ali sofinanciranje investicij izključno zato,
               ker sama ne zmore. Kdaj zmore in kdaj ne zmore, je treba zmeriti z nekim bolj
               objektivnim, sem govoril o njem, kazalcem, kot je bruto dodana vrednost na
               zaposlenega. Kako je pa od bruto dodane vrednosti na zaposlenega v občini odvisna
               investicija v osnovno šolo ali v cesto ali kilometer vodovoda ali kaj podobnega?
               Tukaj povezave ni. Kako je iz dohodnine to odvisno? Samo, če bi bil samoprispevek,
               ampak tistega praktično ni. Nobene povezave z dohodnino nima. Takšna ali drugačna
               investicija, seveda če kdo ne misli prispevka, komunalnega, za opremljanje z njim,
               ampak to je nekaj drugega. To ... Ali pa, kako je strošek ali pa delež pri
               sofinanciranju osnovne šole, vrtca, da ne govorim o čem drugem, odvisen od števila
               delovnih mest na število aktivnega prebivalstva? Tukaj korelacij ni. To je uporabno
               za neke druge namene, konkretno za investicije pa na žalost ne.</p>
               <p>Ravno tako še manj o Naturi 2000. Natura 2000 je praviloma ovira za investicijo, ne
               povečuje stroška, ovira je, enostavno ne moreš investirati, ali pa ne moreš graditi
               nekega javnega objekta zaradi Nature 2000, zelo malo krat ali pa zelo mala korelacija
               bi bila v zvezi s stroški, še manj pa s številom kulturnih spomenikov, ki so dostopni
               javnosti. Ta, oprostite, napačno zapisan koeficient, ki mi pravi zakon, indeks, ni
               uporaben za tako resne namene, kot so soinvestiranje investicij. Tako kot ni
               enostavno sprejemljivo tudi iz tega zakonodajnega vidika, da ni okvir v zakonu
               določen, znotraj katerega mora minister pač podati, izdati ustrezni akt ali uredbo, s
               katerim bo<stage>(?)</stage> pozneje, to je svobodna volja in seveda je izključno odvisna še od česa
               drugega.</p>
               <p>Najhuje je pa to, ker ne omogoča ta postopek, čeprav je, lepo piše, v štirih letih,
               realnega in odgovornega planiranja v občini. Zgodi se lahko, da bo najbogatejša
               občina, ki v resnici ne bi rabila nobene soudeležbe ali pa zelo malo, udeležena v
               nekem obdobju s številnimi projekti, druga pa z ničemer, ker ni nobenega zakonskega
               jamstva in to je milo rečeno, katastrofa.</p>
               <p>Nekaj, kar zakon v celoti na nek način ignorira, čeprav je v obrazložitvi bilo
               povedano, da v tem zakonu ni možno vsega rešiti. Vsega ne, okvir za vse, kar se tiče
               financiranja lokalnih skupnosti, pa je treba postaviti, pa naj bo to glavno mesto,
               ali pa tisto, na kar hočem opozoriti, kar od 1.1.1995, pa do danes nihče ni rešil.
               Gre za financiranje zavodov in drugih institucij, ki so širšega pomena. Ne minister
               za kulturo ni rešil to, ne za knjižnice, ne za muzeje, ne za zdravstvene domove, tam
               se špekulirajo samo kako ne bo treba več, in podobnih rešitev bi lahko našteli.
               Opozarjam, tudi v tem je v tuji literaturi in v tuji zakonodaji cel kup primerov,
               zelo enostaven princip<stage>(?)</stage>, ugotavlja se gravitacijsko območje, merilo je strošek na
               prebivalca v gravitacijskem območju in postopki, če kdo tistega gravitacijskega
               območja tega zavoda, institucije ne spoštuje, vstopi država. Tega ta zakon, edini bi
               lahko to rešil, načelno, principielno, potem se pa strinjajo možno s posameznim.</p>
               <p>Kako si pa zakonodajalec oziroma predlagatelj predstavlja, da bo šele leta 2009
               rešil v tem trenutku neurejeno financiranje nekaj čez 30 zavodov na področju kulture,
               ki direktno zajedajo finance in onemogočajo investicije in drugo v občinah, kjer so
               locirani, ker so morali s silom prilike prevzeti skrb same za njih ali na kak
               drugačen način, si jaz pa tega ne predstavljan, še zlati zato, ker ni predvidel vira
               za to ali sredstev, vir ni najboljše. V primerni porabi nikjer nimate nastavka za to,
               kar bi moralo biti, kako se bodo financirali ti zavodi, zato, da smo jim vzeli 11,5
               milijard v cenah jih bomo zdaj čez tri leta, jih obremenili zavodi, ki bi jih morali
               že obremeniti pred ne vem kolikimi leti in dejansko so obremenjeni, vendar v stroških
               tega nimajo nikjer priznanega. Hvala lepa.</p>
            </sp>
            <sp xml:id="SDZ4-Redna-21-2006-11-03.sp35">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Hvala podpredsedniku Pavlihi za dopoldansko vodenje seje. K repliki
               na vaše izvajanje pa se je prijavil minister. Izvolite prosim.</p>
            </sp>
            <sp xml:id="SDZ4-Redna-21-2006-11-03.sp36">

               <speaker>DR. IVAN ŽAGAR:</speaker>

               <p>Hvala za besedo. Jaz bi na izvajanje gospoda poslanca vseeno poskušal dati nekaj
               pojasnil, čeprav so lahko tudi te pripombe z enega zornega kota umestne, vendar bi
               želel nekatere stvari pojasniti v povezavi z rešitvami, ki so predlagane v tem
               zakonu.</p>
               <p>Najprej bi se dotaknil te tako imenovane avtonomije. Mi smo v tem trenutku imeli
               avtonomijo občin, vsi skupaj, skozi to, koliko, saj govorimo pravzaprav samo o
               avtonomiji na strani finančnih virov, in smo imeli skozi to, koliko občin je po
               sedanjem zakonu tistih, ki se samofinancirajo, s tem, da smo v preteklem obdobju
               skozi obstoječ zakon povečali obseg primerne porabe in s tem avtomatsko zmanjšali
               avtonomijo, kar je popolnoma nelogično. Zato, ker se je zmanjšalo število občin, ki
               so bile na samostojnem financiranju, sočasno smo pa povečali obseg primerne porabe,
               se pravi, da ta kazalec avtonomije ne more biti tisti, ki je lahko edini pravi. In
               govorimo o avtonomiji na strani virov in jaz v tem trenutku moram reči, da skozi
               predlagan zakon ne vidim kakšnega bistvenega poslabšanja avtonomije iz tega vidika,
               ker tudi že do zdaj imamo praktično razen nekaj občin vse občine tudi kar nekaj
               mestnih občin na tako imenovani izravnavi, kar pomeni, da niso avtonomne v tem
               smislu, čeprav smo jim pa, zaradi tega, ker so na izravnavi že povečale obseg
               finančnih sredstev, kar pomeni, da smo jim odprli večji del manevrskega prostora, kar
               zadeva izvajanje nalog, to je verjetno predvsem v tistem razvojnem delu, ker je
               obvezne naloge tako ali tako potrebno izvajati. In zdaj s tem zakonom, ko obvezne
               naloge poskušamo sistemsko pokriti, bi pa naj avtonomijo zmanjšali. Jaz se s tem
               težko strinjam, posebej še v tem, ker smo povečali obseg sredstev in smo tudi znotraj
               glavarine zagotovili del dodatnih virov za tako imenovane razvojne možnosti.</p>
               <p>Seveda, če bi finančni viri bili enakomerno porazdeljeni, potem bi lahko tudi v tem
               smislu povečali obseg avtonomije, vendar je žal tako, da so finančni viri, s katerimi
               financiramo občine tiste sistemske naloge, zelo koncentrirani na eno mesto, vendar je
               možno te stvari tudi še dodatno proučiti, vendar po meni trenutno znanih dejstvih je
               situacija takšna in zaradi tega smo šli mi v rešitve, s katerimi obvezne naloge, ki
               jih nalaga zakonodaja, poskušamo zagotoviti sistemsko financiranje skozi davčne
               prihodke na nek način po nekem permanentnem financiranju skozi celotno leto. V drugem
               delu smo pa, v to sem pa prepričan, povečali v tem smislu, ker smo povečali obseg
               odstopljenih davkov in tudi nekatere druge dajatve, kot so, recimo, takse,
               koncesijske dajatve, ki ostanejo zdaj v celoti v financiranju občin. Lahko se seveda
               tudi tu določena vprašanja pojavijo, s tem se lahko strinjam, vendar se je treba
               zavedati, da je to problem širše zakonodaje, ker ni opredeljeno v tem zakonu, in bo
               treba te stvari pač regulirati skozi širšo zakonodajo.</p>
               <p>Naslednje vprašanje je vprašanje kriterijev, ki so bili izpostavljeni, in te dileme,
               katero razmišljanje gre v večji meri v smer tako imenovane zagotovljene porabe. Moram
               reči, da smo se s temi stvarmi kar nekaj časa ukvarjali, tudi strokovne institucije
               so pri tem sodelovale, kar zadeva same kriterije. Ena možnost je, se strinjam,
               formulo bistveno povečati, obseg formule, vse različne specifičnosti zajeti v to
               formulo, vendar potem gremo na nek način točno v smeri zagotovljene porabe, ker bomo
               pač skozi formulo poskušali vsako specifičnost pripeljati. Se pa strinjam, da so
               posamezna področja, ki jih je verjetno treba smiselno dodatno proučiti in pogledati.
               Vendar ob analizi se je pokazalo, da ni kar tako možno najti neke bolj idealne
               rešitve, razen s temi korekcijami, ki smo jih naredili. In v tem primeru ni možno te
               formule primerjati, pa tudi ne financiranja mestnih občin z upravnimi enotami kar
               direktno z bivšim zakonom. Ni možno, zato ker so se stvari spremenile. In tudi skozi
               obseg povečanega kriterija na cestnem delu, kjer smo dodali tudi javne poti, smo
               velik del te specifičnosti korigirali; o tem govorijo nenazadnje tudi številke.</p>
               <p>In ko se pogovarjamo o kriterijih, je bilo kar nekaj kriterijev tu zdaj
               izpostavljenih skozi to izvajanje. Nekateri so bili pozabljeni, pa so vzpostavljeni v
               nekaterih drugih občinah, kaj vem, od vprašanja civilne zaščite do vprašanja, če
               hočete, plazov, zimske službe in še bi se dalo naštevati. Zanimivo je to, da lahko
               imate v primerljivi občini diametralno nasprotne probleme. V eni občini je problem,
               da število prebivalstva upada, v drugi občini je pa problem, da število prebivalstva
               raste. In seveda vse te specifičnosti in posebnosti posameznih občin je treba v to
               formulo zajeti. Strinjam se s tem, in to bomo glede na podane pripombe še dodatno
               proučili in kolikor bo možno našli bolj smiselne korekcije. Nimamo nikakršnega
               zadržka v tej smeri, da ne bi vključili bolj smiselnih korekcij.</p>
               <p>Tudi vprašanje posameznih zavodov, recimo, na področju kulture, na področju
               zdravstvenega zavarovanja, ki je bilo na koncu izpostavljeno, sodi v sam sistem
               oziroma smer zagotovljene porabe. Osebno poznam to problematiko, takrat smo imeli
               zelo natančno izračunane kriterije za zagotovljeno porabo, na področju družbenih
               dejavnosti, na področju delovanja uprave, na komunalnem področju pa je preprosto teh
               sredstev zmanjkalo. In verjamem, da je tudi zaradi tega takrat prišlo do te
               korekcije.</p>
               <p>Kar zadeva samo financiranje in katere občine so v tem okviru več sredstev
               pridobile. Moram reči, da je bila narejena analiza tudi na podlagi novega zakona za
               leto 2005, in ne drži ta zadeva, da bi naj občine izgubile. Kar 97,9% občin prejme
               višje skupne prihodke na podlagi novega zakona za leto 2009, na podlagi narejene
               analize. Mislim, da je ta številka nekje ob povečanju obsega sredstev okoli 16
               milijard, govorim seveda za leto 2005 in seveda to je naredil Institut za lokalno
               samoupravo in javna naročila nismo tega sami izvajali. Tako da, te analize so
               narejene.</p>
               <p>Samo še to bi mogoče omenil. Vsi podatki so javni in ni nikakršni namen, da seveda
               ti podatki ne bi bili javni. Moram pa seveda zelo jasno povedati, da pri primerljivih
               kriterijih se uporabljajo seveda podatki posameznih pristojnih ministrstev oziroma
               ustreznih služb, ki je pripravljala kar zadeva recimo ceste, ker tukaj je največ teh
               dilem.</p>
               <p>Kar se tiče teh kriterijev. Jaz seveda, če spremenite enostavno pač utež, potem se
               normalno pride do določene mere prerazporeditve, vendar smo mi te stvari upoštevali v
               tem smislu, ker se na nek način skozi cestno infrastrukturo pravzaprav odraža celotni
               segment javno komunalne strukture občin in tudi poseljenosti in še nekatere druge
               elemente se da zajeti skozi ta element. Moram priznati, da smo seveda težili k temu,
               da bistveno ne povečamo števila kriterijev, zaradi tega, ker sicer moram zelo jasno
               povedati, da v teh razpravah, ki so bile opravljene, je bila težnja različnih
               sogovornikov, županov tudi inštitucij seveda, po želji, da se njihova specifičnost
               pripelje v formulo skozi dodatni kriterij in potem se zadeva v bistvu popolnoma
               razširi, tudi zvodeni in potem smo seveda v situaciji na tem, da je verjetno bolj
               smiselno iti v sistem zagotovljene porabe, kar pa ni bil naš namen.</p>
               <p>Še enkrat ponavljam to, kar zadeva seveda pripravo uredbe, ocenitev stroškov. To je
               seveda naloga sedaj v naslednjih dveh letih, na podlagi katerega bomo pa zelo jasno
               ali pa bistveno bolj jasno, vsaj upam, lahko govorili o tem, kakšni so pa dejanski
               stroški, ki nastajajo. Moram žal priznati in jaz sem tudi bil nad tem presenečen, da
               so v tem trenutku seveda podatki, kar zadeva tovrstne stroške, izjemno pomanjkljivi
               in zato smo se mi tudi odločili, ko smo naredili analizo, da smo pač naredili
               statistično analizo seveda podatkov iz, v bistvu občinskih zaključnih računov, ker so
               na nek način pokazatelji. Statistična analiza seveda določene anomalije, ki so pa
               lahko prisotne, se strinjam, v tako velikem vzorcu seveda tudi lahko odpravi.</p>
               <p>Bi še enkrat seveda ponovil to, da je ta zakonodaja pisana za celotni segment občin,
               da ne moremo direktno primerjati, še enkrat ponavljam, mestnih občin in upravnih
               občin po prejšnji, ker je sistem drugače nastavljen, s tem se tudi lahko strinjate,
               in da so seveda tudi tiste korekcije, ki so bile prej specifično za mestne občine in
               za občine z upravnimi enotami zajete seveda v drugačnem obsegu teh kriterijev. Če bi
               seveda pogledali analizo, potem moram povedati, da mestne občine skozi ta zakon
               pridobijo slabih 5 milijard in občine, kjer so sedeži upravnih enot okvirno 7
               milijard po teh izračunih.</p>
               <p>Se pa strinjam s tem, da je smiselno stvari še enkrat temeljito dejansko pogledati
               in preveriti in pripombe, neke so umestne, jih bomo rade volje upoštevali, ker naš
               namen je čim bolj še v zakonodajo pripeljati, v danih okvirih, v danih možnostih.</p>
               <p>Odločno bi zavrnil to, da mi kakorkoli poskušamo skozi ta zakon negirati glavno
               mesto, saj to pride v nikakršen poštev, to odločno zavračam. Rešitve, ki prihajajo iz
               tega zakona, prihajajo za celotno območje Slovenije in glavno mesto je potrebno
               posebej obravnavati in glavno mesto ima poseben zakon, da bi lahko bilo posebej
               obravnavano. In ta zakon je treba uveljaviti. Skozi to, da ima glavno mesto še
               nekatere druge možnosti, pa ne samo to glavno mesto, ampak tudi sicer večja mesta,
               nekatere druge možnosti, ki jih prinašajo drugi ukrepi in druge rešitve od povečanega
               obsega regionalnih spodbud in tudi bodočih pokrajin.</p>
               <p>In še nekaj, kar zadeva začetek izvajanja tega zakona. Moram reči, da smo to dilemo
               in te diskusije imeli opravljene z obema združenjema. Ne trdim, da smo dosegli 100%
               soglasje, skozi specifičnosti, ki jih imajo posamezne občine, je to nemogoče doseči,
               ker vsak želi doseči idealno rešitev za svojo ali pa bi želel doseči idealno rešitev
               za svojo občino in potem so tukaj tudi kompromisi. Vendar, če zakon ne bi bil
               uveljavljen s 1.1.20008, jaz upam, da bo, s 1.1.2007. Jaz upam, da bo. V tem primeru
               pa dejansko občine skozi spremembo davčne zakonodaje sistemsko izgubijo čez 10
               milijard. Takrat pa naredimo res korak nazaj. Hvala lepa za enkrat.</p>
            </sp>
            <sp xml:id="SDZ4-Redna-21-2006-11-03.sp37">

               <speaker>PODPREDSEDNIK SAŠO PEČE:</speaker>

               <p>Hvala tudi vam, minister. Vaše izvajanje sem štel kot razpravo, zato ste imeli več
               časa na razpolago kot samo v primeru replike.</p>
               <p>Iz istega naslova, kolega Trofenik, replika. Vi pa imate omejeno na 3 minute.
               Izvolite.</p>
            </sp>
            <sp xml:id="SDZ4-Redna-21-2006-11-03.sp38">

               <speaker>VILI TROFENIK:</speaker>

               <p>Hvala lepa. S telegrafskim stilom. Gospod minister, avtonomija, se opravičujem, ne
               vem točne številke, okrog 23 jih je bilo, je bila nekoč 23, sedaj je nič, skozi ta
               zakon, merjena skozi število občin, ki so neodvisne od države. Boljše 23 kot nič.
               Fino bi bilo, če bi jih bilo samo 23 in to je bilo možno doseči, če bi bila volja.</p>
               <p>Drugič. Ne zamenjevati obsega sredstev s primerno porabo. Jaz sem govoril o primerni
               porabi, vi ste mi odgovarjali z obsegom sredstev. Z obsegom sredstev zaradi tiste
               čudne glavarine ali prihodka iz naslova glavarine, kjer 30% priznate tako, 70 pa
               tako. Seveda, še enkrat poudarjam, ustvarjate zavestne presežke v nekaterih občinah,
               pri katerih jih 11 gre celo čez 15%, kar je glede na namen nesprejemljivo.</p>
               <p>O taksah, ste me izzvali. Vračam na nek način žogico, čeprav se prvič nahajamo v
               takem položaju, da polemizirava, se opravičujem. Tako ste pristali s tem zakonom na
               dokončno podržavljanje ekoloških taks. Odplake, smeti in na veliko sistemsko napako
               prilivanja iz podeželja v tista mesta in tiste točke, to pa je obratna pot, kjer so
               se z državnimi sredstvi in podobnimi zgradile čistilne naprave in odlagališča in
               podobne zadeve. To pa je greh, ki vam ga težko odpustim. Več pa v razpravi.</p>
            </sp>
            <sp xml:id="SDZ4-Redna-21-2006-11-03.sp39">

               <speaker>PODPREDSEDNIK SAŠO PEČE:</speaker>

               <p>Hvala. Gospod minister, seveda imate vedno pravico do razprave, pred tem pa kolega
               Trofenika prosim, če izklopi mikrofon. Hvala. Gospod minister, izvolite.</p>
            </sp>
            <sp xml:id="SDZ4-Redna-21-2006-11-03.sp40">

               <speaker>DR. IVAN ŽAGAR:</speaker>

               <p>Zelo na kratko. Kar zadeva to polemiko, jaz mislim, da je koristna, ker sama
               polemika, ki prinaša dodatno resnost, je sigurno koristna. Kar zadeva sistema, ga ne
               moremo direktno primerjati, zato ker so ti pojmi drugačni in je treba res gledati
               celovito in jaz verjamem, da občine gledajo tudi končni rezultat potem enega ali
               drugega zakona.</p>
               <p>S tem se pa jaz ne bi najbolj strinjal, če imamo mi 210 občin, da če jih imamo pa,
               recimo, 20 na samo financiranje, to je pa sedaj idealna rešitev in avtonomija. Sedaj,
               ko smo pa uvedli drugačen sistem ubrali, pa je ni več. S tem se pa jaz ne morem
               strinjati.</p>
               <p>Kar zadeva ekološke takse, niti približno to ni namen, da bi se to zgodilo skozi ta
               zakon in je te zadeve treba razrešiti skozi pristojnega ministra, torej skozi zakon o
               varstvu okolja, skratka iz tega naslova. Mi bomo, kar zadeva z naše strani, tudi to
               posredovali.</p>
            </sp>
            <sp xml:id="SDZ4-Redna-21-2006-11-03.sp41">

               <speaker>PODPREDSEDNIK SAŠO PEČE:</speaker>

               <p>Hvala. Mi nadaljujemo na podlagi seznama prijavljenih. Besedo ima poslanec Franc
               Jazbec.</p>
            </sp>
            <sp xml:id="SDZ4-Redna-21-2006-11-03.sp42">

               <speaker>FRANC JAZBEC:</speaker>

               <p>Hvala lepa. Spoštovani! Sedanje financiranje občin zagotavlja zakon o financiranju
               občin iz leta 1998 z vsemi dopolnitvami tega zakona. Model financiranja občin, ki ga
               določa zakon izhaja iz načela financiranja lokalnih javnih zadev iz lastnih virov
               financiranja oziroma lastnih prihodkov iz davkov in taks, ki so prihodek občine na
               podlagi zakona in iz 35% deleža dohodnine, ki se med občine razporedijo v razmerju
               med odmerjeno dohodnino zavezancev s stalnim prebivališčem v občini in odmerjeno
               dohodnino v državi.</p>
               <p>Analiza veljavnega modela financiranja občin je pokazala velika nesorazmerja med
               lastnimi prihodki na prebivalca v občinah. Največji prihodek občine iz lastnih
               finančnih virov v obstoječem delu predstavlja dohodnina. V kar 186 občinah dohodnina
               predstavlja več kot 70% prihodka. Od tega kar v 142 občinah več kot 80%. Razdelitev
               dohodnine po občinah pa je neenakomerna.</p>
               <p>Drugi največji delež prihodka predstavlja nadomestilo za uporabo stavbnega
               zemljišča, približno 11%, v nekaterih primerih, to je v mestnih občinah, tudi več.
               Sledijo davek na dediščine in darila, davek na dobitke od iger na srečo, davek na
               promet nepremičnin in podobno.</p>
               <p>Neenakomernost porazdelitve lastnih virov financiranja, predvsem dohodnine, je
               temeljni razlog, da je v letu 2005 kar 90 občin prejemalo finančno izravnavo. Problem
               obstoječega modela financiranja občin, ki je tudi tesno povezan z višino potrebne
               finančne izravnave, je problem stroškov oziroma višine primerne porabe po občinah.
               Analize kažejo, da so dejanski stroški za izvajanje občinskih nalog skupno in glede
               na posamezno občino višji od priznane primerne porabe na prebivalca v državi in ob
               ugotavljanju primerne porabe posameznih občin. Pri tem se poraja vprašanje, kateri
               stroški se dejansko krijejo iz po sistemu primerne porabe, poudariti pa je tudi
               potrebno, da se sredstva stroškov po občinah močno razlikujejo, kar je glede na
               občinske posebnosti tudi razumljivo.</p>
               <p>Eden od mojih predgovornikov je ocenil novi zakon nekako tako, da je zakon milo
               rečeno katastrofa. Sam bi pa ocenil, da je katastrofa dozdajšnji zakon, po katerem so
               občine bile financirane minulih osem let. Če se spomnim samo primera, ali pa če
               spomnim samo na primer, da je več kot 100 slovenskih občin bilo financiranih po
               skupnem zakonu in po kriteriju, kjer je bila dolžina lokalnih in nekategoriziranih
               cest v bistvu osnova za financiranje lokalne infrastrukture in da je več kot 100
               slovenskih občin imelo žal skozi svoje občine tudi železniške tire in železniške
               prehode, za katere so Slovenske železnice po neki drugi zakonodaji tem občinam
               ponujale v podpise pogodbe in slučajno v občini, ki sem jo sam vodil zadnjih 12 let,
               je v enem od teh let prišla pogodba, ki bi od občine, če bi to pogodbo namreč
               podpisal, bi iz občinskega proračuna bilo treba za vzdrževanje teh štirih železniških
               prehodov odvesti kar 17% tako imenovane primerne porabe.</p>
               <p>S tem ali pa tako rečeno, ta zakon, ki je zdaj v veljavi, je tudi eden od sokrivcev,
               da ima več kot 40 slovenskih občin nedokončana tožbena razmerja med državo in
               občinami, ki tečejo pri slovenskih sodiščih in jim ni videti konca. Kljub temu, da je
               država oziroma slovenske železnice že kar veliko število teh tožb zgubila, se na tem
               področju ni nič zgodilo. Zato poudarjam, da je zakon, ki je trenutno v veljavi
               dejansko katastrofa, ni stimulativen za občine, kajti tiste občine, ki so vlagale in
               se trudile, da je bilo v občinah obnovljeno in dobro gospodarstvo, so iz naslova
               dohodnine sicer dobile bistveno več sredstev, s tem se jim je pa zmanjšala finančna
               izravnava, to se pravi, da ni bilo stimulacije za to, da so občine izven svojih
               pristojnosti podpirale in se trudile za razvoj gospodarstva v kraju. Novi zakon o
               financiranju občin je potrebno sprejeti, ker moramo del financiranja zagotavljati po
               načelu ustreznosti, sorazmernosti, samofinanciranja, elastičnosti, izravnave,
               sodelovanja, samostojnosti in zadolževanja, kar izhaja iz ustavnega načela, da se
               občina financira iz lastnih virov in v skladu z načelom Evropske listine lokalne
               samouprave, ki pravi, da "morajo biti finančni viri sorazmerni z nalogami".</p>
               <p>Cilj predlagane ureditve je zagotovitev sorazmernosti virov financiranja in
               pristojnosti občin, večja finančna avtonomija in manjša odvisnost financiranja
               lokalnih javnih zadev od dodatnih sredstev državnega proračuna ter določitev
               ustreznih meril za zagotavljanje dodatnih sredstev iz državnega proračuna občinam, ki
               z lastnimi sredstvi ne morejo zagotoviti financiranja svojih nalog, ter dodatnih
               sredstev za financiranje nalog, ki jih opravljajo občine in pomenijo zagotavljanje
               širšega javnega interesa in razvojnih ciljev države. Sprememba sistema financiranja
               občin bo imela sicer posledice za državni proračun.</p>
               <p>Predlog zakona o financiranju občin ni povezan s pravnim redom Evropske unije, saj
               je financiranje lokalnih skupnosti v pravnem redu vsake države urejeno drugače, kar
               je odvisno od državne ureditve, sistema javne uprave, javnih financ in lokalne
               samouprave.</p>
               <p>Skratka, predlagani zakon bom sam podprl in mislim, da je bistveno boljši od te
               katastrofe, ki smo jo imeli za financiranje občin v preteklih osmih letih. Hvala
               lepa.</p>
            </sp>
            <sp xml:id="SDZ4-Redna-21-2006-11-03.sp43">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Dušan Kumer. Izvolite.</p>
            </sp>
            <sp xml:id="SDZ4-Redna-21-2006-11-03.sp44">

               <speaker>DUŠAN KUMER:</speaker>

               <p>Hvala za besedo. Spoštovani minister, spoštovane kolegice in kolegi! Tudi današnja,
               že nekajurna razprava dokazuje, da je predlagani zakon o financiranju občin tipičen
               primer, kako se da sprevračati posamezne pojme, kot na primer, ko se pojasnjuje, da
               je v zakonu upoštevano načelo Evropske listine o lokalni samoupravi, o finančni
               avtonomiji, ki zagotavlja občinam samostojno financiranje nalog iz njihove
               pristojnosti na podlagi proračuna občin. Mislim, da smo lahko vsi skupaj - in to je
               bilo danes tudi rečeno - enotnega mnenja, da je že sedaj na splošno lokalna
               samouprava bistveno premalo finančno samostojna in da je delež bruto družbenega
               proizvoda, namenjenega financiranju dejavnosti na lokalnem nivoju, znatno premajhen v
               primerjavi z veliko večino držav, s katerimi se tako radi primerjamo. S tem
               predlaganim zakonom se ta samostojnost in to stanje bistveno ne izboljšuje, saj
               država s tem zakonom razdeljuje občinam proračunska sredstva v skoraj petkratni
               višini glede na dosedanjo. In delež sredstev, na katerih višino lahko občine same
               vplivajo, se na ta način radikalno zmanjša, ali to priznamo ali ne.</p>
               <p>In še cela vrsta pomembnih odločitev je, ki bodo radikalno vplivale na razporejanje
               sredstev državnega proračuna, zlasti tista, namenjena investicijam, bodo pod
               neposrednim vplivom posameznih ministrstev, ministrov in njihovih političnih
               preferenc.</p>
               <p>Kot poslanec iz Ljubljane pa bi ob tem zakonu rad poudaril nekatera dejstva, ki so
               predvsem za Ljubljančane in Ljubljančanke zelo pomembna in zaradi njih v končni fazi
               rešitvam, ki so sedaj predlagane in so predvidene v tem zakonu nasprotujem. Če bi
               ministrstvo, vlada in minister zares mislila to, kar govorita o mestu Ljubljani, kot
               glavnem mestu, potem bi naredila izjemo, izločila iz tega zakona Ljubljano kot glavno
               mesto in dopolnila zakon o Ljubljani kot glavnem mestu tudi s poglavjem o
               financiranju. In potem bi bila ta diskusija in ta stališča verodostojna, sedaj pa
               seveda niso.</p>
               <p>Mestna občina Ljubljana je med tistimi občinami, ki po izračunih primerne porabe
               bistveno presega nivo sredstev, ki je predviden za posamezno občino, kot tisti
               najnižji nivo sredstev za izpolnjevanje zakonskih in ustavnih nalog. Vendar gre za
               netipično občino, ki je tudi glavno mesto te države. Zato elementi izračuna primerne
               porabe, o čemer je bilo danes že veliko govora, ki izhajajo iz površine občin,
               dolžine lokalnih cest, števila prebivalcev mlajših od 15 let, starejših od 65 let,
               verjetno niso v celoti primerni tudi za izračun primerne porabe za glavno mesto. Pri
               teh izračunih je popolnoma zanemarjeno dejstvo, in sicer dnevnih migracij, ki na
               specifičen način obremenjujejo regijske centre in še posebej Ljubljano, v katero
               dnevno, in v Ljubljano prihaja približno 90.000 ljudi iz drugih občin, mnogi tudi na
               šolanje, ne samo na delo. To lahko vsak dan spremljamo na vseh ljubljanskih
               vpadnicah, ki so, kot je vsem znano, najbolj obremenjene ceste v državi. In ravno ti
               elementi dnevnih migracij, ki obremenjujejo komunalno infrastrukturo mesta, delo
               gospodarskih javnih služb, delo in sredstva različnih izobraževalnih, kulturnih in
               socialnih zavodov v Ljubljani, niso nikjer upoštevani pri zakonskih rešitvah, ki jih
               imamo danes pred seboj. Zato je tudi v primeru Ljubljane, ki se ji s predlaganim
               zakonom jemljejo sredstva v višini osem in pol milijarde, težko govoriti o nekakšnih
               ustvarjenih presežkih, kot se to običajno govori za občine, ki ne prejemajo finančne
               izravnave.</p>
               <p>Zato bi še enkrat na koncu rekel. Eden od kolegov, mislim, da je bil kolega Pukšič,
               ki je danes že govoril, da si je pred skoraj 10 leti želel in danes se mu uresničuje
               želja, da bi malo postali veliki. Jaz seveda odgovarjam, da posledice tega zakona so
               lahko, da bodo ravno nasprotno, veliki postali tudi majhni, ne pa majhni veliki.</p>
            </sp>
            <sp xml:id="SDZ4-Redna-21-2006-11-03.sp45">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Antonu Anderliču. <stage>(Ga ni.)</stage> Besedo ima dr. Pavel Gantar.
           </p>
            </sp>
            <sp xml:id="SDZ4-Redna-21-2006-11-03.sp46">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Jaz bom najprej rekel to, da sem razočaran nad tem
               predlogom zakona. Predvsem menim, da naj bi ta zakon odpravil nekatere očitne in
               obstoječe pomanjkljivosti na katere smo nekateri ...../Nerazumljivo./ vladi ali v
               opoziciji opozarjali že takrat, pa teh pomanjkljivosti ne odpravlja, ampak tem
               pomanjkljivostim dodaja še nove in stare utrjuje. Po drugi strani pa seveda je
               gotovo, da zakon o financiranju občin pomeni samo logično izvedenko, po mojem mnenju
               precej napačno, v nekaterih zadevah zasnovanega sistema lokalne samouprave, neke
               težave in nekega problema, s katerim pravzaprav se jaz ne morem sprijazniti že od
               leta 1990 naprej v vseh formah.</p>
               <p>Predvsem bi kot splošno oceno zakona dejal, da ta zakon o financiranju občin utrjuje
               tisto politiko, ki sem jo nekoč, ko smo sprejemali zakon o novih občinah oziroma nove
               občine poimenoval kot antiurbano politiko, to je zavestno in koordinirano
               prizadevanja vlade, da oslabi ekonomsko moč in ekonomski potencial in kreativno
               sposobnost slovenskih mest, ne samo Ljubljane, vseh srednjih in velikih mest. Najbolj
               očitni primer je seveda Ljubljana, o kateri smo govorili, ki bo izgubila po izračunih
               do 8 milijard tolarjev.</p>
               <p>Predvsem bi rad opozoril na nekatere stvari, na katere so opozorili že nekateri
               kolegi pred menoj. Kolega Kumer je opozoril o fenomenu, ki jih imajo takšna mesta, ne
               samo Ljubljana, tudi druga, da prihaja v to mesto veliko število ljudi na delo,
               vendar seveda njihova glavarina in dohodnina pa ostaja tam, kjer stanujejo, kar je
               seveda na določen način razumljivo in jasno, ti obremenjujejo infrastrukturo, vendar
               ne prispevajo k njenemu razvoju, ker Ljubljana pa večja mesta ne dobijo deleža od
               davka na dobiček podjetij, ki bi recimo lahko to močno spremenili.</p>
               <p>Hkrati se je potrebno zavedati tega, kolega Krivic je pred tem že govoril o neki
               karti, o pregledu prostorske distribucije ljudi, prebivalstva po občinah v Sloveniji
               od popisa 1991 do popisa 2002. Kaj ta karta pokaže? Pokaže upadanje števila
               prebivalcev v večjih slovenskih mestih - Maribor, Celje, Ljubljana. Pokaže upadanje
               prebivalstva v žepnih predelih, ki so izven koridorskega razvoja. Kaj sedaj to pomeni
               za Ljubljano in za večja mesta? Predvsem to, da se postopoma s suburbanizacijo selijo
               prebivalci iz mesta, z njimi pa odhajajo tudi davki, takse in vse druge stvari in
               zato seveda se zgodi tisto, kar je dobro znano opisano v literaturi kot kriza mest,
               ker ljudje gredo ven, gredo z njim davki, ker gredo ven davki imajo mesta manj
               denarja za obnovo in razvoj infrastrukture, zato ljudje še bolj gredo ven in stanje
               se poslabšuje. V centralnih območjih slovenskih mest imate opravka že nekaj časa s
               temi procesi in na to ta zakon seveda ne odgovarja.</p>
               <p>Rad bi izredno poudaril, da imajo velika mesta in večja mesta v Sloveniji probleme
               čisto drugega ranga, kot jih imajo seveda manjše občine, da je samo problem javnega
               transporta ob večjih mestih Ljubljana, Maribor, obala, jasno povezan s kvalitativnim
               preskokom na drugi vir prevoza, ki pomeni izjemne stroške in jih sploh ni možno
               primerjati in to seveda ni nikjer upoštevano.</p>
               <p>Dejstvo je, da so slovenske občine zelo različne in da jih obravnavamo po enotnem
               kopitu in s tem, ko jih obravnavamo tako, povečujemo razlike med njimi. Predlog, ta
               zakon o financiranju občin ima hibe, poleg tega še dodatno hibo, da premalo upošteva
               ta tekmovalni značaj med posameznimi kraji, občinami ali celo regijami, kajti jasno
               je, da bodo občine v tem sistemu financiranja še naprej ohranjevale strategijo, po
               kateri je najbolj pomembno priti do večne stopnje te tako imenovane izravnave, kajti
               to je najcenejši vir dohodka za občino in iz tega lahko tudi pojasnimo zakaj je v
               tolikem številu slovenskih krajev ta nimbi efekt, ne graditi na mojem dvorišču, tako
               močan, zato, ker občine nimajo od tega nič, ker novo podjetje, pa naj bo še tako
               nedolžno, prinese samo stroške, probleme, prevoz, od njega pa nimajo nič in imajo
               raje samo glavarino ali pa izravnavo in zato imamo ta fenomen, da se danes v
               Sloveniji v številnih občinah branijo novih lokacij, novih industrij in tako naprej.
               Zato je to zelo slabo.</p>
               <p>Še enkrat se vračam k katastrofalnemu prejšnjemu zakonu o financiranju občin, o
               katerem govorita gospod Jazbec in gospod Pukšič. Če bi pogledala to prostorsko
               distribucijo rasti, bi videla, da govorita "nonsence", neresnico in laž. Pokazalo bi
               se, da je od leta 1991 do leta 2002 upadala poleg treh, štirih večjih mest
               prebivalstvo še na žepnih, robnih območjih Bovško, Brkini, Čičerija in tako naprej in
               v Prekmurju, da pa so rasle vse občine, ki so bile v koridorju, torej ni bilo delitev
               podeželje mesta, ki naj bi profitirala in podeželje izgubljalo, ampak bi bilo delitev
               koridor ne koridor z izjemo večjih mest, kjer je, kot sem rekel, je prebivalstvo
               upadalo. Torej, ni res, da je prejšnji zakon povzročal takšne učinke, čeprav sam tudi
               menim, da ni bil dober. In zato ne govoriti floskul, ki ne držijo in prikažejo
               iskrivljeno sliko.</p>
               <p>Kaj pomeni to za slovenski razvoj v perspektivi? Pomeni to, da bodo mesta zgubljala
               svojo temeljno funkcijo, da so generator razvoja na širšem območju svojega vpliva.
               Pomeni to, da bodo večja mesta, ker bodo ta zgubljala na pomenu, v naši bližini, ko
               ne bo več mej, Gradec, Trst tudi Zagreb prevzemala dominantno funkcijo v slovenskem
               urbanem sistemu. Pomeni to, da bo Slovenija urbano razsrediščena. Pomeni to, da bo
               predvsem tudi Ljubljana izgubljala svojo vlogo glavnega središča, torej središča
               Republike Slovenije in Maribor. In zato je treba povedati, da je takšna politika, kot
               je bilo že rečeno, usodna ne samo za mesta, ampak tudi za podeželje, zato ker je
               zasnovana ekskluzivno in na izhodišču napačnih predpostavk. Hvala lepa.</p>
            </sp>
            <sp xml:id="SDZ4-Redna-21-2006-11-03.sp47">

               <speaker>PODPREDSEDNIK SAŠO PEČE:</speaker>

               <p>Hvala tudi vam. K razpravi se je prijavil minister. Izvolite.</p>
            </sp>
            <sp xml:id="SDZ4-Redna-21-2006-11-03.sp48">

               <speaker>DR. IVAN ŽAGAR:</speaker>

               <p>Hvala. Mislim, da se moram vseeno odzvati. Namreč, ker se vztrajno ponavljajo
               nekatere stvari, ki pa dejansko ne držijo.</p>
               <p>Dejstvo je to, da ta zakon pokriva vso specifiko vseh občin, ki jih pri nas imamo.
               Jaz sem že to povedal, da potem, če bi želeli posebej obravnavati, potem bi morali
               imeti 210 zakonov, ker imamo 210 občin in specifike so zelo različne in to se
               pravzaprav kaže skozi razpravo posameznih razpravljavcev.</p>
               <p>Kar zadeva antiurbano politiko, jaz se s tem ne morem strinjati. Če se že na eni
               strani pove, da Ljubljana izgubi skozi ta zakon 8 milijard in to smo pojasnili, zakaj
               do tega pride, potem je treba sočasno povedati, da pa Maribor skozi ta zakon pa
               dodatno dobi milijardo pa pol, da Celje dobi slabo milijardo in da dobijo pravzaprav
               vsa mestna središča dodatna sredstva, kar pomeni, da v tem primeru zakon pa njim
               pomaga pri njihovem razvoju. In še enkrat ponavljam, kar zadeva glavno mesto, se
               strinjam s tem, da bi morali imeti svojo specifiko in svojo težo. Težo mora imeti in
               zato ima, verjetno zato imamo zakon o glavnem mestu. Ampak zakon o glavnem mestu je
               treba dejansko tudi izpeljati, uveljavi ga je potrebno. Speljati ga morata obe
               strani.</p>
               <p>Sedaj, če se že o tem pogovarjamo, če so to vprašanja, potem moram povedati, da v
               dveletnem delu se nihče z Ljubljanske občine ni pri meni oglasil kot ministru za
               lokalno samoupravo. Je pa res, da nisem jaz kot minister pristojen za ta zakon, ampak
               da je drugi minister. In tudi sicer z bodočimi pokrajinami se pa nekatera vprašanja,
               ki so bila postavljena, bodo reševala na nivoju pokrajin, ker so tipično pokrajinska,
               kar zadeva recimo ta mestni oziroma daljinski promet. To so tipične zadeve, ki
               presegajo verjetno tudi obseg same Ljubljane skozi specifiko. Problematika, o kateri
               ste govorili, dejansko da pokriva Ljubljano in širše občine tega okolja, in to je
               recimo ena od osnovnih nalog, jaz se s tem strinjam, ki jo bo morala bodoča pokrajina
               na tem delu sigurno reševati, in kar zadeva to, veste, da se odpirajo številne
               možnosti, nove perspektive. Jaz samo upam in verjamem, da se bodo te možnosti tudi v
               bistveno večjem obsegu dodatnih finančnih virov recimo iz naslova strukturne politike
               EU v naslednjem obdobju, da se bodo ti viri znali tudi izkoristiti. Na eni strani
               imamo potrebe, ki ste jih nakazali, na drugi strani imamo možnosti, se pravi, da je
               potrebno te potrebe pripeljati do možnosti. Tukaj pa se je potrebno tudi ustrezno
               angažirati. Nič se ne zgodi samo od sebe.</p>
               <p>In še enkrat, absolutno se ne morem strinjati, da je potem to antiurbana politika,
               ker potem je edino merilo urbanosti samo Ljubljana. S tem pa se verjetno ne moremo
               strinjati in ponavljam še enkrat in odločno zavračam, kakršnokoli, s tega vidika,
               naperjenost proti Ljubljani, mestu Ljubljana, odločno zavračam. Treba je izkoristiti
               tiste možnosti, ki so na voljo in tukaj bomo tudi, kar zadeva naše službe, absolutno
               se angažirali, vendar potrebujemo pa tudi ustrezne sogovornike. Hvala lepa.</p>
            </sp>
            <sp xml:id="SDZ4-Redna-21-2006-11-03.sp49">

               <speaker>PODPREDSEDNIK SAŠO PEČE:</speaker>

               <p>Hvala. Replika dr. Pavle Gantar. Izvolite.</p>
            </sp>
            <sp xml:id="SDZ4-Redna-21-2006-11-03.sp50">

               <speaker>DR. PAVEL GANTAR:</speaker>

               <p>Kratka replika. Ne morem odstopiti od trditve, da gre za antiurbano politiko. Je pač
               preprosto to politika sistematičnega in doslednega slabljenja večjih mest. In to se
               opaža v tem zakonu, v drugi zakonodaji in tako naprej, to lahko empirično ugotovimo
               in tudi primerjamo. Ta antiurbana politika, ki se vodi v Sloveniji, ni edina, vodi se
               tudi marsikje po svetu. Kar zadeva Ljubljano, sem posebej izpostavil nekatere
               probleme kot ljubljanski poslanec, vendar bom hkrati tudi povedal, da je zakon o
               glavnem mestu lep, primeren in dober, ampak to ni glavno jedro zadeve. Pustite večjim
               mestom malo več svobode, pustite jim malo več denarja, ne vtikajte se vanje in ta
               mesta bodo našla svojo pot, tako kot so jih drugod v svetu. Vendar tega ne delate.
           </p>
            </sp>
            <sp xml:id="SDZ4-Redna-21-2006-11-03.sp51">

               <speaker>PODPREDSEDNIK SAŠO PEČE:</speaker>

               <p>Razprava, izvolite.</p>
            </sp>
            <sp xml:id="SDZ4-Redna-21-2006-11-03.sp52">

               <speaker>DR. IVAN ŽAGAR:</speaker>

               <p>Hvala. Še enkrat se moram oglasiti. Skozi ta zakon, skozi končni učinek, skozi
               analize, ki so bile narejene, dobivajo večja mesta več sredstev, razen dejansko v
               Ljubljani, to je dejstvo. Vendar še enkrat ponavljam, Ljubljana ima zakon o glavnem
               mestu, ki ga je treba uveljavljati, ima pa tudi številne druge razvojne priložnosti.
               Te razvojne priložnosti je pa treba udejanjiti in jih izkoristiti. In kar zadeva našo
               službo, še enkrat ponavljam, tudi z vidika upravljanja - čeprav to ne sodi sem -
               strukturnih skladov oziroma kohezijske politike, bomo k temu absolutno pristopili in
               pomagali. Ponavljam pa še enkrat, ta zakon ni zakon o glavnem mestu, ta zakon je
               zakon o lokalni samoupravi in namen tega zakona je, da se mora skozi tiste naloge, ki
               so občinam naložene, skratka, prebivalkam in prebivalcem kjerkoli po Sloveniji
               omogočiti primerljive pogoje za življenje.</p>
            </sp>
            <sp xml:id="SDZ4-Redna-21-2006-11-03.sp53">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Drago Koren.</p>
            </sp>
            <sp xml:id="SDZ4-Redna-21-2006-11-03.sp54">

               <speaker>DRAGO KOREN:</speaker>

               <p>Hvala za besedo. Lep pozdrav gospodu ministru s sodelavci, poslankam in poslancem!
               Mislil sem, da smo si v tej dvorani danes enotni vsaj v tem, da obstoječe
               financiranje občin ni dobro in da s tem niso zadovoljne, vendar po zadnjih razpravah
               niti te enotnosti ne čutim več.</p>
               <p>Za začetek bom prebral nekaj izsekov iz zapisa nekega posveta, ki so se ga udeležile
               občine in na katerem so razpravljale o aktualnih problemih v lokalnih okoljih. "Eden
               temeljnih problemov delovanja lokalnih skupnosti je koncept financiranja občin, ki se
               je v praksi pokazal kot neprimeren in ne razvojno naravnan. Zato je nujno, da se
               sprejme nov zakon o sistemu financiranja lokalnih skupnosti." Prebral bom še naprej,
               tako kot je napisano, kjer je tudi našteto, za katero občino kaka stvar velja.
               "Velikega pomena je, kako so lokalne skupnosti motivirane za razvoj gospodarstva.
               Kljub temu, da so občine razvojno naravnane, brez stimulacije ne bo možen njihov
               nadaljnji razvoj. Investicijska moč občin je slaba, zato kljub razvojnim projektom
               programi ne morejo zaživeti <stage>(Železniki, Loška dolina, Izola, Mozirje, Hrastnik,
               Nazarje)</stage>. Ob vzpostavitvi lokalne samouprave je bilo bistveno več sredstev za razvoj
               lokalnih skupnosti kot sedaj. Lahko se zgodi, da občine ne bodo več gonilo razvoja,
               ampak le servis za razdeljevanje sredstev, za to pa župani niso potrebni <stage>(Gornji
               grad)</stage>. S proračunskimi sredstvi občine komaj krpajo ceste ali pa kvečjemu zgradijo
               kakšno šolo, zato večjih nalog praktično niso sposobne izvajati <stage>(Mozirje,Semič)</stage> v
               Semiču ni razvojnega denarja, saj znaša primerna poraba okoli 350 milijonov SIT, le
               20% teh sredstev lahko namenijo za investicije. V Bohinju so opozorili, da brez
               dodatne finančne pomoči države občine ne morejo financirati, saj nimajo dovolj
               proračunskih sredstev za ureditev osnovne komunalne infrastrukture, vode, ceste in
               večji industrijski zagon. Poleg tega leži skoraj tri četrtine občine Bohinj v območju
               Triglavskega narodnega parka, ki velja za nacionalno svetinjo, ki pa si je niso
               izmislili Bohinjci. Potrebovali bi kapital za čuvanje te naravne dobrine, hkrati pa
               zagonski denar za razvoj tega območja in tako naprej.</p>
               <p>Mogoče še to, razdelitev javnih sredstev med državo in lokalnim nivojem, je
               neprimerljiva z Evropo, saj slovenske občine dobijo bistveno manj sredstev kot v
               drugih evropskih državah. To so predstavniki Celja, Zreč izjavili. Opozorjeno je
               bilo, da bi lahko državni svet opozoril na ta problem in vplival, da se sredstva, ki
               ostajajo na ministrstvih, prenesejo na lokalni nivo.</p>
               <p>Pa naj to branje končam z mojim Šoštanjem. V Šoštanju pričakujejo, da bodo poslanci
               ob obravnavi zakonodaje, ki se nanaša na lokalno samoupravo in financiranje občin,
               sprejeli takšne rešitve, ki bodo sprejemljive za okolje in bodo znali prisluhniti
               ljudem. Meni se zdi zelo pomembno, da ob sprejemanju tega novega zakona o
               financiranju občin res prisluhnemo občinam. Občine so povedale, katere težave imajo,
               zakaj je treba spremeniti določene zadeve, in ob tem, kar se je dogajalo v zadnjem
               dolgem obdobju, da so dobivale samo dodatne naloge, da pa zato niso dobivale dodatnih
               sredstev, ni pričakovati, da bodo občine zadovoljne s takim načinom financiranja. In
               jaz moram tukaj še enkrat poudariti, kar je bilo danes že večkrat poudarjeno, da je
               ta vlada imela posluh za lokalne skupnosti, da smo povečali sredstva za delovanje
               občin in da si za to tudi prizadevamo.</p>
               <p>Pa, če sedaj govorim samo za Novo Slovenijo, tudi v Novi Sloveniji se zavzemamo za
               samostojnost občin, vključno s finančno avtonomijo, ki varuje lokalno samoupravo pred
               posegi države. Zavzemamo se za povečanje neposrednih prihodkov občin. Če država
               prenese na občine naloge iz svoje pristojnosti, ji mora zagotoviti potrebna finančna
               sredstva. Manjšim demografsko ogroženim območjem se zagotavlja finančna izravnava.
               Potrebno pa je oblikovati objektivna in pregledna merila za dodeljevanje finančnih
               sredstev. To imamo mi zapisano v svojem programu, kar se tiče lokalne samouprave in
               financiranja občin. Prepričan sem, da prav ta zakon prinaša ta nova merila, nove
               okvire za financiranje občin. Res je, da s sprejemom tega zakona ne bomo dobili kar
               naenkrat zelo bogatih občin po celi Sloveniji. Ne pričakovati, da bodo po sprejemu
               tega zakona vse občine zadovoljne in da bo razvoj šel v nebo, če po domače rečem,
               ampak trend preusmeritve pa bo prav gotovo povzročil tudi ta zakon.</p>
               <p>Pa še kakšno repliko, na to kar je bilo danes v tej dvorani že povedano, rečem. Eden
               od razpravljavcev je govoril o tem, da ni v zakonu nič o pokrajinah. Pokrajin še
               nimamo. In verjetno bo še nekaj časa trajalo, da bomo pokrajine dobili. Sem pa tudi
               osebno prepričan, ko bomo prišli, če bomo prišli do pokrajin, da bo to potegnilo
               potrebo po spremembi tega zakona o financiranju občin, ker sigurno se bodo takrat
               spremenile tudi naloge, tako kot države, tudi jaz mislim, da lokalnih skupnosti in da
               bo potrebno spremeniti tudi financiranje.</p>
               <p>Prepričan sem, da bo ta zakon, ki ga danes obravnavamo, imel za posledico malo bolj
               skladen razvoj občin, da ne bo prihajalo do tako velikih razlik, kot jih imamo danes.
               Hvala lepa.</p>
            </sp>
            <sp xml:id="SDZ4-Redna-21-2006-11-03.sp55">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima mag. Tomaž Štebe.</p>
            </sp>
            <sp xml:id="SDZ4-Redna-21-2006-11-03.sp56">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik. Spoštovani gospod minister, kolegice in kolegi!
               Jaz sprejemam zakon o financiranju občin kot pomembno spremembo dosedanje ureditve.
               Seveda pa mislim, da nas temeljna ureditev pravzaprav še čaka. Tudi glede te
               spremembe vmesnega nivoja oziroma uvedbe vmesnega nivoja pokrajin, kot je rekel že
               kolega Koren. Ta zakon je v bistvu dobra dopolnitev prejšnje ureditev, prejšnjega
               zakona, seveda, pa tako kot država Slovenija gleda na teh 210 občin oziroma vlada,
               ministrstvo, tako tudi EU gleda na tistih 300 regij v Evropi in poskuša na nek način
               uskladiti, nekako kohezijsko izenačiti zaostanke v razvoju oziroma ujeti razlike v
               strukturnih nerazvitostih. Veliko lažje bi bilo to narediti skozi mehanizem urejanja
               zadev prek, po mojem mnenju, davčne zakonodaje, s tem, da bi se vse pomembne
               obveznosti občin, ki danes najbolj bremenijo občinske proračune in se tega prebivalci
               in volivci ne zavedajo, ko pričakujejo bistveno več narejenega, da bi se te
               obveznosti in seveda tudi deli davčnih virov prenesli na državo. Potem ne bi imeli
               problemov, da nekomu jemljemo, drugemu dajemo, ali da nekomu ne dajemo dovolj glede
               na njegovo stanje v razvoju.</p>
               <p>Mislim, da tudi ni res in je zelo ozko in enostransko gledanje nekaterih, ko se
               govori samo o enem vidiku. Ampak, če pogledamo stanje, ki je trenutno po slovenskih
               naseljih, mestih, je treba upoštevati tako izobrazbeni nivo zaposlenih, gospodarsko
               dinamiko, gospodarski razvoj, stanje infrastrukture in vse tisto, kar prinašajo
               elementi terena in elementi demografije. V glavnem pa ta zakon izboljšuje in dodaja k
               tema dvema elementoma, ki sta po mojem mnenju skozi formulo zelo krivična in nikoli
               ne moreta ujeti prave solidarnosti, ki jo pravzaprav posamezni predeli potrebujejo.
               In ravno ta raznolikost občin v Sloveniji, ki je samo pozitivna, kajti tudi manjše
               občine kot večje občine ali mestne občine ali prestolnica, je vsaka zase svoj
               avtonomen subjekt in naj na svojem lokalnem nivoju bo čim bolj uspešna v razmerah, v
               katerih mora delovati. Žal pa so ti zaostanki takšni, da jih na nek način država
               poskuša korigirati in solidarnostno pomagati. Seveda, najmanj prijetno je nekomu
               vzeti, drugemu dati, nihče pa ne pogleda na to, da tisti katerim se sedaj recimo
               zaradi spremembe nekaj, tako se reče, vzame, pravzaprav so ves čas dobivali, bistveno
               dobivali, po mojem mnenju, ravno na tej gospodarski dinamiki in na izobrazbeni
               strukturi svojega prebivalstva, da ne rečem po višini plač. Hkrati se jim pa
               zmanjšujejo nekateri stroški zaradi demografskih gibanj, odseljevanja na podeželje.
               Zato jaz zagovarjam, da bi morali prevzeti ene vrste evropski model in dejansko na
               osnovi strukturnih zaostankov in razvojnih potreb lovljenja neke razvitosti povprečne
               razvitosti ali potrebne razvitosti, dajati tem okoljem tisto, kar za to, da
               nadoknadijo razlike, potrebujejo. Sedaj pa še vedno kljub temu, da je ta zakon
               pomembna sprememba in poskuša na nek način solidarnost povečati ali tisto kar nekdo
               pridobiva na osnovi prednosti, ki jih ima recimo prestolnica, to.../nerazumljivo./..
               v smislu solidarnosti, kar je pozitivno. Ne gledati samo na to, da je nekdo sedaj
               nekaj izgubil, ta nekdo je po mojem mnenju leta in leta to pridobival, kajti iz
               podeželskega okolja ljudje, glede na to, kje so službe za njihovo stopnjo izobrazbe,
               ti ljudje odhajajo v mesta, ti ljudje so najbolj ustvarjalni in propozivni.</p>
               <p>Žal je še vedno najpomembnejši element financiranja občin dohodnina, ki popolnoma
               napačno usmerja v nekaterih občinah, ki gledajo bolj ozko in samo ta davčni vir, v
               napačno smer, ki še povečuje neke razlike ali pa znotraj teh občin ustvarja napačno
               razvojno strategijo. Pričakujem, da bo vlada prej ali slej pristopila k nekemu
               integriranemu pristopu, kjer se bodo vzgojno-izobraževalno-socialni elementi na nek
               način integrirali v neko celovito sliko in se ne bo reševalo samo parcialno, tako kot
               zdaj, s posameznimi zakoni, kjer so izboljšave, vendar ta vseobsegajoči konglomerat,
               če bi se ga primerno lotili, bi morebiti pripeljal k manj problematičnim ali pa manj
               diskutabilnim rešitvam. Kajti poleg vsega bi lokalna okolja lahko imela kot pomemben
               vir okoljsko-prometni vir, recimo, ki v tej strukturi ni zaobjet, ali pa vire s
               področja javno-zasebnih partnerstev, tistih, ki jih zaenkrat zaradi predpisov niti ne
               smemo upoštevati. Neka tržno naravnana javno-zasebna partnerstva danes ni možno
               koncesionirati ali taksirati, na nek način iz teh virov črpati tudi neke razvojne
               prihodke za ta okolja, kajti gospodarska dinamika naj bi bila motivacija tudi za to,
               da se iz tega črpajo neki viri, pravzaprav ne v smislu obdavčitev, ampak v smislu
               pridobivanja virov za dodaten zagon in razvoj.</p>
               <p>Tako da ta zakon kot tak sprejemam kot neko vmesno pomembno fazo pri tem
               usklajevanju, mislim pa, da bo treba narediti bistven premislek in na nek način
               integrirati te okoliščine v ustrezno, boljšo in celovito rešitev. Hvala lepa.</p>
            </sp>
            <sp xml:id="SDZ4-Redna-21-2006-11-03.sp57">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca dr. Slavka Gabra. <stage>(Ga ni.)</stage> Besedo ima poslanec Anton
               Kokalj. Izvolite.</p>
            </sp>
            <sp xml:id="SDZ4-Redna-21-2006-11-03.sp58">

               <speaker>ANTON KOKALJ:</speaker>

               <p>Hvala lepa. Razprava, ki smo ji priče danes, je potekala, če se prav spomnim,
               približno pred devetimi leti, ko se je bistveno spremenil zakon o financiranju občin.
               In mislim, da ta razprava dejansko zamuja za približno devet let. In če bi se takrat
               stvari začele odvijati v to smer, v katero se odvijajo danes, bi bili danes verjetno
               že na bistveno višji stopnji finančne avtonomije občin in tudi izenačitve osnovnih
               standardov v občinah, ki še danes pravzaprav niso dogovorjeni in očitno še nekaj časa
               ne bodo.</p>
               <p>Glede na to, da je splošna razprava, bi mogoče na začetku rekel samo to, da se
               zavedam, da je financiranje občin izrazito interdisciplinaren projekt, ki mora biti
               projekt vlade, eno samo ministrstvo tak projekt zelo težko kvalitetno uskladi, kajti
               občine so neke vrste lakmusov papir vseh politik, ki jih je oblast v preteklosti
               peljala in ki jih pelje trenutno, namreč občine se praktično dotika vse, kar se je
               uradno ali posredno dotika in za kar je pristojna in tudi tisto za kar ni pristojna,
               prej je bilo omenjeno gospodarstvo.</p>
               <p>Sam menim, da je predlog zakona neki popravek v smer nekoliko večje pravičnosti in
               solidarnosti v okviru približno iz tega fonda, približno govorim, čeprav je res, da
               je potrebno povedati, da v tem mandatu je ta vlada pokazala bistveno več volje, da se
               to področje začne tudi s finančnega področja sistemsko reševati s tem, da je povečala
               primerno porabo in tudi s tem, da poskuša sedaj v okviru kratkoročnih možnosti zadeve
               na nek način izenačevati. Vsekakor pa menim, da bi bilo možno že dosedaj ali pa v
               nadaljnji pripravi ali pa predelavi tega predloga vseeno usklajevati vsebino s tisto
               zakonodajo, ki je tudi v pripravi, tu bom dal primer zakona o javnih financah, potem
               na neki način bolj stabilno urediti financiranje občin in usklajevati zakon o
               izvrševanju proračuna. Omenjeno je bilo tudi, da se zelo intenzivira sprejemanje
               zakonodaje o pokrajinah, kjer bo zakon o financiranju pokrajin gotovo eden zelo
               ključnih zakonov in če ta zakonodaja ni med seboj nekako v osnovi usklajena že na
               začetku, potem nas čaka še veliko dela in popravljanja ene, druge, tretje zakonodaje.</p>
               <p>O samem zakonu moram povedati, da še vedno pogrešam popravke, nekatere popravke, ki
               so se v teh 9-ih letih pokazali kot šibka točka obstoječega zakona. Gotovo eden od
               teh je kriterij razvitosti občin, ki je tudi kriterij, ali pa kazalniki razvitosti
               občin, ki so potem kot kriteriji za sofinanciranje investicij s strani države. Tu je
               seveda še vedno davek na dodatno vrednost, ki ga po eni strani razumemo kot obvezo po
               drugi strani pa, če je občina v bistvu upravičena do sofinanciranja recimo 20%,
               praktično vsa ta sredstva vrne nazaj v državni proračun preko davka na dodano
               vrednost, kar je preko neke vrste smešna igra, na katero so se občine navadile in se
               s tem sprijaznile.</p>
               <p>Pogrešam pa v samem zakonu vgrajene politike strategije razvoja Slovenije. Recimo
               dam samo primer, kaj bomo sedaj skozi kazalce primerne porabe bolj podpirali ali čemu
               bomo dajali prednost, kaj je strateška usmeritev, Slovenija na celotnem nivoju ali
               demografsko ogrožena področja ali demografska področja, ki prosperirajo, vemo pa, da
               je to dolgoročno največji javno-finančni problem. Tukaj jaz mislim, da se je treba na
               političnem nivoju odločiti in skozi tak zakon tudi stimulirati potem in vzpodbujati
               strateške razvojne usmeritve celotne države. Sam sem prepričan, da so občine še vedno
               osnova za skladen in trajnostni razvoj države, ne glede na to ali se pokrajine
               ustanovijo ali ne, občine bodo ostale kot so povsod po svetu, po Evropi in tudi v
               Sloveniji bodo ostale osnovna nosilka in razvoja ali pa nerazvoja, usklajenosti ali
               neusklajenosti in tudi ta zakon verjetno sam od sebe verjetno ne more nadomestiti
               tega, kar je po moji oceni že skoraj 10 let zamujeno, se pravi izenačitve osnovnega
               standarda v občinah. Občinam je treba zagotoviti osnovni standard, predvsem na
               področju infrastrukture. To se v preteklih letih ni uspelo sistemsko zagotoviti, sam
               mislim, da sicer skozi zakon o financiranju občin to neposredno ni mogoče, je pa
               treba skozi drugo zakonodajo. Treba je pomagati občinam zgraditi osnovno
               infrastrukturo, kajti tudi zato, ker smo vstopili v Evropsko unijo in sam ocenjujem,
               da samo čakati na evropska sredstva iz kohezijskih in strukturnih skladov bo verjetno
               premalo, bo treba zadevo sinhronizirati, ta zakon in tudi drugo zakonodajo, predvsem
               kot sem že prej rekel zakon o javnih financah, zakon o izvrševanju proračuna in
               zakonodajo na posameznih ministrstvih, predvsem na področju okolja in prostora.</p>
               <p>Še eno vprašanje za vlado, glede zadolževanja občin. Moje vprašanje je, zakaj,
               kakšna je obrazložitev, da se prvotno besedilo 9. člena predloga zakona o
               financiranju občin z 28. julija ni obdržalo v samem zakonu, kajti po moji osebni
               oceni bi bil ta tekst boljši, bi bil bolj transparenten in s tem bi bila določena
               neka kvota celotnega zadolževanja, ne samo zgolj za občine, ampak tudi za druge
               proračunske uporabnike, ki so povezani z občino. Predvsem to me zanima, kjer je
               razlog, da se pač tak tekst ni pustil v samem zakonu. Po drugi strani pa me zanima,
               ali je mogoče oziroma ali je mogoče pričakovati, da bi se zadolževanje občin kot
               skupni, ne vem, javni dolg ali pa skupni proračunski primanjkljaj tudi seveda vpel v
               nek mehanizem pogajanj z državnim nivojem? Ta mehanizem kolikor vem, ga Avstrija
               recimo pozna, vemo, da moramo vsako leto izpolnjevati določene kriterije pakta
               stabilnosti in glede na razvojne prioritete, se predstavništvo občin, vsaj za
               Avstrijo vem, usklajuje z državo, na katerem segmentu bo šlo zadolževanje za
               investicije, predvsem glede na razvojno strategijo države. Mislim, da ta mehanizem bi
               bilo dobro vgrajevati v ta sistem. Ta trenutek pa vemo, da nadzora nad finančnim
               stanjem občin, pravzaprav resnega, v Sloveniji ni, vsaj zdi se mi tako; če temu ni
               tako, prosim oporekajte. In dolgoročno, glede na sedanji tekst zakona o financiranju
               občin, glede na zadolževanje, mislim, da zadeva ni tako predvidljiva kot na prvi
               pogled izgleda. Prosil bi odgovor na to vprašanje. Hvala.</p>
            </sp>
            <sp xml:id="SDZ4-Redna-21-2006-11-03.sp59">

               <speaker>PODPREDSEDNIK SAŠO PEČE:</speaker>

               <p>Hvala. Mislim, da boste odgovor kar takoj dobili. Predstavnika vlade, prosim
               izvolite.</p>
            </sp>
            <sp xml:id="SDZ4-Redna-21-2006-11-03.sp60">

               <speaker>FRANCI ROKAVEC:</speaker>

               <p>Hvala za besedo. Gospodu poslancu bi za to vprašanje odgovoril sledeče; da bomo že
               kot sama služba predlagali v nadaljnjem postopku zakona v državnem zboru korekcijo
               tega 10. člena, h kateremu se doda tudi zadolževanje javnih zavodov in javnih
               podjetij, ki so v lasti lokalnih skupnosti. Prišlo je samo do neke napake, kjer smo
               najprej iskali drugo rešitev, seveda pa bo celoten koncept zadolževanja urejen z
               zakonom o javnih financah.</p>
               <p>Glede te pobude za zadolževanje občin glede usklajevanja z drugimi zadolžitvami
               glede na pakt stabilnosti, pa mislim, da jo bomo prav tako tudi ustrezno preučili.
               Vemo pa, da v tem trenutku je zadolžitev občin v globalu zelo nizka, tam cca. 1%
               bruto družbenega proizvoda. Hvala lepa.</p>
            </sp>
            <sp xml:id="SDZ4-Redna-21-2006-11-03.sp61">

               <speaker>PODPREDSEDNIK SAŠO PEČE:</speaker>

               <p>Hvala tudi vam. K besedim vabim mag. Boruta Sajovica. Izvolite.</p>
            </sp>
            <sp xml:id="SDZ4-Redna-21-2006-11-03.sp62">

               <speaker>MAG. BORUT SAJOVIC:</speaker>

               <p>Hvala lepa, predsedujoči, za besedo. Spoštovani predstavniki ministrstva, kolegice
               in kolegi! Sam, kar se tiče, zagovarjam pri financiranju občin sledeče načelo, in
               sicer, da uvedemo sistem občin, sistem financiranja občin, ker se bodo razlike med
               občinami v Sloveniji zmanjševale, to se pravi, da bodo občine sposobne iz lastnih
               sredstev financirati obveznosti in pa, da se ta sredstva pravičneje razdelijo.</p>
               <p>Recimo, če rečem primer, med občinami recimo, iz katere prihajam in pa kakšne od
               sosednjih, v naši občini je skoraj petino naselij in pa vasi dosegljivih ali pa se
               ljudje vozijo še po makadamu, medtem ko v neki sosednji občini, kjer je financiranje
               drugače, tudi po zaslugi države bolje urejeno, pa seveda asfaltirajo že poljske in pa
               gozdne poti. Mislim, da je to ena od takih pomembnejših zadev, ki ni vezana na to,
               čemu je občina dala prioriteto. Enostavno v občinah ni dovolj sredstev za vse.</p>
               <p>Ne nazadnje taka politika, ki razlikuje med občinami, vodi tudi do te težnje po
               drobljenju občin. Sam nasprotujem nadaljnjemu drobljenju in pa delitvi občin, vendar
               dokler bosta dve novo nastali občini iz ene vedno dobili več kot pa ena stara, potem
               bo v nekaterih sredinah v Sloveniji tak trend prisoten tudi pred naslednjimi
               lokalnimi volitvami.</p>
               <p>In pa tisto kar se mi zdi pomembno; sam nikakor ne nasprotujem povečanju dodatnih
               sredstev države in pa ministrstva za sofinanciranje investicij. Predlagana ureditev
               namreč omogoča tudi do 100% sofinanciranje investicij s strani države, vendar pa
               menim pri tem, da morajo biti ta sredstva občinam podeljena predvsem transparentno in
               pa, da morajo biti ta merila in pa kriteriji za razdelitev, znani seveda naprej in pa
               dostop do njih vsem pod enakimi pogoji.</p>
               <p>Zato me pri tej zgodbi moti to, da si izvršna oblast tukaj jemlje prevelike
               pristojnosti, saj bo o sofinanciranju posamezne investicije odločal vsak minister za
               svoj resor, recimo če se tudi navežem na sredino iz katere prihajam, največje naselje
               ima željo po neki obvoznici. Obveznica je nujno potrebna. Če bi bila zgrajena že
               desetletje nazaj bi bilo prepozno, vendar tudi sedaj v luči te nove zakonodaje ne
               vidim bistvene možnosti, da bi se finančno in prometno ministrstvo hitro uskladila in
               dogovorila, da bi to nujno obvoznico na državni cesti zgradili čim prej oziroma
               skoraj takoj.</p>
               <p>Takšna ureditev, kot je sedaj podana v zakonodaji pomeni tudi vgrajevanje možnosti
               političnega klientalizma in pa preferiranje nečesa na podlagi pripadnosti županov, so
               pa to zadeve, ki se tičejo, vodovodi, komunalna infrastruktura in ceste, pač nekaj
               takšnega, kar naj bi pod enakimi kriteriji pripadale tako levim, kot desnim. In zato
               še enkrat poudarjam, da ti kriteriji za sofinanciranje občin bi morali znati prej in
               vsem pod enakimi in jasnimi pogoji.</p>
               <p>Ob koncu moje razprave bi se navezal na mojega predhodnika. Te igrice z davkom na
               dodano vrednost, ko občine na eni strani dobivajo papirnato velike denarje, pomembna
               sredstva, potem pa 20% teh investicij v obliki DDV-jev vračajo nazaj, enostavno, da
               ta postopek ni potreben in smiseln. Hvala lepa.</p>
            </sp>
            <sp xml:id="SDZ4-Redna-21-2006-11-03.sp63">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Stanislav Brenčič. <stage>(Ga ni.)</stage> Besedo dajem
               poslancu Milanu Petku, izvolite.</p>
            </sp>
            <sp xml:id="SDZ4-Redna-21-2006-11-03.sp64">

               <speaker>MILAN PETEK:</speaker>

               <p>Hvala, podpredsednik. Pozdravljeni minister in njegovi sodelavci! Sam se pridružujem
               vsem tistim, ki govorite ali govorimo, da je nekaj bilo potrebno storiti z veljavnim
               zakonom, takšnim kot je, nobenega ni več zadovoljeval. Kaže tudi, da so nekateri v
               tem zakonu videli možnost tozda z ustanovitvijo novih majhnih občin pravzaprav
               najdejo priliko za razvoj infrastrukture, predvsem infrastrukture, manj pa na neke
               druge strateške zadeve. Res je, da je ministrstvo zagotovilo ali da je minister Žagar
               verjetno kar imel precejšen vpliv pri povečanju primerne porabe, da te številke 10%,
               pa mislim, da štiri in pol procentov govorijo o tem, da je razumel potrebe lokalnih
               skupnosti. Vendar je tudi res, da je na drugi strani bilo nekaj prenesenih nalog, ki
               so pa seveda te številke nekako zrevitalizirale.</p>
               <p>Torej, podlaga in razlogov za to,da se spremeni zakon je dosti in tukaj v to ni
               dvomiti. Vendar, dejstvo je, da bi takšen zakon, vsaj po moji presoji, terjal več
               sistemskih sprememb. Mislim, da je, bi rekel, bolj prilagajanje trenutnemu stanju,
               trenutnemu številu občin, nekoliko popravkov nekaterih krivic in nekaterih anomalij,
               ki se dogajajo, manj pa sistemski zakon, ki bi na dolgi rok dajal neko zanesljivost
               in dajal obet, da bodo občine pravzaprav stabilno lahko poslovale. Torej, moral bi
               biti bolj sistemski, zato da bi bil bolj sistemski mislim, da bi potreboval nekoliko
               več časa, kot je bilo do sedaj vanj vloženega. Mislim, da bi potreboval nekoliko več
               interdisciplinarnosti, torej sodelovanja tudi tistih, ki bi z raznoraznimi izračuni,
               študijami in tako dalje znali ugotoviti, da je v teh kriterijih, ki so danes
               pravzaprav skoraj edini kriteriji, ki so znani, to so kriteriji za izračun primerne
               porabe še kaj več možnosti, ki vplivajo na financiranje občin, kot pa je samo to, kar
               je že nekako prevzeto, s tem da ga na ta način samo popravljajo.</p>
               <p>S tem je po moji presoji predlagatelj zakona spet padel v neko zanko, ko zakon bolj
               prilagaja trenutnemu stanju, vključno s številom občin, ki jih mora zadovoljiti,
               namesto da bi nekaterim nastavil ogledalo, v katerem bi nekatere verjetno ugotovile,
               da kot samostojne občine nimajo več kaj počenjati, ali pa da morajo svojo občinsko
               politiko spremeniti, ne pa čakati samo na državne jasli, da iz njih posrkajo tisto,
               kar jim država zagotovi.</p>
               <p>In to je naslednji razlog za to, da je ta zakon po moji presoji neustrezen.
               Avtonomija občin je na ta način pravzaprav okrnjena, ali pa vsaj ne izboljšana; če
               nekdo to govori, mislim, da je to napačna trditev in na dolgi rok se bo pokazalo, da
               so tisti, ki so to kritizirali, imeli prav.</p>
               <p>Torej, mislim, da je razprava v državnem zboru primerna, korektna, da je dobra in
               daje pravzaprav verjetno tudi ministrstvu oziroma njegovim sodelavcem podlago, da
               bodo skušali kakšne izboljšave najti, kolikor se pač v samem zakonu dajo najti.
               Mislim, da bi bil primernejši pristop sistemski zakon, vendar drugačen sistemski
               zakon. Takšne možnosti trenutno ni, upam, da boste vsaj nekatere izračune ali pa
               nekatera razmišljanja upoštevali.</p>
               <p>Prej je bilo govora o tem, kako je bila dohodnina krivična. Seveda je bila krivična.
               Krivična je bila tudi za urbana naselja oziroma urbana območja, ne samo za tista
               območja na robu nekega dela Slovenije. To kažejo te analize. Torej, če primerjam samo
               z Mariborom, Maribor je zmanjšal število prebivalcev, mislim, da za 2%, kar pomeni,
               da je nek razlog za to. Razlog je v kvaliteti življenja, ki je bila vedno slabša,
               ljudje so se selili ven in prihajali na delo v Maribor, dohodnino ustvarjali v svojem
               okolju. Dohodnina, ki je bila vir za financiranje proračuna, je Mariboru onemogočila
               izboljšanje te kvalitete življenja. In to je posledica, ki so jo nekatera urbana
               okolja čutila, in je prav, da se je to spremenilo.</p>
               <p>Vendar se mi zdi, da na ta način, kot so ti kriteriji v 13. členu izračunani za
               primerno porabo, ravno tako tem urbanim naseljem ne dajejo prave možnosti, da bi
               videli neko perspektivo v razvoju, če bo pri tem seveda ostalo. Ta urbana naselja
               enostavno rabijo nek korekcijski faktor, ki bi omogočal, da bi z ozirom na svojo
               razvitost in objektivno danost, da so center nekega dogajanja, da se v teh mestih
               dogajajo stvari, ki se v primestnih okoljih pač ne, morajo dobiti nek faktor na
               izračun te dohodnine oziroma primerne porabe, ki bi jim omogočal pravzaprav, da
               nadoknadijo tisto, kar pa ta okolica, ki prihaja v ta mesta, nesporno povzroča -
               povzroča večje potrebe po obnovi in vzdrževanju infrastrukturnih objektov vseh vrst,
               od komunalnih pa do tistih, ki sodijo v področje družbenih dejavnosti. Bom
               ilustriral, recimo, z nekimi bazeni, športnimi površinami, ki na nek način ne
               koristijo, vsa ta okolja pa pravzaprav ne prispevajo nič. Ali je pa to avtobusni
               promet, ki ga koristijo dobesedno vsi, mestna občina ga pa mora subvencionirati, ker
               običajno se ne izide ekonomski izračun samo z ekonomsko ceno oziroma je socialni udar
               prevelik in se mora torej subvencionirati. In tega nikjer v zakonu pravzaprav ni
               upoštevanega. In te mestne občine, predvsem večje mestne občine, so, mislim, da
               upravičene do neke korekcije tega izračuna, takšnega kot pač je. Jaz osebno menim, da
               bi moral biti ta poseg mnogo večji.</p>
               <p>Kar se tiče investicij, se ravno tako pridružujem tistim, ki menimo, da bi moralo
               biti pri investicijah bolj transparentno, torej dodeljevanje teh sredstev. Menimo, da
               je v teh treh členih zakona, ki govorijo o investicijah, še vedno premalo možnosti
               vplivanja v možnosti politike. Torej trenutne aktualne politike. Zadeva se lahko
               obrne, ko boste vi tisti, ki so danes v vladajoči koaliciji, nekoč v opoziciji, boste
               po mojem isto govorili, zaradi tega je te zadeve treba spremeniti.</p>
               <p>In če na koncu, ker moram prepustiti besedo še kolegu Slavincu, dodam to zaključno
               misel. Kultura. Kultura se mi zdi, da je v tem prehodnem členu ogrožena. Torej sam se
               bojim, da ljudje v kulturi, v zavodih ne vedo, kaj jih čaka. Nikjer ni jasno
               povedano, kaj to pomeni, kakšni so ti občinski javni zavodi v kulturi, kaj jih čaka,
               na kakšen način bodo pravzaprav še šli v obdobje financiranja, kdo jim bo zagotavljal
               te vire in mislim, da je relik tega zakona, ki ste ga nenamerno povzročili in
               razmislite o tem, kako tem ustvarjalcem pravzaprav zagotoviti stabilne pogoje za to,
               da bodo prešli v financiranje pod nekimi drugimi pogoji. Lahko bi našteval mnogo teh
               primerov, vendar jih zaradi pomanjkanja časa ne bom. Hvala lepa.</p>
            </sp>
            <sp xml:id="SDZ4-Redna-21-2006-11-03.sp65">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Mihael Prevc. Izvolite.</p>
            </sp>
            <sp xml:id="SDZ4-Redna-21-2006-11-03.sp66">

               <speaker>MIHAEL PREVC:</speaker>

               <p>Hvala lepa za besedo. Pravzaprav tale že več kot štiri urna razprava kaže na to, da
               obravnavamo zelo pomembno materijo in res je, predlog zakona o financiranju občin je,
               lahko rečemo eden najpomembnejših zakonov, ki ga obravnavamo v tem parlamentu. Ne
               strinjam se z nekaterimi pred menoj, ko govorijo, da gre samo za neke parcialne
               spremembe, parcialne popravke prejšnjega zakona. Gre za sistemske rešitve, gre za
               tiste sistemske rešitve, na katere pravzaprav vsi tisti, ki se nekako kot župani ali
               pa tudi drugače soočamo z lokalno samoupravo, pravzaprav že zelo dolgo časa
               opozarjamo.</p>
               <p>Tako kot sem že prej v uvodu, v predstavitvi stališča poslanske skupine povedal, da
               vsekakor zakon zagotavlja temelj za dosego tistih bistvenih ciljev lokalne
               samouprave. To je v prvi vrsti doseči večjo avtonomijo občin. To je pravzaprav tisto
               kar smo do sedaj v obstoječem zakonu najbolj pogrešali. Pa mogoče še bolj pomembno je
               pa to, da obstoječi zakon namesto da bi zmanjševal regionalne razvojne razlike, jih
               je še poglabljal. In v tem predlogu zakona bistvo vsega vidimo v tem, da se te
               regionalne razvojne razlike med občinami zmanjšujejo. Nenazadnje veliko govorimo tudi
               o decentralizaciji naše države in predlog zakona o financiranju občin gre tudi v tej
               smeri.</p>
               <p>Večina županov, s katerimi smo bili v stiku, s katerimi smo se v preteklih dneh
               pogovarjali o tem zakonu in pa ne nazadnje informacije iz obeh dveh združenj občin,
               to je skupnosti občin Slovenije in pa zveza združenje občin Slovenije, povsod v obeh
               teh združenjih ugotavljajo, da je pravzaprav zakon na pravi poti, da je predlog
               zakona na pravi poti, da so usmeritve prave, seveda bo pa treba še marsikaj dodelati
               in jaz mislim, da so seveda glede na to, da zakon bo šel v nadaljnjo proceduro po
               normalnem postopku, da seveda, da imamo vse možnosti, da z amandmaji in s tistimi
               predlogi, ki so danes, bom rekel, nekateri zelo zelo na mestu, da jih ne nazadnje
               predlagatelj upošteva v tej nadaljnji proceduri.</p>
               <p>Poglejte, noben zakon ni optimalen, tudi ta v tem trenutku še ni. Prepričan pa sem,
               da je vendarle ta predlog zakona na pravi poti in da bomo s tem zakonom v
               nadaljevanju vendarle te razlike, ki so seveda v tem trenutku med občinami očitne, te
               razvojne razlike, da se bodo seveda te razlike zmanjšale, to je pravzaprav bistveni
               cilj tega zakona in prepričan sem, da bo ta zakon to zagotovil. Jaz sem prepričan, da
               bo danes večinsko mnenje v parlamentu takšno in tudi ugotovitev, da je zakon primeren
               za nadaljnjo obravnavo, saj tako sem slišal tudi iz ust tistih, ki imajo zelo veliko
               pripomb na ta predlog zakona, pa vendarle ugotavljajo, da neke spremembe na tem
               področju so pa potrebne. Spremembe so tukaj in seveda napnimo vse sile, stopimo
               skupaj in s pripombami in predlogi skušajmo doseči, da bo ta predlog zakona čim bolj
               optimalen. Hvala lepa.</p>
            </sp>
            <sp xml:id="SDZ4-Redna-21-2006-11-03.sp67">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima dr. Mitja Slavinec. Izvolite.</p>
            </sp>
            <sp xml:id="SDZ4-Redna-21-2006-11-03.sp68">

               <speaker>DR. MITJA SLAVINEC:</speaker>

               <p>Hvala lepa za besedo. Bom poskušal čas, ki ga imam izkoristiti na vsaj enem
               konkretnem dejstvu in sicer tukaj v obrazložitvi 13. člena vidimo, da piše, da so
               upoštevani podatki o površini, dolžini občinskih cest in število prebivalcev mlajših
               od 15 oziroma starejših od 65 let, kar naj bi celovito izražalo posebnosti posamezne
               občine. Jaz seveda sem naklonjen modelom, ki z malo parametri čim bolje opišejo
               določeno stanje, vendar v tem primeru ti štirje parametri po eni strani zadoščajo, da
               lahko celo ../Nerazumljivo./.. po drugi strani pa prav gotovo težko zagotovijo to, da
               bi celovito izražale posebnost posameznih občin, velikost ceste in pa število mladih
               in starejših to prav gotovo ni. Po drugi strani, če sedaj pogledamo, kakšna je
               struktura financiranja oziroma tako imenovani prihodek iz glavarine lahko vidimo, da
               je glavarina 30%, primerna poraba pa 70% tistega, kar občina dobi, če pač to enačbo
               razvijamo, to pride mimogrede tukaj na strani 25 oziroma v 14. členu bi bilo smiselno
               indeks tudi popraviti z razmerjem, kajti indeks je običajno s 100 pomnožen, čisto
               redakcijsko.</p>
               <p>Zakaj pravim, da to ni pravi podatek? Slišali smo že pomen regijskih središč, ki
               premalo dobijo za vzdrževanje infrastrukture, ki jo vsi koristijo, bom pa dal še
               konkreten primer, sofinanciranje predšolske vzgoje. Občine, kjer je socialni status
               nižji seveda, zaradi tega dobivajo tudi manj prihodkov, posledično pa morajo bistveno
               več sofinancirati in vlagati v samo predšolsko vzgojo. Dvakrat so te občine na
               slabšem, po eni strani manj dobijo, po drugi strani morajo več investirati, kajti več
               jim je treba zagotoviti sofinanciranje za predšolsko vzgojo. Kaj delajo? Kuri se
               razvojna masa razvojnega kapitala občine, ki bi moral biti investiran v vse kaj
               drugo, se potem zagotavlja za te namene. Žal, čas je potekel, upam da bom kasneje
               imel še priložnost v preostanku časa. Hvala.</p>
            </sp>
            <sp xml:id="SDZ4-Redna-21-2006-11-03.sp69">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Slavinec boste imeli čas, odprli bomo možnost dodatne prijave k
               časovnosti. Besedo ima poslanka Mojca Kucler Dolinar. Izvolite.</p>
            </sp>
            <sp xml:id="SDZ4-Redna-21-2006-11-03.sp70">

               <speaker>MOJCA KUCLER DOLINAR:</speaker>

               <p>Hvala lepa. Lep pozdrav predstavnikom vladne službe, kolegom poslancem pa tudi veliki
               množici verjetno drugih, ki spremljajo to današnjo sejo.</p>
               <p>Moji poslanski kolegi so v okviru svojih predstavitev že poudarili prizadevanje Nove
               Slovenije in pa tudi rezultate, ki jih usmerjamo v cilj avtonomije ali po slovensko
               samostojnosti občin, ne le tiste samostojnosti v zvezi z nalogami, v zvezi s prenosom
               posameznih nalog na občine, temveč tudi v zvezi s financiranjem. Sama lahko ocenim,
               da so bili v tej smeri od leta 2004 že narejeni eni pomembni koraki. Naj mogoče tudi
               sama spomnim, v letu 2005 je bil zvišan znesek za izračun primerne porabe za 10%,
               potem v letošnjem letu še za 4,5% in prav tako v naslednjem letu še za nadaljnjih
               4,5%. Nadalje smo v lanskem letu spremenili tudi določbe zakona o financiranju občin,
               v smislu možnosti dodatne pridobitve sredstev za največ 3%, v zvezi s črpanjem
               evropskih sredstev. V lanskem letu pa so se tudi posamezne lokalne skupnosti lahko
               prijavile in na podlagi projektov za lokalno infrastrukturo dobile še dodatna
               sredstva.</p>
               <p>Torej, že to je kar dobra popotnica novim lokalnim oblastem, novoizvoljenim županom,
               popotnica, ki je bila boljša od tiste iz preteklih let. Zato je vsekakor primerno, da
               se lotimo celovite prenove financiranja občin, tudi s tem predlogom zakona o
               financiranju občin, o katerem danes razpravljamo. Predvsem zato, ker je sedaj
               obstoječi zakon vseboval mehanizme, ki niso omogočali pravične razdelitve sredstev.
               To se kaže predvsem v zaostalosti nekaterih sedaj obstoječih občin. In če tu
               izvzamemo spretnost posameznih lokalnih oblasti v zvezi s pridobivanjem dodatnih
               sredstev in tudi včasih namerno zapostavljanje katere od občin, je gotovo eden izmed
               realnih razlogov bilo tudi to, da so bile v najslabšem položaju na podlagi
               obstoječega zakona velike, redko naseljene občine.</p>
               <p>Sama sem sicer še vedno stališča in, se mi zdi, ne samo jaz, tudi nekateri pobudniki
               za ustanovitev novih občin, da je tista spodnja meja 2.000 prebivalcev kot omejitev
               nesprejemljiva, predvsem zaradi raznolikosti, ki jo v Sloveniji imamo. In se verjetno
               tudi zato ne bomo nikoli čisto povsem razumeli in soglašali tisti iz vzhodne
               Slovenije, pa mogoče ta del bolj osrednje in zahodne Slovenije. Vendar danes ni tema
               zakon o lokalni samoupravi, zato bi nadaljevala s tem predlogom zakona o financiranju
               občin.</p>
               <p>Kot sem že omenila, je gotovo eden izmed razlogov, da večje, redko naseljene občine
               niso mogle napredovati, glede na mehanizme, ki jih je ta zakon vključeval, predvsem v
               zvezi s posameznimi kilometri cest, pa tudi zagotavljanjem komunalne infrastrukture,
               ki so v tovrstnih, torej velikih, redkeje naseljenih občinah v proračunu oziroma v
               deležu proračuna dosegle velik odstotek denarnih sredstev. Torej, za to je bilo treba
               odrezati velik kos finančnih sredstev.</p>
               <p>Kot sem že rekla, verjetno se tu s kolegom Trofenikom ne bomo nikoli v celoti
               razumeli ali pa imeli enaka stališča, glede na to, s katerega področja prihajamo. Če
               si povsem nazorno pogledamo, lahko iz enostavne slike Slovenije in razdelitve občin
               ugotovimo, da se velikost občin veča, če gledamo iz vzhoda proti zahodu. Enostavno si
               to lahko pogledamo za osvežitev spomina na spletnem portalu lokalne volitve oziroma v
               zvezi z lokalnimi volitvam, gov.si, in tam bomo lepo videli, da je to razmerje, kar
               se tiče velikosti, zelo v prid zahodnemu delu oziroma ta del iz osrednje Slovenije
               proti zahodu.</p>
               <p>Obstoječi zakon o financiranju lokalnih skupnosti je ravno pri izračunu primerne
               porabe dal premalo poudarka temu, predvsem pa te razlike ni uspel odpraviti tudi z
               drugimi dodatnimi mehanizmi in pa tudi ni uspel doseči neke izenačenosti med
               posameznimi občinami. Predvsem je problem tam, kjer so v večini hribovita področja.
               Kolega iz LDS je govoril o problemu preseljevanja v mesta. Jasno, če nima človek
               zagotovljena osnovne infrastrukture, to je tisto, da se lahko normalno pripelje do
               nekega središča, da je prisiljen tudi zamenjati bivališče. Tudi sama ocenjujem, da bo
               sam predlog zakona pripomogel predvsem tam, da se bodo ohranjala tudi redko naseljena
               območja.</p>
               <p>Predvsem pa moramo strmeti k temu, da zagotavljamo enake pogoje, kar se tiče
               kvalitete življenja. Gotovo je, da so bili prisiljeni potem prebivalci, občani v teh
               občinah, kjer so mogli sami vzdrževati lokalno infrastrukturo, ali pa tudi kulturne
               spomenike, večji del dati tudi iz lastnih prihodkov, ampak ne iz lastnih prihodkov
               občine, vendar iz svojih lastnih prihodkov. In to je tisto, v čemer vidim pozitiven
               napredek tudi tega predloga zakona, da se bo kvaliteta življenja enih občanov in
               drugih bolj izenačena.</p>
               <p>Nekaj je bilo tudi govora kar se tiče sprememb v zvezi z glavnim mestom, v zvezi z
               Ljubljano. Tukaj me čudi ta strah kolegov s strani poslanskega kluba Liberalne
               demokracije in pa SD, saj je njihov tihi kandidat se razglašal za najbolj sposobnega
               človeka in čudim se tem njihovim dvomom o zagotavljanju sredstev.</p>
               <p>Vendar pa sedaj, kar se tiče same zakonske ureditve. Zakon vsebuje tudi te
               inštrumente, zakon nima samo enega člena. Zakon ima tudi 23. člen, pa 24. člen. V 23.
               členu zakon govori, da je možno zagotavljati in sofinancirati tudi posamezne naloge
               zaradi zagotavljanja širšega javnega interesa, torej zagotavljanje dodatnih sredstev
               iz državnega proračuna v ta namen. In še omenjeni 24. člen o sofinanciranju
               investicij.</p>
               <p>In ne nazadnje, kot že danes tudi večkrat poudarjeno, pa imamo tudi zakon o glavnem
               mestu, ki si bom tudi sama prizadevala, da ne bo ostal le mrtva črka na papirju,
               temveč bo tudi mestu Ljubljani pripadal svoj delež, del, ki mu ga omogoča tudi zakon.</p>
               <p>Ocenjujem, da zakon prinaša pozitivne korake, seveda pa bomo tudi v nadaljevanju še
               aktivno sodelovali pri izboljšanju posameznih rešitev in pa podpiram nadaljevanje
               sprejemanja tega zakona.</p>
            </sp>
            <sp xml:id="SDZ4-Redna-21-2006-11-03.sp71">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Samo Bevk. Izvolite.</p>
            </sp>
            <sp xml:id="SDZ4-Redna-21-2006-11-03.sp72">

               <speaker>SAMO BEVK:</speaker>

               <p>Hvala za besedo gospod podpredsednik. Spoštovani zbor.</p>
               <p>Sedaj veljavni zakon je bil sprejet leta 1998. Vemo, kateri dve politični opciji sta
               bili takrat avtorici tega zakona. Ena izmed njih je še danes v vladi. Moram
               poudariti, da sem bil zelo nezadovoljen z zakonom, na kar sem v zadnjih osmih letih
               že velikokrat opozoril. Posebej pa je v zadnjih dveh letih na te slabosti opozarjala
               občina Idrija. S tega vidika novi zakon podpiram, vendar ima kljub temu še veliko
               pomanjkljivosti. Obenem pa se zavedam, da je ni formule v Sloveniji, s katero bi
               lahko zadovoljili vseh 210 slovenskih občin.</p>
               <p>Predlog zakona je brez ustreznih izračunov, kar seveda bistveno otežuje presojo
               predvidenih učinkov, obravnavanje navedenega zakona v času lokalnih volitev pa je
               nekorektno do občin, do tistih občinskih svetov, ki so odšli in tistih, ki še niso
               formirani, do tistih županov, ki so odšli in novih, ki še niso morali povedati
               stališča do tega zakona, tako da bi bilo bolje to obravnavo imeti v bolj umirjenem
               času, ne pa v žaru lokalnih volitev.</p>
               <p>Prav tako ocenjujem, da samo izhodišče za pripravo zakona ni ustrezno, saj gre
               veliko bolj za prerazporejanje sredstev med občinami, kot za povečanje deleža bruto
               družbenega proizvoda, namenjenega za delovanje lokalnih skupnosti, ki je v okviru
               Evropske skupnosti med najnižjimi.</p>
               <p>V zvezi s primerno porabo lahko rečem, da kljub spremenjenim pondorjem v formuli še
               vedno ostaja nesporna ugotovitev, da ta formula še naprej ohranja uravnilovko oziroma
               jo celo še povečuje, saj se ukinjajo koeficienti za občine s sedežem v krajih, kjer
               so bili sedeži bivših občin oziroma za mestne občine. Poleg tega predlagam, da se
               doda koeficient za območje s težjimi geografskimi in klimatskimi pogoji oziroma za
               gorske oziroma hribovite občine.</p>
               <p>Glede sofinanciranja investicij pa bi rad povedal to, da je zakon pripravljen s
               predpostavko, da bodo sredstva primerne porabe vsem občinam zagotovila finančne
               zmožnosti za opravljanje njihovih nalog in če bo temu res tako, ni več razloga za
               diferencirano sofinanciranje investicij na lokalni ravni, potem bi bila najboljša
               rešitev 50% participacija teh investicij s strani države vsem občinam, kot je to
               veljalo do leta 1999, le tako bi lahko zagotovili spoštovanje načela enakopravnosti
               vseh občin.</p>
               <p>In na koncu bi opozoril, ker zmanjkuje časa, še na 43. člen zakona, ki govori o
               prenehanju financiranja javne službe občinskih zavodov v kulturi. Mislim, da je
               navedena določba zakona v nasprotju z odločbo Ustavnega sodišča Republike Slovenije,
               ki eksplicitno govori o dejstvu, da gre v teh primerih za preneseno nalogo, kjer bi
               po načelu tega zakona morali v matičnem zakonu sprejeti določbe, ki bi občinam
               zagotavljala dodatna sredstva za izvajanje teh nalog. Hvala lepa.</p>
            </sp>
            <sp xml:id="SDZ4-Redna-21-2006-11-03.sp73">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Martin Mikolič.</p>
            </sp>
            <sp xml:id="SDZ4-Redna-21-2006-11-03.sp74">

               <speaker>MARTIN MIKOLIČ:</speaker>

               <p>Hvala za besedo. Še enkrat lepo pozdravljeni. Najbrž je res, da bomo lahko poslanci
               rekli, da smo sprejeli dober zakon, če bodo s tem zakonom zadovoljne tudi lokalne
               skupnosti. To pa pomeni, če bodo lokalne skupnosti imele večjo finančno moč in glede
               na pripravljen zakon in analize, kaj to pomeni v bodoče za lokalne skupnosti, bi se
               naj to tudi uresničilo. Ravno s tega vidika še enkrat pozdravljam ta predlog,
               predlog, ki pomeni na eni strani, kot je že bilo večkrat rečeno, določena
               prerazporeditev sredstev, na drugi strani pa tudi več sredstev iz državnega proračuna
               za lokalne skupnosti.</p>
               <p>Tudi sam sem mnenja, da bi morda bilo vmesno pri izračunu primerne porabe upoštevati
               še kakšen faktor, vendar je tudi res, da so tako raznolike občine po Sloveniji in
               težko se je prilagoditi vsem 210-im.</p>
               <p>Sem pa zelo zadovoljen, da je zakonodajalec prisluhnil pravzaprav problemu, s
               katerimi so se občine zgleda, vsaj tako je v preteklosti kazalo, največ ukvarjale
               oziroma imele največ problemov, to je na področju cestne infrastrukture, se pravi za
               ta področja so občine morale namenjati največ sredstev in da so se ravno pri formuli,
               kjer so se upoštevale lokalne ceste, še sedaj dodatno vključile javne poti in ponder
               pred tem parametrom se je kar precej dvignil. To pomeni, da bodo občine, v katerih je
               veliko cest za vzdrževanje, pridobile več sredstev.</p>
               <p>Imam pa sicer en pomislek glede javnih poti oziroma realnih vrednosti, glede na to,
               to bi rad opozoril, da smo v preteklosti morali se lotiti v občinah zakona o
               kategorizaciji cest, kjer smo lokalne ceste oziroma se lokalnih cest lotili dokaj
               resno in tudi pridobili na ministrstvu za promet, bi rekel, soglasje o dolžini teh
               cest. Najbrž pa vsi skupaj vemo, da javne poti so pa bile oziroma te dolžine bolj po
               domače narejene oziroma se tudi ministrstvo ni tako restriktivno vključevalo zraven
               pri dolžinah, tako da bi bilo to tudi umestno, da se ta zadeva, sicer se to nanaša na
               drugo ministrstvo, preveri, da so res tukaj objektivni parametri in da smo občine med
               seboj enakovredne.</p>
               <p>Kar se tiče finančne neodvisnosti oziroma na eni strani lastnih virov in na drugi
               strani finančne izravnave, bi dodal samo to, glede na to, da je bilo toliko polemik,
               da smo še vedno finančno odvisni kljub temu oziroma precej večjem delu od države.
               Moram povedati, da v ta del se jaz ne bi preveč spuščal, saj lahko na veliko
               debatiramo, koliko pa je občin v Sloveniji, ki bo imelo toliko lastnih virov, da bomo
               rekli, da ne bo na finančni izravnavi. Dobro, sedaj je nastavljen nov sistem, kako
               oblikovati te vire, določeni davki, ki bi naj bili državni se bodo prenesli na občine
               in pravzaprav to zadosti tistemu, da lahko rečemo, da je toliko in toliko občin pa
               sedaj oziroma da toliko in toliko občin v Sloveniji pa ni več na finančni izravnavi.
               Kajti vemo, da 35% dohodnine je pa res tisti edini lastni vir oziroma eden od
               lastnega vira občine in pač tega procenta ne moremo zviševati, glede na to, da bi
               potem nekatere druge občine "izštrlele" ven .../Opozorilni znak za konec
               razprave./... Hvala.</p>
            </sp>
            <sp xml:id="SDZ4-Redna-21-2006-11-03.sp75">

               <speaker>PODPREDSEDNIK SAŠO PEČE:</speaker>

               <p>Hvala. In besedo dajem še ministru. Izvolite.</p>
            </sp>
            <sp xml:id="SDZ4-Redna-21-2006-11-03.sp76">

               <speaker>DR. IVAN ŽAGAR:</speaker>

               <p>Hvala za besedo še enkrat. Jaz bi najprej mogoče vseeno še opozoril, pojasnil rešitve
               z nekaterimi opozorili, ki so bile dane. Predvsem, kar zadeva najprej seveda
               sofinanciranje investicij.</p>
               <p>Odločitev, ki je predlagana v zakonu gre v tej smeri, da seveda posamezna
               ministrstva upoštevajo specifike pri načrtovanju investicij iz njihovega področja, ki
               niso nujno enotne in enake po vseh ministrstvih, zadeve so verjetno zelo različne od
               enega ministrstva do drugega. Jaz seveda pričakujem, da bodo tudi te investicije
               potem sofinancirane skozi jasne kriterije, mislim, da ne moremo govoriti o nikakršnem
               klientelizmu, ne nazadnje prevzemajo tudi posamezni ministri oziroma ministrstvo
               odgovornost za seveda sprejete kriterije, po katerih bodo pa potem sami sofinancirali
               svoje investicije. In tudi deleži sofinanciranja so lahko zelo različni, odvisno pač
               od posamezne specifike in narave investicij.</p>
               <p>Kar zadeva te zakonodaje menim, da tu ni mogoče govoriti, da sama zakonodaja prinaša
               nove manjše občine, ker kriteriji ne govorijo ne o manjših, ne o večjih, ne o
               srednjih občinah. In tudi učinki so različni. Namen tega zakona je, še enkrat
               ponavljam, v bistvu zagotoviti v tistem delu, kjer so naloge določene, občinam čim
               bolj enakomeren sistem financiranja.</p>
               <p>Kar zadeva tudi ta vprašanja, ki so povezana s samim časom sprejemanja zakonodaje
               moram povedati, pa še enkrat ponoviti, da je zakon že kar nekaj časa v razpravi, da
               so praktično občine seznanjene s tem zakonom, da smo mi nekatere rešitve že
               upoštevali pri sami končni verziji predloga zakona, ki je sedaj pred vami. Tako, da o
               tem ni mogoče govoriti, ker sicer taka razprava traja kar nekaj časa in je praktično
               nemogoče obiti čas katerihkoli volitev. Po drugi strani pa je bila sama dinamika
               priprave zakona povezana tudi s pripravo oziroma spremembami na področju davčne
               zakonodaje. Še enkrat ponavljam, da če bi se zgodilo, da zakon ne bi bil sprejet
               oziroma stopil v veljavo s 1.1.2007, v povezavi s sprejeto davčno zakonodajo, so
               potem pa občine pravzaprav na izgubi, česar pa ne želimo doseči. Tukaj gre predvsem
               za tiste občine, ki so v tem trenutku na samofinanciranju.</p>
               <p>Tudi se ne bi mogel strinjati v povezavi s formulo in seveda z mnenjem, da gre za
               prerazporejanje. Mi smo se namenoma odločili v tem trenutku za čim manjše število
               kriterijev, zaradi tega, da so zadeve čim bolj pregledne. V kolikor bi upoštevali več
               kriterijev in potrebno je tudi povedati, da tudi iz vaše razprave tukaj v državnem
               zboru je odvisno iz katerega okolja prihajate, ker potem prinašate ali predlagate
               svoje specifike v same kriterije in seveda se potem ta nabor bistveno razširi in
               zapademo v sistem tako imenovane zagotovljene porabe v, katerem smo že bili nekaj
               časa nazaj, to pa ni namen tega zakon. Namen zakona v tem delu je ugotavljanje
               stroškov, ki jih imajo občine. In to bo potrebno v prehodnem obdobju tudi izpeljati.</p>
               <p>Kar zadeva zagotavljanje dodatnih virov je pa treba zelo jasno povedati, da so
               nekateri dodatni viri že bili zagotovljeni skozi povečan obseg primerne porabe v
               letih 2005 in 2006, to je z dodatnimi sredstvi v proračunu in tudi za zapiranje
               zakona. V tem okviru so načrtovana dodatna sredstva v rebalansu proračuna za leto
               2007 in za 2008.</p>
               <p>Kar zadeva pa seveda v bistvu prejemanja vsega financiranja v obdobjih naprej je pa
               potrebno povedati, da bodo občine skozi obe združenji aktivno vključene v samo
               pripravo proračunov v naslednjem obdobju. Takrat bodo lahko s svojo vključenostjo
               utemeljevale potrebe po teh sredstvih in jaz vidim tu enega največjih prispevkov ali
               pa eno največjih dodanih vrednosti, kar zadeva ta zakon, seveda ob spoštovanju teh
               določil. In to je mogoče izjemno pomembno omeniti, ker se o tem premalo govori in
               premalo poudarja. Skratka, občine bodo pravzaprav v sprejemanju proračunov v
               naslednjem obdobju, torej po letu 2008, aktivne partnerice v načrtovanju teh
               proračunov in takrat bo ta diskusija, tudi kar zadeva delež bruto produkta, še toliko
               bolj aktualna. Zdaj pa smo v okviru javnofinančnih možnosti in okviru nalog, ki jih
               morajo občine pokrivati, povprečnino, ki je v prehodnih določbah za leti 2007 in 2008
               zapisana, v bistvu določili tudi na podlagi statistične analize stroškov občin iz
               preteklega obdobja. Seveda pa se zavedamo, da je treba, kar zadeva avtonomijo lokalne
               samouprave tudi v tem finančnem smislu, skozi povečan obseg sredstev, izvajati naprej
               in stvari peljati v tej pozitivni smeri.</p>
               <p>Kar zadeva tudi sicer te kriterije, moram še to povedati, da je treba biti tudi
               pazljiv z vidika posameznih občin. Mi smo namenoma tudi povečali utež cestne
               infrastrukture vseh občinskih cest. Tu so vključene tudi javne poti, vključene so
               mestne ulice, kar posebej poudarjam, ki bistveno prispevajo skozi sistem kriterijev
               za posamezna mesta. In občine morajo te stvari spremljati in tudi ustrezno te podatke
               ažurirati. Seveda pa ta kriterij ni pomemben samo z vidika tega področja, se pravi,
               urejanja cestne infrastrukture, ampak je praktično na nek način merilo celotne
               komunalne infrastrukture, pa še nekaterih drugih faktorjev, ki se jih lahko zajame
               skozi ta kriterij. Če bi širili na posamezna področja kriterije, potem bi bistveno
               razširili ves nabor in bi osnovni koncept tudi z vidika avtonomije odločanja
               praktično ogrozili, ker bi namreč potem preveč radikalno posegli v določanje
               posameznega dela, recimo, tudi, če hočete, proračuna, točno namensko za določeno
               področje. In ta stvar je dejansko prepuščena občinam.</p>
               <p>In še mogoče, kar zadeva prehodne določbe. Kar zadeva vprašanje financiranja
               kulture, pomeni saniranje nekega stanja. V bistvu je ideja v tem, da potem preide to
               financiranje na bodoče pokrajine, vendar je treba ta del tudi še enkrat temeljito
               eventualno pogledati, da bo ta del res urejen tako, da bodo stvari praktično
               neodvisne, tudi kar zadeva, recimo, sofinanciranje pomoči na domu.</p>
               <p>Bi pa mogoče v tem zaključnem delu poudaril še enkrat to, da je bil osnovni namen
               ali pa osnovna ideja zakona v dveh smereh. Na eni strani v tej smeri, da zagotovimo
               skozi naloge, ki so naložene občinam, v največji možni meri enakomerno financiranje
               teh nalog, kar pomeni, da bodo skozi te naloge državljanke in državljani, skratka,
               prebivalke in prebivalci Slovenije, imeli primerljive možnosti izvajanja teh nalog,
               ne glede na to, v katerem okolju živijo. Govorim seveda o primerljivih, idealno ne bo
               mogoče nikdar, ker bi pa potem verjetno morali pisati 210 posebnih zakonov za vsako
               občino posebej, ker so res specifike izjemno različne. Menimo, da je skozi to država
               zato tudi dolžna poskrbeti in v tem delu ne moremo govoriti o neki zmanjšani
               avtonomiji, čeprav je na prvi pogled mogoče res tako, zaradi tega, ker so pa finančni
               viri za zagotavljanje teh nalog v preteklem obdobju ali pa če bi posamezne želeli
               nameniti za to izjemno različno porazdeljene po Sloveniji in bi ne bilo mogoče skozi
               ta del na tak način to financirati. Zato smo se odločili za ta sistem
               financiranja.</p>
               <p>Ponavljam pa še enkrat, avtonomija v tem delu je povezana s tem, ko bodo v prihodnje
               občine aktivno sodelovale pri pripravi proračunov za naslednja leta in takrat tudi
               bile v aktivni diskusiji s samo državo.</p>
               <p>V drugem delu smo šli v smer, ker dejansko prepuščamo del odstopljenih davkov in
               druge vire prihodkov občinam za njihove samostojne razvojne naloge. Ni namen, da bi
               se iz tega vira financirale naloge, ki so naložene občinam, ampak dejansko, da bi se
               sfinancirala tista lastna razvojna hotenja in lastne razvojne ideje posameznih občin.
               Seveda ima v tem primeru bolj razvito okolje bistveno večji manevrski prostor,
               posebej še ne, ko bo po preteku tega petletnega prehodnega obdobja praktično v teh
               rešitvah celotno nadomestilo ostalo občinam oziroma bodoči davek na nepremičnine.</p>
               <p>Skratka, ta del bo omogočal tudi vodenje neke lastne razvojne politike v bistveno
               večjem oziru skupaj z drugimi odstopljenimi davščinami in koncesijskimi dajatvami in
               tudi taksami. In jaz moram tudi to reči, da jaz v tem trenutku ne poznam primerov,
               kot je bilo nekje izpostavljeno, da bi posamezne občine nasprotovale temu, da bi se
               neka proizvodnja želela umestiti v posamezne občine.</p>
               <p>V tem trenutku jaz osebno v Sloveniji še vedno ne poznam. Tako, da v tem delu sem
               prepričan, da je ta zakon v celoti v smeri povečane avtonomije oziroma samostojnega
               odločanja občin in načrtovanja občin. Ob tem moramo pri financiranju, tudi kar zadeva
               večjih središč, upoštevati še nekatere druge momente, ki so v tem trenutku aktualni,
               ne nazadnje je povečan obseg regionalnih razvojnih spodbud in ne nazadnje tudi
               prihajajoče pokrajine zato, ker nekatere naloge in nekatere vrste problemov, ki so
               bili izpostavljeni tudi danes v tem državnem zboru, recimo predvsem s prometom, so
               tipični primeri v bistvu pokrajinskih nalog oziroma jih verjetno praktično brez
               ustanovitev pokrajin ne bo mogoče kar tako razrešiti, če govorimo recimo o primerih
               dolinskega prometa, pa še nekaterih drugih.</p>
               <p>Sicer pa jaz sem prepričan in se tudi zahvaljujem za vso to razpravo, ki je bila
               zdaj tukaj opravljena v tem državnem zboru. Jaz mislim, da je bila izjemno tudi
               koristna. Mi bomo tudi pri daljnem oblikovanju predloga zakona poskušali v maksimalni
               možni meri upoštevati pripombe v danih okvirih, v danih možnosti. Zavedati se moramo
               tudi javno-finančnih zmožnosti. In ne nazadnje se je treba zavedati, da se celotna
               problematika sploh uravnavanja lokalne samouprave, posledično tudi financiranja ne
               uravnava izključno skozi samo ta zakon, ampak tudi še številne zakone oziroma
               podzakonske akte na drugih področjih. Verjetno je potrebno nekatere tudi ustrezno
               adaptirati in prilagoditi. Ampak kot sem že omenil, vsekakor bomo pri nadaljevanju
               dela na zakonu do samega zaključka poskušali upoštevati tiste pozitivne rešitve,
               sugestije v tem smislu, da se tudi ta zakon še izboljša v korist vseh naših
               državljank in državljanov. Hvala.</p>
            </sp>
            <sp xml:id="SDZ4-Redna-21-2006-11-03.sp77">

               <speaker>PODPREDSEDNIK SAŠO PEČE:</speaker>

               <p>Hvala. Z nastopom ministra smo izčrpali seznam vnaprej prijavljenih razpravljavcev.
               Glede na to, da nam je ostalo še 43 minut, pa sprašujem prisotne poslanke in poslance
               ter predstavnike vlade, da se lahko prijavijo k dodatni razpravi. Tisti, ki to
               želite, prosim da se prijavite.</p>
               <p>Možnost, ki nam jo daje 71. člen poslovnika, so izkoristili trije poslanci in
               minister. Prvi ima besedo poslanec Samo Bevk. 5 minut.</p>
            </sp>
            <sp xml:id="SDZ4-Redna-21-2006-11-03.sp78">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor! Že pred osmimi leti ste imeli v
               rokah škarje in platno in bi lahko takrat rešili nekatere stvari, ne pa šele danes.
               Seveda s tem, da bi morali povečati delež bruto družbenega proizvoda, ki bi šel za
               področje urejanja lokalne samouprave v naši državi in bi tako rešili tudi tiste štiri
               občine, ki so danes nezadovoljne s tem zakonom, v prvi vrsti pa mestno občino
               Ljubljana.</p>
               <p>Mislim, da bi bilo prav, da bi zanjo sprejeli poseben zakon, ki bi to urejeval na
               drugačen način. Kajti, kot sem prej povedal, je ni formule v tej državi, s katero bi
               bilo zadovoljnih vseh 210 občin. Bi pa rad povedal še par stvari v zvezi s tem
               zakonom. Načelo financiranja občin.</p>
               <p>Poudarjeno je načelo sorazmernosti virov financiranja z nalogami občin. Ugotavljamo,
               da je ugotovljeni strošek občin za izvajanje nalog v letu 2005 znašal, mislim da
               okrog 110 tisoč tolarjev. Sedaj, ko to preračunamo v evre, za leto 2007, pa naj bi
               bil ta znesek približno 470 evrov, kar je približno enako. Tako, da to ni nek poseben
               napredek glede na dve leti nazaj.</p>
               <p>Posebej pa je kršeno načelo samostojnosti občin pri financiranju občinskih nalog,
               saj že pripravljavec zakona predvideva, da bo finančno izravnavo prejemalo kar 107
               slovenskih občin. To je več kot polovico vseh občin v državi. Že prej sem opozoril na
               formulo o izračunu primerne porabe. Ta formula še naprej ohranja uravnilovko. Vse
               občine v Sloveniji dobijo natančno enak znesek za kilometer svoje površine, za
               kilometer ceste in javne poti za prebivalce, mlajše od 15 let oziroma starejše od 65
               let. Formula tako še naprej ne upošteva niti največjih razlik in specifik občin, kot
               so gostota poseljenosti, njena razpršenost, razgibanost reliefa, klimatske razmere.</p>
               <p>Poglejte, primer v vasici Vojsko na Idrijskem. Pade v eni zimi povprečno od 7-8
               metrov snega. V Kopru najbrž bistveno manj. Vendar za ceste dobita obe občini enako
               količino denarja. Tako lahko v mestni občini 100 milijonov investirajo v popravilo
               cest, asfaltacije, v naši občini pa 100 milijonov cest za pluženje snega in to iz
               leta v leto. V 10-ih letih tako skopni ena milijarda tolarjev za modernizacijo
               občinskih in lokalnih cest.</p>
               <p>Tako, da bi morali to upoštevati. In še vrsto drugih pripomb imam kar k nekim 10
               členom. Tako da bi mogoče glede na to, koliko imamo časa še na razpolago, dobro
               minuto, povedal tudi to glede nekorektnega, bi rekel, spodbujanja in nespodbujanja
               občin k zagotavljanju čim večjega lastnega deleža sredstev.</p>
               <p>Namreč, kot prihodek občine v posameznih letih se upošteva višina dejansko pobranega
               nadomestila za uporabo stavbnega zemljišča. Namesto povprečnega zneska na nivoju
               države, kot je to predlagano za prihodke po 21. členu sedanjega zakona, s tem se
               seveda "nagrajuje občine, ki ne pobirajo nadomestila ali pa ga pobirajo le v omejenem
               obsegu in v simbolični višini". Kaznovane pa bodo tiste občine, ki si že sedaj z
               višjo predpisano višino nadomestila prizadevajo za višjo višino lastnih sredstev. Se
               pravi, nagrajene bodo tiste občine, ki ne pobirajo tega nadomestila. Tiste, ki pa
               pobirajo, pa bodo kaznovane, s čimer seveda tvegajo tudi negodovanje občanov in
               seveda tudi slabšo voljo občanov pred volitvami. .../Opozorilni znak za konec
               razprave./... to lahko vpliva tudi na rezultat volitev. Dejansko je pa to nerazvojna
               poteza. Mislim, da bi bilo to potrebno spremeniti. Zaenkrat toliko. Hvala.</p>
            </sp>
            <sp xml:id="SDZ4-Redna-21-2006-11-03.sp79">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Mitja Slavinec.</p>
            </sp>
            <sp xml:id="SDZ4-Redna-21-2006-11-03.sp80">

               <speaker>DR. MITJA SLAVINEC:</speaker>

               <p>Hvala lepa. Naj nadaljujem približno tam, kjer sem prej zaključil. Torej, pogovarjali
               smo se o kriterijih in parametrih. Pa me zanima, na osnovi katerih kriterijev so bili
               določeni ti parametri, torej konkretne številke. Kot sem prej rekel, je od tega zelo
               odvisno, koliko katera občina dobi. Verjetno je smiselno te kriterije in parametre
               posledično nastaviti čim bolj razvojno, tako da zagotavljajo občinam razvoj in
               možnost investirati sredstva v tista področja, ki bodo po eni strani zagotovila
               osnovno poslanstvo občine, torej skrb za socialo, infrastrukturo, po drugi strani pa,
               da ne bo to šlo na račun razvojne mase. Mogoče samo kot ugotovitev. Ti kriteriji so
               žal popolnoma enaki, kot so bili do sedaj, kot so bili v zakonu, s katerim se
               verjetno zelo redki in mogoče prav nihče ni strinjal vsaj v taki obliki, kot je.</p>
               <p>Tako, da je edina smiselna projekcija ostala potem v tistem 30% deležu glavarine,
               kar pa se bojim, da ne zagotavlja pravega vsebinskega napredka. Prav gotovo bi kazalo
               razmisliti o tem, tudi v smislu razpravljanja mojega predhodnika. Ne nazadnje ne samo
               klimatske razmere. Zelo pomembno je, v kakšnem stanju so te ceste. Kajti tiste, ki so
               že od prej v slabšem stanju, zahtevajo zmeraj več vzdrževanja. Vi samo pomemben
               njihov obseg, ampak tudi stanje.</p>
               <p>O enem primeru sem prej že govoril, torej o sofinanciranju predšolske vzgoje. Takih
               primerov več nisem uspel prej zaključiti. Zakaj? Zaradi tega, ker ta delež v mnogih
               občinah predstavlja šestino, petino celotnega proračuna. To je občutno preveč, to je
               občutno preveč. Še toliko bolj, ker gre na račun drugih sredstev, ki bi lahko
               zagotovile hitrejši razvoj.</p>
               <p>Naslednja stvar, regijsko središče, če želite tudi mestne občine. Nikjer nimajo
               ovrednoteno in na noben način ne dobijo nazaj nadomestila za uporabo infrastrukture.
               Ni rezidentov, ki tja dnevno migrirajo. Način financiranja, kot je predviden, sedaj
               tega tudi ne predvideva. Nikakor ne smemo vezati to odškodnino na neke nove davke
               podjetij, ki imajo sedež, ali pa tudi drugih organizacij, ki delujejo v neki občini.
               Ampak je treba iz obstoječih prispevkov nameniti lahko tudi po vzoru. Ne nazadnje v
               obrazložitvi ste za Avstrijo napisali, da da del odstotka za to, da se izgradi
               infrastruktura, parkirišče, cestne povezave in vse drugo, kar ti ljudje koristijo,
               sedaj pa v večini financirajo, kot sem prej rekel, regijska središča, mestne občine
               in to nikjer ni upoštevano.</p>
               <p>Da ne omenjamo seveda tudi tistih funkcij širšega regijskega pomena, kot je
               zagotavljanje kulture. Prej smo tudi slišali javnega prevoza in podobno.</p>
               <p>Naslednja stvar. V transparentnosti sofinanciranja investicij smo tudi že veliko
               slišali. Zato bi tukaj dodal samo še problem zadolževanja občin, še posebej manjših
               občin v smislu zagotavljanja lastnega deleža pri kandidiranju na projektih, pri
               projektih EU ali pa tudi kakšnih drugih.</p>
               <p>Opozarjam na majhno absorpcijsko sposobnost občin in za posledično seveda, da se po
               eni strani prekomerno zadolžijo, po drugi strani ne morejo izkoristiti vseh
               potencialov, ne morejo izkoristiti tudi vseh možnosti, ki jih EU ponuja in omogoča
               vse te, po domače povedano. Enostavno nimajo v proračunu dovolj denarja, da
               zagotovijo lastni delež. Imajo pa dobre projekte in tudi možnost za kandidiranje na
               njih. Naj zaključim s tem, da je treba prav gotovo na tem mestu in v tem zakonu
               ovrednotiti in smiselno upoštevati vse nove obveznosti, ki so jim bile naložene. Ni
               pa bilo za to zagotovljenih ustreznih finančnih sredstev in drugih nadomestil. In ko
               se bo pripravljala zakonodaja za regije, je .../Opozorilni znak za konec
               razprave./... treba to vsekakor upoštevati. Vendar opozarjam, zakon o financiranju
               občin mora startati brez tiste predpostavke zato, ker se bo pričel udejanjati in
               izvajati takoj; tisto je pa žal... /Izklop mikrofona./</p>
            </sp>
            <sp xml:id="SDZ4-Redna-21-2006-11-03.sp81">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Kristijan Janc. Izvolite.</p>
            </sp>
            <sp xml:id="SDZ4-Redna-21-2006-11-03.sp82">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovani minister s sodelavci, kolegice in kolegi! Po
               petih urah razprave, ki je po mojem zelo koristna in dobronamerna za ta zakon, ki ga
               imamo na klopeh državnega zbora, kaže, da bi bilo dobro imeti 210 zakonov o
               financiranju občin. To bi bilo najbolje. Tako bi zadovoljili vse slovenske župane kot
               tudi poslance, ampak vemo, da tako pač ne gre in ne bo šlo in se bo treba sprijazniti
               z nekimi splošnimi kriteriji, ki gredo zagotovo na bolje, definitivno.</p>
               <p>Mislim, da danes vsi bolj ali manj pritrjujemo temu dejstvu, da je okvir zelo dobro
               pripravljen, dobro narejen in dokaz več, da smo potrebovali to ministrstvo, da se
               vendarle ureja tudi to področje slovenskih občin, ki so bile v preteklosti
               zapostavljene. To so dejstva.</p>
               <p>Kdorkoli je že kriv, ena ali druga opcija, ni pomembno. Bile so zapostavljene. V
               zadnjem času, hvala bogu, se zagotavlja bistveno več denarja za lokalne skupnosti, za
               občine. In dejstvo je, da smo v preteklosti občinam nalagali nove in nove obveznosti
               brez finančnih virov. To je dokazljivo s številnimi projekti, ki so jim bili dani. In
               zato so določene občine hirale, se ne razvijale in zaostajale.</p>
               <p>Dejstvo je, da so nekatere bogate občine postajale še bogatejše, revne še revnejše.
               To je dokazljivo. Tega ne govorim na pamet. Govorim na podlagi podatkov, ki jih imam.
               In dejstvo je, kar je kolega pred mano govoril, mnoge občine se v preteklosti niti
               niso mogle prijaviti na katerikoli resen državni projekt, da ne govorim o evropskem,
               ker niso imele lastnih virov in so bile obsojene na neuspeh kljub volji ekipe
               občinske uprave in tako naprej.</p>
               <p>Brez lastnih virov, brez lastne udeležbe se nisi mogel prijaviti na takšen resen
               projekt za lokalno skupnost. In zato so bile tiste revne manjše občine prikrajšane in
               niso bile sposobne parirati velikim bogatim občinam, ki so, ne po pravilu, ampak
               mnogokrat neracionalno trošile javne finance.</p>
               <p>Pa vendar, zato se mi zdi ta zakon, ta sprememba prava pot v pravo smer. Z
               nekaterimi popravki, zagotovo. To lahko še vedno do konca sprejemanja zakona
               naredimo. Prepričan sem, da je to prava smer. Verjamem pa tudi, da s temi financami,
               ki jih dajemo lokalnim skupnostim, majhnim in velikim, pa tudi majhne občine so v
               preteklosti dokazale, da so uspešne. Večina majhnih občin je bila uspešnih, kakorkoli
               nekateri ne marate teh majhnih občin, pa da jih je preveč in tako naprej. Ne, to je
               bila volja ljudi. To je bilo konec koncev tudi sprejeto. In volja ljudi je bila tudi
               takšna, da so v teh občinah zadovoljni. To je pomembno. Zakaj je prišlo do
               združevanja občin, je razlogov verjetno več: nezadovoljstvo, nepoznavanje lokalnega
               prostora, mogoče manjši interes obrobnih delov občine in tako naprej. Ampak to je že
               druga zgodba. Imamo 210 občin. Tako je prav v končni fazi. Ni rečeno, da je to končna
               številka. Morda bo še kdaj več. Ampak, to mislim, da je dokazalo, da se državljani,
               občani v takih občinah počutijo dobro, da svoje interese lažje udejanjijo, da bodo
               konec koncev prej prišli do določenega cilja, ki ga prej niso mogli v tistih velikih
               občinah udejanjiti. In kar se tiče, je pomembno tudi to, da so te majhne občine, ki
               jih imamo veliko v Sloveniji, od vzhoda do zahoda, od juga do seveda, pokazale s
               svojimi lastnimi viri, lastnimi prispevki tudi občanov itn., in da so združile še več
               energije skupaj in s tem oplemenitili ta javna sredstva, ki so jih dobile in s tem
               denarjem naredile izjemno veliko.</p>
               <p>Vedeti pa moramo, spoštovane kolegice in kolegi, da je pa še kar veliko slovenskih
               državljanov, gospodinjstev, ki v današnjem času nima do svoje lastne hiše ceste, da o
               asfaltu ne govorimo. Koliko državljanov še nima kvalitetne pitne vode v svojih
               domovih? To je skrb in to skrb lahko naredi ne država, ampak ta lokalna skupnost, ker
               vedo za te probleme, s pomočjo teh dodatnih virov. In to je ta korak v pravo smer, da
               bodo tudi občani v Prekmurju, Beli krajini, mogoče tudi v Posavju, čim prej prišli na
               tisti nivo, ker mnogi to že pozabljajo, kaj je makadam, kaj je pitna voda. To so
               dejstva. To je za življenje v Sloveniji.</p>
               <p>Majhna Slovenija, izjemne razlike v občinah, kot smo danes že večkrat slišali, z
               različnimi potrebami, željami in tudi z razvitostjo take in drugačne stopnje in vse
               to prinaša pozitiven korak. Glede tistih točk, ki ste že prej govorili, o podobnosti
               življenja vseh državljanov. Ta še daleč ni in nikoli ne bo, nikoli ne bo.</p>
               <p>Dobro pa je, če se tisti slabši približamo tistim boljšim. To pa je želja tudi tega
               zakona, pa ne samo tega, še mnogih drugih, ki jih bomo še sprejemali v prihodnjem
               času, nekaj smo jih pa že. Vendarle zahvala gre vladi, ministrstvu, da smo končno
               tudi slovenske občine neko veljavo dobili v tem proračunskem viru dodatnih sredstev.
               In vsi, ki ste pri tem kakorkoli pomagali, iskrena hvala vsem tistim, ki ste bili in
               ki smo še, da bomo te stvari še poskušali v prihodnjem času udejanjiti, da če bo
               razvoj občin šel naprej, pa še razvoj pokrajin in s tem tudi same Slovenije. Hvala.
           </p>
            </sp>
            <sp xml:id="SDZ4-Redna-21-2006-11-03.sp83">

               <speaker>PODPREDSEDNIK SAŠO PEČE:</speaker>

               <p>Hvala tudi vam. In besedo ima še minister. Izvolite.</p>
            </sp>
            <sp xml:id="SDZ4-Redna-21-2006-11-03.sp84">

               <speaker>DR. IVAN ŽAGAR:</speaker>

               <p>Hvala za besedo. Še enkrat bi rad samo pojasnil nekatere stvari. Mislim, da smo jih
               že v celoti pojasnili. Kar zadeva financiranje občin in dviga primerne porabe že v
               preteklem obdobju in to je tudi temelj za pripravo samega novega zakona, mislim, da
               je bil že v tem obdobju narejen kar precejšnji dvig. Tudi zato ne moremo govoriti
               samo o prerazporejanju sredstev. Dodatna sredstva so tudi načrtovana v, še enkrat
               ponavljam, v rebalansu in proračunu za naslednji dve leti.</p>
               <p>Kar zadeva samih kriterijev. V bistvu ima skoraj vsaka občina svojo specifiko.
               Pomeni, da ima svoje kriterije. Mi smo se potem, ko smo te preučevali, namenoma
               odločili ali pa se nam je zdela to smiselna odločitev ohraniti te kriterije, ki pa
               niso sedaj popolnoma enaki, ker v teži niso enake.</p>
               <p>In v posameznih kriterijih so zajete posamezne vsebine. Tako bodo prebivalci do 15
               let, predšolski, osnovnošolski, tisti po 65 letu specifika starejših občanov.
               Sociala, bolj izrazito in nekatere druge stvari skozi cestno infrastrukturo, seveda
               vsa komunalna infrastruktura, tudi prevozi in še bi verjetno lahko naštevali. Podobno
               velja seveda tudi za druge kriterije. Skratka, vzeli smo nekatere bolj globalne
               kriterije. Nismo šli seveda v posamezne specifike, ker teh specifik je preveč. Potem
               bi se seveda v tem smislu popolnoma zapeljali in bi res izgubili popolno nastopne
               avtonomije in bi prišli v sistem tako imenovane zagotovljene porabe.</p>
               <p>Kar zadeva samo nadomestilo. V povprečju je v tem trenutku nadomestilo v tisti meri
               zajeto, kot je bilo zajeto v kalkulativni oceni s tem, da moram zelo jasno povedati,
               da se postopno nadomestilo umika in je ta del pač povezan z zapiranjem tega zakona v
               povezavi z javno-finančnimi možnosti. Vendar že naslednje leto bo 12% nadomestila
               manj tukaj v občini in na koncu petletnega prehodnega obdobja bodo lahko v celoti o
               tem suvereno odločali. Tu gre sigurno v pozitivni smeri. Je pa res mogoče na prvi
               pogled za naslednje leto to tako. Vendar primerjava je narejena. Govorim v povprečju.
               Za občine kaže to, da je pravzaprav primerljiva ocena v primerjavi s kalkulativno
               oceno, ki pa dejansko ni imela nobene pravne podlage.</p>
               <p>Kar zadeva pa novih obveznosti, o katerih je bilo tukaj veliko povedanega. Jaz moram
               povedati seveda to ali pa še enkrat poudariti to, da v tem obdobju, vsaj po mojem
               vedenju niso nastale nove obveznosti za občine skozi sprejemanje zakonodaje v tem
               obdobju. Saj ne, da bi v naši službi te stvari zaznali, ker smo na to izjemno
               pozorni, izjemno restriktivni. Je pa seveda res, da se nekatere stvari še vlečejo
               seveda iz preteklega obdobja. Praktično so bili sprejeti zakoni oziroma podzakonski
               akti v prejšnjem mandatu. Šele sedaj stopajo v veljavo in prinašajo praktično
               posledice. Nekatere stvari bo potrebno tudi sanirati. Vendar ni mogoče, ponavljam še
               enkrat, urediti vseh problemov problematike, ki je pravzaprav ekvivalentna državni
               problematiki s posameznim specifičnim in lokalnim nivoju skozi ta zakon. Ampak je
               seveda treba imeti v vidu celoten segment zakonodaje in na to biti pozoren, ko se
               sprejema celotna zakonodaja.</p>
               <p>Tudi mi na naši službi nekatere rešitve recimo tudi v podzakonske akte predlagamo
               posameznim pristojnim resornim ministrstvom. Toliko, kar zadeva seveda še teh pripomb
               oziroma vprašanj.</p>
               <p>Sicer bi pa še enkrat apeliral, da se pač izrazi podpora temu zakonu. Jaz sem
               prepričan, da ta zakon prinaša naslednji korak v smislu izboljšanje finančne
               situacije občin. Je pa seveda res, kot sem že omenil, da je to proces, ki ga bo
               potrebno seveda nadaljevati tudi v prihodnje. Lokalna samouprava je proces. Stvari se
               spreminjajo ves čas. To je treba imeti tudi v vidu in približno na tej točki bi se
               vam tudi še enkrat zahvalil za pozornost. Hvala lepa.</p>
            </sp>
            <sp xml:id="SDZ4-Redna-21-2006-11-03.sp85">

               <speaker>PODPREDSEDNIK SAŠO PEČE:</speaker>

               <p>Hvala tudi vam, minister. Hvala predvsem za sodelovanje. Jaz s tem zaključujem
               razpravo o predlogu sklepa, da je predlog zakona primeren za nadaljnjo obravnavo,
               bomo v skladu s prakso in poslovnikov državnega zbora odločali danes v okviru točke
               glasovanje, ki se bo odvijala pol ure po zaključku naslednje točke, torej 32. točke
               dnevnega reda. S tem prekinjam to točko.</p>
               <p>Prehajamo na <title>32. TOČKO DNEVNEGA REDA - PRVA OBRAVNAVA PREDLOGA ZAKONA O
                  PRAVICAH PACIENTOV.</title> Seznanjam vas, da imamo predvidenih 3 ure in 45 minut
               časa za obravnavo te materije. Predlog zakona je v obravnavo zboru predložila skupina
               poslank in poslancev s prvopodpisano Cveto Zalokar Oražem. V zvezi s tem zakonom je
               skupina desetih poslank in poslancev s prvopodpisano Cveto Zalokar Oražem zahtevala,
               da državni zbor opravi splošno razpravo. Besedo dajem predstavnici predlagateljev
               zakona, gospe Majdi Širca za dodatno obrazložitev predloga zakona. Izvolite.</p>
            </sp>
            <sp xml:id="SDZ4-Redna-21-2006-11-03.sp86">

               <speaker>MAJDA ŠIRCA:</speaker>

               <p>Hvala za besedo. Pozdrav vsem prisotnim! Naj na začetku navedem nekaj zgodb, ki
               spadajo v arzenal jesenskih sonat.</p>
               <p>Prva sega v november 2004. 29. novembra 2004 je minister Bručan na "hearingu" dejal,
               da se strinja, da se ustanovi inštitut varuha bolnikovih pravic. Navedel je kar nekaj
               vprašanj in akcij, ki jih namerava sprožiti, od priprave kodeksa do priprave poti
               pritožbenih postopkov etc. Druga jesenska z 22. septembra 2005, ko je še vedno
               državni sekretar na ministrstvu za zdravje gospod Dorijan Marušič dejal, da je zakon
               o pravicah pacienta tako rekoč tik pred javno razpravo. Pravi, da je - to se pravi,
               pred dobrim letom -, da je predlog zakona v programu vlade in je pripravljen za javno
               razpravo. In naj obudim še 27. oktober istega leta, 2005, ko je na seji državnega
               zbora ministrstvo za zdravje pripovedovalo, da bo zakon o pravicah bolnikov sprejet
               konec letošnjega leta. Skratka, vlada mu je dala zeleno luč.</p>
               <p>To obnavljam zaradi tega, ker smo s takimi informacijami v Liberalni demokraciji
               kljub temu, da je bil zakon o pravicah pacientov tako rekoč že napisan, počakali,
               misleč, saj ni potrebno glede na to, da je vlada sprožila že toliko aktivnosti
               oziroma tako rekoč zakon že napisala.</p>
               <p>Zato smo počakali, čakali in čakali. Ker nismo dočakali, smo zakon vložili sami.
               Tudi zaradi tega, da se bo vlada vendarle premaknila in naredila, kar je obljubila.
               In tako imate pred seboj zakon, ki je bil, kot pravim, napisan že pred iztekom
               prejšnjega mandata, ampak zaradi odločitve volivcev pač ni bil vložen.</p>
               <p>Zakon bi vam rada na kratko predstavila. Naj povem na začetku, da je zdravstvena
               zakonodaja, ki je bila uveljavljena v začetku leta 1992, med drugim opredelila tudi
               pravice bolnikov, pri čemer so posebej določene pravice iz zdravstvenega zavarovanja,
               ki pripadajo le zavarovanim osebam. Posebej pa tiste pravice, ki jih ima vsakdo pod
               enakimi pogoji. Določbe o pravicah bolnikov so usklajene z mednarodnimi akti, ki jih
               je sprejela in ratificirala Slovenija in vsebinsko tudi ne odstopajo od pravic, ki so
               zagotovljene bolnikom v primerljivih evropskih državah.</p>
               <p>In v dosedanji praksi se je pa vendarle izkazalo, da je bolj kot vsebina posameznih
               pravic, problematičen način njihovega uresničevanja. In predlagani zakon zagotavlja
               natančno določanje pravic. Prizadeti bolniki, v posameznih primerih pa tudi njihovi
               svojci bodo imeli pravico, da se njihove pritožbe obravnavajo hitro in učinkovito.
               Roki za posamezna procesna opravila so zelo kratki, kar naj bi pripeljalo do čim
               hitrejše, pa tudi čim bolj racionalne rešitve. Prizadetemu pacientu vsekakor ostane
               tudi sodna pot, če ne bi bil zadovoljen z odločitvijo komisije.</p>
               <p>Postopki določeni v zakonu, naj bi bili za pritožnike brezplačni, torej brez
               kakršnihkoli taks. Materialne in druge pogoje za samo delo komisije za pritožbe bodo
               zagotavljali izvajalci, pri čemer se bodo v primeru, ko bo komisija opravljala delo
               za več izvajalcev, stroški sorazmerno porazdelili. Da pa bi bolnikom, ki so v
               pritožbenih postopkih vedno ali vsaj praviloma šibkejša stranka, saj ne razpolagajo z
               ustreznim strokovnim znanjem, skratka da bi jim omogočili čim bolj kvalitetno
               uresničevanje njihovih pravic, pa zakon uveljavlja tudi tako imenovanega varuha
               pacientovih pravic, ki ga je zagovarjal nekoč že minister.</p>
               <p>Skratka, v poslanskem klubu LDS želimo s predlogom zakona pospešiti urejanje
               področja pacientovih pravic, saj aktualni dogodki kažejo, da sta varstvo in zaščita
               pacientov šibki točki. Zato tudi velja naš poziv kot poziv predlagatelja, da v
               državnem zboru predlog podprete. Čudimo se, da vlada temu nasprotuje. Bojimo se, samo
               zaradi tega, ker predlog ni njihov, ampak je naš. Če bi hoteli pomagati, bi zakon
               podprli in ga novelirali, popravljali v tej obliki. Hvala lepa.</p>
            </sp>
            <sp xml:id="SDZ4-Redna-21-2006-11-03.sp87">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim državnega sekretarja gospoda Dorijana Marušiča da
               predstavi stališče vlade Republike Slovenije do omenjenega predloga zakona. Izvolite.
           </p>
            </sp>
            <sp xml:id="SDZ4-Redna-21-2006-11-03.sp88">

               <speaker>DORJAN MARUŠIČ:</speaker>

               <p>Spoštovani gospod podpredsednik državnega zbora, cenjene poslanke in poslanci!
               Dovolite mi, da vam predstavim mnenje vlade Republike Slovenije o predlogu zakona o
               pravicah pacientov, ki ga je državnemu zboru Republike Slovenije v obravnavo vložila
               skupina poslancev. Če samo na kratko omenim; vlada je ocenila, da predlog zakona, ki
               ga je vložila skupina poslancev, ni primeren za nadaljnjo obravnavo. Gre namreč za
               besedilo, ki je bilo eno od delnih gradiv ministrstva za zdravje v tem mandatu. In
               sicer, nastalo je pa iz delovnega gradiva, ki je bilo prepuščeno pred dvema letoma in
               na tej osnovi je ministrstvo v sedanji sestavi gradivo nadgradilo in ga tudi
               izboljšalo. Kasneje bom argumentiral tudi, zakaj ni primeren za nadaljnjo obravnavo.
               V samem predlogu zakona o pravicah pacientov med razlogi za sprejem predlagatelji
               omenjajo premakljivo ureditev pritožbenih postopkov v obstoječi zakonodaji in s tem
               tudi povezano dosedanje neučinkovito reševanje pritožb pacientov zaradi domnevnih
               kršiteljevih pravic.</p>
               <p>Zakon se zaradi poudarka na procesnih vidikih varstva pacientovih pravic posveča
               predvsem reševanju pritožb v predhodnem postopku in postopku pred komisijo. Vendar je
               potrebno poudariti, da ta predlog temelji na delovnem gradivu, ki sem ga že omenil,
               in je vsaj v zadnjih dveh letih zaradi vseh znanih dogajanj in priključitev Slovenije
               EU in zahtev EU nekoliko preživet. Namreč, gre za ocene poglede v takratnem času, ki
               so v današnjem evropskem prostoru nadgrajene, in sicer usmerjene v varstvo pacientov,
               varstvo njihove obravnave v samih postopkih, usmerjene v kakovost zdravljenja
               pacientov in njihovega aktivnega sodelovanja oziroma odločanja v procesih
               zdravljenja.</p>
               <p>Predlog, ki je pred vami, tako zanemarja materialno-pravni sklop določb, saj vsebina
               posameznih pravic še posebej ni dovolj dodelana, da bi v praksi lahko učinkovito
               zaživela. Skratka, načelne pripombe na predlog zakona so, da je notranje
               nekonsistenten, nomotehnično in sistemsko nedodelan, da so odsotne ureditve
               posameznih pomembnih vprašanj in da je vprašljiva učinkovitost izvajanja pritožbenih
               postopkov v praksi.</p>
               <p>Samemu poglavju o pravicah pacientov se lahko očita nekatere poglavitne
               pomanjkljivosti. Predvsem v tem, da je seznam pravic, ki jih zakon navaja,
               pomanjkljiv, tudi v kolikor ga primerjamo z nekaterimi mednarodnimi dokumenti, ki pa
               niso zavezujoči, kot je na primer Evropska listina pacientovih pravic. Ta sam katalog
               pravic širše opredeljuje.</p>
               <p>Nekatera načela v poglavju o pravicah, na katerih naj bi temeljile pravice, niso
               dosledno izpeljane v kasnejših določbah. Na primer pravica do etičnega in
               profesionalnega odnosa, pravica do povračila škode, pravica do strokovne kakovostne
               in varne zdravstvene obravnavah. Zato obstaja le na deklerativni ravni.</p>
               <p>Pomanjkljivo je ravno tako urejeno poglavje pravice do prevelitve v zdravstveni
               poseg, ki je sicer ena temeljnih in univerzalnih pravic državljanov in državljank in
               ni predvidena kot samostojna pravica, temveč je vključena v poglavje pravic do
               obveščenosti.</p>
               <p>Pravica do drugega mnenja ni dokončno in dovolj natančno obdelana. Predlog zakona ne
               določa pravil za uveljavljanje pravic do upoštevanja vnaprej izražene volje, čeprav
               ni utemeljenega razloga, da ne bi take ureditve vpeljali tudi v Sloveniji. Pogrešamo
               tudi določbe tako imenovanega varnostnega zapleta oziroma pravice do enakopravnega
               dostopa do zdravstvenih storitev, pravice do preventivnih storitev, pravice do
               spoštovanja pacientovega časa, pravice do lajšanja in preprečevanja trpljenja.</p>
               <p>Glede poglavja o pritožbah bi lahko očitali predvsem to, da je inštitut poravnave
               izpeljan nedosledno, da predlagana ureditev komisij za pritožbe na nivoju
               zdravstvenih zavodov, ki bi se v praksi povezala kot neučinkovita. Predvsem zaradi
               predvidenih organizacijskih in finančnih težav pri njihovi uveljavitvi, pa tudi
               zaradi težjega zagotavljanja nepristranskosti ter sodelovanja predstavnikov civilne
               družbe, ki ni dovolj konkretizirana.</p>
               <p>Če poskušam skleniti z argumenti, zakaj vlada meni, da ta zakon ni primeren za
               nadaljnjo obravnavo naj pritrdim, da je ministrstvo za zdravje pripravilo predlog
               zakona o pravicah pacientov, da je bil ta v široki javni razpravi, ki se je
               zaključila konec poletja in da je zakon sedaj v medresorskem usklajevanju in bo v
               najkrajšem času posredovan tudi na obravnavo na vlado in kasneje, upam, tudi v
               parlament.</p>
               <p>Zakon, ki je bil v javni razpravi smo obravnavali in izdelali v sodelovanju z
               delovnimi skupinami, ki so bile razširjene iz predstavnikov vidnih pravnih in
               medicinskih strokovnjakov in ga s pomočjo njih tudi ustrezno dopolnili. Kljub temu
               smo prejeli precej pripomb, predlogov za dopolnitev. Mnoge med njimi smo upoštevali v
               samem predlogu zakona, ki ga bomo v kratkem predložili v obravnavo. Tako menimo, da
               smo odpravili, nadgradili vse pomanjkljivosti, ki sem jih v začetku omenil in
               predstavil z zakonom, ki je pred današnjo obravnavo.</p>
               <p>Naš predlog zakona, kot sem že omenil, je v medresorskem usklajevanju in naj bi bil
               v kratkem posredovan tudi za sprejem na vlado.</p>
               <p>Skratka, mi ocenjujemo, da je predlog zakona, ki ga je vložila skupina poslancev
               korak nazaj. Predvsem pa so razlike med obema predlogoma zakona, to je med predlogom
               zakona o pravicah pacientov, ki ga je vložila skupina poslancev, predlogom zakona,
               predvsem tudi krivica, ki ga je pripravilo ministrstvo za zdravje, preobsežne, da bi
               jih lahko odpravili le z amandmaji. Zato je vlada Republike Slovenije sprejela
               mnenje, da je predlog zakona o pravicah pacientov, ki ga je vložila skupina
               poslancev, neprimeren za nadaljnjo obravnavo. Hvala.</p>
            </sp>
            <sp xml:id="SDZ4-Redna-21-2006-11-03.sp89">

               <speaker>PODPREDSEDNIK SAŠO PEČE:</speaker>

               <p>Hvala vam. Prehajamo na predstavitev stališč poslanskih skupin. Poslanec Ivan Jelen
               bo predstavil stališče poslanske skupine DeSUS. Izvolite.</p>
            </sp>
            <sp xml:id="SDZ4-Redna-21-2006-11-03.sp90">

               <speaker>IVAN JELEN:</speaker>

               <p>Hvala za besedo, gospod podpredsednik. Poslanke in poslanci, spoštovani državni
               sekretar s sodelavko! Poslanci DeSUS-a menimo, da mora biti zakon, ki naj bi urejal
               to področje, nujno usmerjen k boljši kakovosti zdravljenja in k zmanjšanju neželenih
               dogodkov. Skratka, napraviti mora red v kaotičnem brezpravju glede pravic pacientov.</p>
               <p>Ena glavnih pravic bolnika je vsekakor pravica do soodločanja o poteku svojega
               zdravljenja, za kar pa mu mora država zagotoviti dobre pravne in stvarne podlage.
               Bolnik pa postane s sodelovanjem soodgovoren za rezultat zdravljenja. Ocenjujemo, da
               slovenski bolniki te vloge še niso prevzeli. So preveč pasivni v odnosu z zdravnikom.
               Ne zavedajo se dovolj svojih pravic in tako nimajo aktivne vloge v času svoje
               zdravstvene obravnave, kot bi bilo potrebno za boljše možnosti zdravljenja.</p>
               <p>Res pa je, da je čedalje več bolnikov, ki so po eni strani že zelo dobro
               informirani. Po drugi strani pa se dobro zavedajo, da so plačniki storitev, ki jih
               izvaja zdravstvena dejavnost. In prav gotovo imajo kot potrošniki, če uporabim ta
               izraz tudi pravico sodelovati pri izbiri zdravljenja. Danes imamo za večino bolezni
               na voljo različne možnosti zdravljenja. Prav je, da se bolnika s tem podrobno seznani
               in da se mu da možnost, da sodeluje pri odločanju o terapiji. Tako je nujno, da je
               zakonska ureditev tega področja usmerjenja v večje zaupanje med zdravnikom in
               bolnikom.</p>
               <p>Nujno je urediti partnerstvo med bolniki in zdravstvenimi izvajalci, če se hočemo
               izogniti vse prepogostim kratkim stikom med njimi, pri ravnanju z medicinsko
               dokumentacijo, ki je last pacienta, pa kljub temu velikokrat konča v nepooblaščenih
               rokah ali za udejanjenje pravice do drugega mnenja, ki v praksi še vedno povzroča
               veliko težav.</p>
               <p>Predlagani zakon tega vprašanja ne ureja na pravno sistemsko celovit način, saj ne
               omogoča celovito udejanjanje bolnikovih pravic. Po našem mnenju pa se preveč
               osredotoča zgolj na sistem pritožbene poti. Ocenjujemo, da so določena vprašanja, ki
               nam jih ponuja predlog, premalo natančno urejena, nedosledna. Po drugi strani pa se
               nekaterih vprašanj, ki bi jih nujno moral urejati predlog, niti ne dotika.</p>
               <p>Na podlagi omenjenih pomanjkljivosti v poslanski skupini DeSUS ocenjujemo, da bi
               bilo predlog zakona o pacientovih pravicah v nadaljevalnih obravnavah izredno težavno
               izpopolniti do te mere, da bi sistemsko in celovito uredil pravno podlago za
               uresničevanje varstva bolnikovih pravic. V naši poslanski skupini sicer pozdravljamo
               in cenimo pobudo poslancev, ki so ta predlog vložili, da želijo prispevati k večji
               stopnji pravne varnosti in enakosti na področju pacientovih pravic. Vendar pa
               ugotavljamo, da predlog zaradi omenjenih pomanjkljivosti v zadostni meri ne ureja
               obravnavanega področja. Na podlagi tega ocenjujemo, da je predlog nedodelan, ter
               pomanjkljiv in zato ni primeren za nadaljnjo obravnavo, zato ga poslanci DeSUS-a ne
               bomo podprli.</p>
            </sp>
            <sp xml:id="SDZ4-Redna-21-2006-11-03.sp91">

               <speaker>PODPREDSEDNIK SAŠO PEČE:</speaker>

               <p>Hvala. Poslanka Maria Pozsonec bo predstavila stališče poslanske skupine narodne
               skupnosti. Izvolite.</p>
            </sp>
            <sp xml:id="SDZ4-Redna-21-2006-11-03.sp92">

               <speaker>MARIA POZSONEC:</speaker>

               <p>Lep pozdrav vsem prisotnim. Na podlagi tega zakona bodo pravice pacientov natančno
               določene. Prizadeti posamezniki, torej bolniki, v posameznih primerih pa tudi njihovi
               svojci pa bodo imeli pravico, da se njihove pritožbe obravnavajo hitro in učinkovito.
               Najboljše bi bilo, če sploh pritožb ne bi bilo. Roki za posamezna procesna opravila
               so zelo kratki, kar naj bi pripeljalo do čim hitrejše, pa tudi do čim bolj racionalne
               rešitve. Kljub temu pacientu pa ostane tudi sodna pot, če ne bo zadovoljen z
               odločitvijo komisije.</p>
               <p>Postopki naj bi bili za te tožnike brezplačni, torej brez kakršnihkoli taks. Za
               področje zdravstva oziroma bolnikovih pravic bo ustanovljen posebni varuh, da bi
               pacientom, ki so v pritožbenih postopkih vedno ali vsaj praviloma šibkejša stranka,
               saj ne razpolagajo z ustreznim strokovnim znanjem, omogočil čim bolj kvalitetno
               uresničevanje njihovih pravic. Ta bo bolnikom pomagal s pravnimi in drugimi nasveti
               pri usmerjanju v ustrezne postopke. Prav tako pa bo lahko tudi sodeloval v postopkih,
               kot njegov pooblaščenec. Ob obravnavanju predloga zakona o pravicah pacientov pa bi
               želela opozoriti tudi na to, da bolnikom pripada pravica do hitrega in temeljitega
               pregleda, učinkovitih zdravil. Vsem bolnikom je potrebno zagotoviti enake pravice
               brez protekcionizma ter enake pogoje za zdravstveno oskrbo bolnikov na periferiji. Ta
               naj bo takšna, kot jo imajo tisti srečnejši, ki živijo v centrih. Prav tako je
               potrebno ohraniti tudi vse bolnišnice, ki so jih zgradili prebivalci posameznih
               krajev po Sloveniji v veliki meri z lastnimi sredstvi. Težkim in ogroženim bolnikom
               je potrebno zagotoviti prevoz do zdravstvenih centrov. Regijske bolnice imajo velike
               materialne stroške v zvezi s prevozi, štipendiranjem ter dodatnimi potnimi stroški,
               zato financer mora upoštevati tudi oddaljenost posameznih regionalnih bolnic.</p>
               <p>Še nekaj. V regijskih bolnicah imajo bolniki pravico, da jih sprejme spočit in
               nasmejan zdravnik. Hvala.</p>
            </sp>
            <sp xml:id="SDZ4-Redna-21-2006-11-03.sp93">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Poslanec Franc Jazbec bo predstavil stališče poslanske skupine SDS.
               Izvolite.</p>
            </sp>
            <sp xml:id="SDZ4-Redna-21-2006-11-03.sp94">

               <speaker>FRANC JAZBEC:</speaker>

               <p>Hvala lepa. Spoštovani. V poslanski skupini Slovenske demokratske stranke se zavedamo
               problematike pravic pacientov. Gre za zelo občutljivo področje, kateremu se je
               potrebno posvetiti z vso odgovornostjo. Področje, ki ga skuša urediti predlog zakona
               o pravicah pacientov, je potrebno obravnavati na celosten in sistematični način. Na
               celosten način tako, da bo dosežen visok nivo pravne varnosti in enakosti. Še posebej
               za to, ker se obstoječe oziroma veljavne ureditve pacientovih pravic dotikajo zakon o
               zdravstveni dejavnosti, zakon o zdravniški službi in zakon o zdravstvenem varstvu in
               zdravstvenem zavarovanju. Slednji z vidika uveljavljanja pravic iz zdravstvenega
               varstva.</p>
               <p>V poslanski skupini SDS cenimo pobudo poslank in poslancev, da želijo z vložitvijo
               predlaganega zakona prispevati k večji stopnji pravne varnosti in enakosti na
               področju splošnih pravic pacienta.</p>
               <p>Po drugi strani pa opažamo, da predlagatelji s svojim predlogom niso upoštevali
               aktivnosti ministrstva za zdravje, ki v zadnjem letu v skladu s terminskim planom
               izvaja aktivnosti na področju zaščite pravic pacienta. Predlog zakona o pacientovih
               pravicah, ki ga je pripravilo ministrstvo za zdravje, je zaradi kompleksnosti in
               občutljivosti področja, kakor tudi temeljite ter kakovostne razprave in priprave dalo
               v javno obravnavo letos spomladi. O tem pričajo tudi številni prispevki pravnih
               strokovnjakov v strokovnih revijah.</p>
               <p>V SDS se zavedamo, da ima vsakdo pravico do najvišje možne stopnje zdravja ter
               zdravstvenega varstva in dolžnosti skrbeti za svoje zdravje ter prispevati k
               uresničevanju zdravstvenega varstva v skladu s svojimi možnostmi. Obenem se zavedamo,
               da je treba vsebino urediti temeljito in kakovostno.</p>
               <p>Po temeljiti proučitvi predloga zakona o pravicah pacienta, ki ga je v zakonodajni
               postopek vložila skupina poslank in poslancev, ocenjujemo, da je predlog pomanjkljiv
               in nedodelan ter zato neprimeren za nadaljnjo obravnavo. Zato ga poslanci Slovenske
               demokratske stranke ne bomo podprli. Hvala.</p>
            </sp>
            <sp xml:id="SDZ4-Redna-21-2006-11-03.sp95">

               <speaker>PODPREDSEDNIK SAŠO PEČE:</speaker>

               <p>Hvala vam. Mag. Borut Sajovic bo podal stališče poslanskega kluba Liberalne
               demokracije Slovenije. Izvolite.</p>
            </sp>
            <sp xml:id="SDZ4-Redna-21-2006-11-03.sp96">

               <speaker>MAG. BORUT SAJOVIC:</speaker>

               <p>Hvala lepa za besedo, gospod predsedujoči. Lep pozdrav predstavnikom in predstavnici
               ministrstva ter kolegicam in kolegom! V poslanskem klubu Liberalne demokracije
               Slovenije za razliko od nekaterih predhodnikov mislimo, da smo se lotili pravega,
               pomembnega problema, ki zadeva problematiko, težave številnih naših državljank in
               državljanov. Zato smo se tudi odločili, da predlog zakona o pacientovih pravicah
               vložimo v zakonodajno proceduro in tako pospešimo postopek. Predvsem zato, ker je
               minister že na začetku svojega mandata jasno in glasno obljubil, da bo osnutek
               zakona, ki bo urejal področje pacientovih pravic, pripravil do konca leta 2005.
               Zakona v zakonodajni proceduri pa do danes še vedno ni. V poslanskem klubu Liberalne
               demokracije še enkrat kličemo naglas: Torej, končno od besed k dejanjem!</p>
               <p>Zadnji dogodki v zdravstvu, če omenim preizkušanje zdravil na naših pacientih,
               operacijske mize, zgodba citopatoloških preiskav, napotujejo natančno na to, da je
               treba pacienta zaščititi. Zato je treba pripraviti zakon, ki bo paciente zaščitil in
               jim tudi omogočal uveljavljanje njihovih pravic. Nenazadnje tudi vsakoletna opozorila
               varuha človekovih pravic govorijo, da je treba na tem področju končno nekaj storiti
               in premakniti naprej, na bolje za vse nas.</p>
               <p>Ob obravnavi zakonov v državnem zboru poslanci večkrat opozarjamo na predloge
               zakonov, ki jih predlaga vlada brez ustreznih analiz. Vendar pa predolgi roki za
               obravnavo prav tako pomenijo škodo.</p>
               <p>Naj spomnim, da se po zaključeni javni razpravi na svetovnem spletu vladni postopek
               sprejemanja tega zakona uradno še vedno ni pričel. S to tematiko smo se že večkrat
               srečevali tudi na posameznih sejah v državnem zboru.</p>
               <p>Recimo, na prvi nujni seji odbora za zdravstvo je takrat še kandidat za ministra za
               zdravje zagovarjal sledečo trditev, ki jo citiram: "Ustanovitev in delovanje
               inštituta varuha bolnikovih pravic, mislim, da so v Sloveniji marsikje prepuščeni
               preveč sami sebi, drugje spet preveč neki zdravstveni ustanovi ali pa zdravstveni
               organizaciji, in da nimajo dovolj možnosti, da pač svoje pravice tudi uveljavljajo v
               celoti. Ta varuh bolnikovih pravic je zaenkrat ocenjen kar dobro v Mariboru in
               mislim, da bi bilo dobro to prakso razširiti na vso Slovenijo." <stage>(Konec navedka.)</stage> Tako
               minister že davno nazaj. In besede ministra na seji oktobra 2005 ob obravnavi
               poročila varuha človekovih pravic, takole pravi: "Ministrstvo bo uredilo to področje
               z zakonom o pravicah bolnikov oziroma o pacientovih pravicah. Zakon o teh pravicah
               predvideva upoštevanje načel pravic. Predvideva tudi pritožbeni postopek na tak
               način, da bo omogočeno hitro reševanje pritožb, tako da se bodo te reševale na mestu,
               na katerem so nastale." Posebnega varuha bolnikovih pravic zakon ne predvideva, pač
               pa predvideva zastopnike bolnikovih pravic. Predvideni rok za sprejem tega zakona je
               koncem tega leta s kakšnim mesecem mogoče zamika. Vendar to obdobje je že skoraj leto
               nazaj. Zato v našem poslanskem klubu menimo, da je ravno pomanjkanje natančnejših
               opredelitev posameznih pravic bolnika in formaliziranega postopka njihovega
               uveljavljanja težava, ker bolniki ne vedo v naprej, kaj smejo pričakovati in
               uveljavljati in kakšne so možnosti pritožbe in poti pritožbe v primeru kršitve
               njihovih pravic.</p>
               <p>Le v primeru, da se bodo pravice natančno določile, bo posameznik lahko uresničeval
               tudi druge z ustavo zagotovljene pravice. Poudarjamo pa, da nakopičenih težav
               bolnikov v zdravstvenem sistemu ne moremo reševati s krepitvijo nadzornih mehanizmov,
               ampak z reševanjem v naravi, kjer le-te težave nastajajo.</p>
               <p>Predlog tega zakona pomeni seznam pacientovih materialno-pravnih pravic. Zato
               pozdravljamo sistemski zakon za to področje, ki bo šel v smeri hitrejšega in
               prijaznejšega reševanja sporov. Na vsak način sem na koncu te javne predstavitve tudi
               mnenja, da zakon ni tako slab, da se ga ne bi dalo izboljšati, da se ga z amandmaji
               ne bi dalo popraviti, da se ga ne bi dalo nadgraditi. S tem bi pa prihranili na času
               in marsikateremu od naših pacientk in pacientov olajšali marsikatero resno, predvsem
               pa tisti trenutek najpomembnejšo težavo v življenju.</p>
               <p>Predvsem pa dodajam tudi sam, da bi omogočil ustrezno varstvo in zdravstveno zaščito
               tudi finančno šibkejšim, socialno ogroženim. Skratka, vsem, ki si v tej državi in
               takšnih je danes vse več samoplačniške storitve težko privoščijo.</p>
               <p>Ne nazadnje vas pa tudi spominjam na članek, ki je bil danes objavljen v
               ljubljanskem Dnevniku, in sicer gre za strategijo obravnavanja bolnikov z rakom. Ta
               ne nazadnje ugotavlja kruto dejstvo, da bo v naslednjih letih glede na staranje
               prebivalstva vsak tretji državljan Evrope in s tem tudi Republike Slovenije podvržen
               temu, da zboli za rakom. Kakšno je pa zdravljenje raka in kakšen je končni izid, pa
               je v veliki fazi odvisen od tega, prav od kraja, kjer je ta bolnik doma in kakšna je
               v njegovem kraju zdravstvena možnost zdravstvene diagnostike in naprej tudi ustrezne
               terapije. V glavnem poudarjam na koncu, da nam mora iti v tej zgodbi in to se še kako
               tiče tudi pravic pacientov, da bo tisti, ki za rakom zboli v Tržiču, ali pa tisti, ki
               za rakom zboli v Hotizi, imel enake možnosti kvalitetne diagnostike, zdravljenja in
               pa preživetja kot tisti, ki stanuje stalno v centru Ljubljane.</p>
            </sp>
            <sp xml:id="SDZ4-Redna-21-2006-11-03.sp97">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bojan Kontič bo predstavil stališče poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-21-2006-11-03.sp98">

               <speaker>BOJAN KONTIČ:</speaker>

               <p>Hvala lepa gospod predsednik. Spoštovani predstavniki ministrstva za zdravje,
               kolegice in kolegi! V poslanski skupini Socialnih demokratov podpiramo prizadevanja
               predlagateljev zakona, da z zakonom namreč zakonsko uredijo pravice pacientov. Pri
               tem vsaj za nas ni zelo pomembno, kdo je prvi sestavil delovno besedilo tega zakona
               oziroma kdo ga je od koga prepisoval. Zakon, v mislih imam današnji predlog, je
               primerna podlaga za drugo branje, ko bo lahko vlada oziroma ministrstvo, ki ni
               predlagatelj zakona, bistveno spremenilo danes obravnavani tekst. Pri tem nam je v
               poslanski skupini Socialnih demokratov povsem jasno, da v tej sestavi državnega zbora
               opozicijski predlogi nimajo realne možnosti za sprejem.</p>
               <p>Rok, ki si ga je zadal minister za pripravo svojega predloga zakona, se je iztekel
               konec lanskega leta. Zanimivo je, da ministrstvo za zdravje ugotavlja, da je
               predlagani zakon ena od delovnih gradiv, njihovih delovnih gradiv. Potem pa skoraj v
               istem odstavku izreče kup očitkov na ta isti predlog in ga oceni kot neprimernega,
               ker ima v pripravi boljšega. In če so v letu dni uspeli svoj slab izdelek spremeniti
               v boljši zakon, bodo tudi znotraj parlamentarne večine, ki je mimogrede povsem
               nekritična do vladnih predlogov, uspeli spremeniti zakon skladno s svojo
               strokovnostjo.</p>
               <p>V poslanski skupini Socialnih demokratov smo pri prebiranju današnjega predloga
               zakona naredili tudi primerjavo z zakonom, ki ga pripravlja ministrstvo. Po tej
               primerjavi nam je povsem jasno, zakaj vladnega zakona še vedno ni v proceduri. Tudi
               njihov predlog producira več vprašanj, kot je odgovorov. Zakon, ki bo uspešno varoval
               pravice pacientov, mora zelo natančno opredeliti tako pravice pacientov na eni
               strani, kot tudi obveznosti izvajalcev zdravstvenih storitev na drugi strani.</p>
               <p>Naj v trenutku splošne obravnave navedem le nekaj pomislekov oziroma dilem, ki jih
               bo v drugi obravnavi potrebno odpraviti. Zakon natančno predpisuje obveznosti javnih
               zavodov po ustanavljanju strokovnih komisij, ki bodo obravnavale pritožbe. Ali je to
               smiselna rešitev, da se pritožbe rešuje tam, kjer je nastal povod za pritožbo?
               Verjetno je rešitev prava. Izkušnje, ki smo jih pridobili pri podobnem obravnavanju
               pritožb, torej glede policijskega dela - in tudi takrat so bile dileme odprte tako
               kot so tudi danes, ali je to pravi način, da se pritožbe obravnavajo najprej tam,
               kjer nastanejo in šele kasneje kje drugje - se je pokazala kot tista prava rešitev.</p>
               <p>Torej, je verjetno ta rešitev dobra. Predvsem zaradi tega, ker se s tem ne
               izključuje sodne poti, ki preostane pacientu, ki se počuti oškodovanega v postopku
               zdravljenja. Vsi, ki imajo manj kot 20 zaposlenih, pa bodo morali biti oziroma bodo
               vpeti v delovanje teh komisij, ki jih bodo ustanavljali zavodi, ki imajo več kot 20
               zaposlenih zdravstvenih delavcev. Pri tem se zastavlja vprašanje plačila in
               nadomeščanja tako imenovanih izpadov pri opravljanju rednega dela zdravnikov.</p>
               <p>Prav tako bo potrebno natančneje opredeliti obveznosti tako imenovanih zasebnih
               zdravnikov. Pravica do proste izbire. Že prav, da imamo posamezniki pravico do
               svobodne izbire zdravnika. Tu manjka določilo o ustrezni usposobljenosti. V
               nadaljevanju je namreč zapisana tudi pravica zdravstvenega delavca, da v posebej
               utemeljenih primerih odkloni zdravstveno obravnavo pacienta, ki ga je izbral.
               Prepričan sem, da bi bilo zelo nenavadno, če bi na primer starejši pacienti izbirali
               zdravnice oziroma zdravnike, ki praviloma obravnavajo predšolsko in šolsko
               populacijo.</p>
               <p>Zato govorim o nujnosti tega, da je v zakonu pri izbiri zapisana tudi ustrezna
               usposobljenost. Pacientu je mogoče prikriti določeno informacijo le izjemoma, če
               zdravnik glede na vse okoliščine oceni, da bi to lahko škodilo pacientovemu stanju,
               ne bi pa imelo hkrati večjih pozitivnih učinkov. To so presplošni kriteriji za
               posamezno odločitev o tem, kaj pacientu povedati in kaj pacientu zamolčati.
               Povzročilo bi preveč nejasnosti in subjektivnih ocen na obeh straneh. Na vidnem mestu
               morajo biti objavljena imena in priimki, strokovni nazivi in tako dalje. Zaposleni
               bodo nosili priponke, na podlagi katerih bo mogoče razbrati, s kom ima pacient
               oziroma bolnik opravka. Sledi še zahteva po predstavitvi. Mislim, da je to lahko že
               malce pretirano.</p>
               <p>Ko govorimo oziroma opredeljujemo pravice pacientov do obveščenosti, bo verjetno
               posledično potrebno razmisliti o normativih, ki zavezujejo zdravstvene delavce. Če
               ima zdravnik čas za pacienta približno 10 minut, bo zelo težko uresničil pravico do
               popolne obveščenosti. Torej bo vzporedno s sprejemom tega zakona potrebno resno
               razmisliti tudi o normativih, ki jih zavarovalnica oziroma Zavod za zdravstveno
               zavarovanje predpisuje oziroma ki so opredeljeni za obveznost zdravnika glede na
               posameznega pacienta.</p>
               <p>Zakon, ki je objavljen na straneh ministrstva za zdravje podrobneje določa pravico
               do odločanja o sebi in privolitve po pojasnilu. Prepričan sem, da bi del tega zakona
               bilo potrebno vgraditi tudi v ta zakon, ki ga danes obravnavamo. Pa še tam bo
               potrebno veliko določb dopolniti oziroma natančneje določiti. Kot običajno morajo
               pravice biti varovane z možnostjo pritožbe. Pri tem je zelo pomembno, da pritožba
               omogoča enostavno, hitro, učinkovito reševanje, ki temelji na dobri obveščenosti
               pacienta o vseh pravicah in načinih njihovega uveljavljanja. Pacienti smo vsekakor v
               postopku zdravljenja v usodni odvisnosti od kvalitete zdravstvenih delavcev. Pomembno
               je, da poznamo svoje pravice, bomo pa tudi v prihodnje omejeni z realnimi tako
               zdravnikov kot organizacije zdravstvenega varstva.</p>
            </sp>
            <sp xml:id="SDZ4-Redna-21-2006-11-03.sp99">

               <speaker>PREDSEDNIK FRANCE CUKJATI:</speaker>

               <p>Hvala. Gospod Drago Koren bo predstavil stališče poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-21-2006-11-03.sp100">

               <speaker>DRAGO KOREN:</speaker>

               <p>Hvala, gospod predsednik. Lep pozdrav poslankam in poslancem! Glede na vsa vprašanja,
               ki so se v zadnjem času odprla na področju zdravstva, se znova in znova kaže, kako
               pomembno je, da uredimo pacientove pravice. V Novi Sloveniji se strinjamo s
               trditvijo, da so pacientove pravice le na prvi pogled ozko specializirana skupina
               pravic, saj ob malo bolj podrobnem pogledu razkrivajo vso svojo širino. Človeka se
               dotikajo vse od njegovega rojstva oziroma od njegovega spočetja pa do njegove smrti,
               v nekaterih primeru tudi po smrti.</p>
               <p>Pravica pacientov se tudi drugače prepleta z najpomembnejšimi človekovimi dobrinami,
               kot so življenje, zdravje, čast in osebna svoboda. Zato je toliko bolj pomembna
               njihova opredelitev v pravnem sistemu ter zagotovitev njegovega uresničevanja.
               Pacient je v razmerju do celotnega zdravstvenega osebja in zdravstvenega sistema res
               v podrejenem položaju. In v tem sistemu lahko naleti na ovire, ki jih sam brez pomoči
               pogosto ni sposoben premagati. Zato nam je, ko nastopamo kot pacienti, treba
               omogočiti sprotno informiranje, svetovanje in pomoč takrat, ko nam možnosti za
               uveljavitev zdravstvene pravice niso jasne.</p>
               <p>Kar je še posebej pomembno, pa je tudi, da se z reševanjem teh specifičnih problemov
               in pritožb pacientov ukvarja neodvisna inštitucija.</p>
               <p>Trenutno imamo v Sloveniji pripravljena dva predloga zakonov, ki govorita o
               pacientovih pravicah. Enega so v parlamentarno proceduro vložile poslanke in poslanci
               opozicije in o njem danes razpravljamo. Drugega pa je po široki javni razpravi
               pripravila vlada Republike Slovenije in je trenutno v medresorskem usklajevanju. Že
               sedaj lahko potegnemo bistveno ločnico med enim in drugim.</p>
               <p>Poudariti moram, da je predlog opozicijskih poslancev bolj kot ne prepis predloga
               zakona, ki ga je pripravil prejšnji minister, a ni bil sprejet. Vladni osnutek zakona
               pa je bil v široki javni razpravi. S tem pa mu je tudi dobra popotnica, da bo
               kompleksnejši.</p>
               <p>Kakšen zakon bo dober? Dober bo tisti zakon, ki bo dvignil zaupanje pacientov v
               neodvisnost odločanja o njegovih pravicah, kadar se mu pojavi dvom o njegovih
               pravicah. Po pogovoru z ljudmi je dosedanji problem v pritožbenih postopkih, ki
               predstavljajo nezaupanje pacientov v neodvisnost, nepristranskost oseb, ki odločajo o
               pritožbah. Tu se pojavi že prva prednost vladnega osnutka. Ta namreč daje večjo težo
               predstavnikom civilne družbe, saj je njihova udeležba v procesu odločanja o pravicah
               izrednega pomena.</p>
               <p>Po naši oceni je opozicija pripravila neposrečeno rešitev, ko je predvidela zelo
               obsežen aparat komisij za pritožbe, ki bi se v praksi pokazal kot organizacijsko
               finančno in strokovno zapleten in tog sistem. Veliko komisij bi utegnilo povzročiti
               zaplete v zvezi z imenovanji, neenakomerno strokovno zastopanostjo v različnih delih
               države, neenotno prakso reševanja pacientovih pritožb, pomanjkanje neodvisnosti in
               zaupnosti postopkov in podobno.</p>
               <p>V Novi Sloveniji ocenjujemo, da osnutek vladnega predloga zakona o pacientovih
               pravicah bistveno prispeva k boljši preglednosti pacientovih pravic, saj združuje vse
               pravice pacientov na enem mestu.</p>
               <p>Danes obravnavan predlog zakona s sistemskega vidika po našem mnenju ni celovit, kar
               lahko povzroči neučinkovito obravnavanje ter reševanje pritožb pacientov v
               pritožbenih postopkih. Predvsem pa bi se morale pritožbe reševati čim bližje kraju
               nastanka, kjer je do očitanih nepravilnosti prišlo. Zaradi prepričanja, da bo vladni
               predlog celoviteje uredil omenjeno področje, v Novi Sloveniji ne bomo podprli
               obravnavnega zakona.</p>
            </sp>
            <sp xml:id="SDZ4-Redna-21-2006-11-03.sp101">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mihael Prevc bo predstavil stališče poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-21-2006-11-03.sp102">

               <speaker>MIHAEL PREVC:</speaker>

               <p>Hvala lepa, gospod predsednik. Spoštovani predstavniki vlade, spoštovane kolegice in
               kolegi! Pravice pacientov so pomembno področje, ki ga bo v Sloveniji potrebno bolj
               sistematično urediti in zagotoviti kvalitetno in učinkovito varstvo pacientovih
               pravic.</p>
               <p>Predlagani zakon o pravicah pacientov je, kot je razvidno iz mnenja vlade, ena od
               variant zakona, ki se pripravlja na ministrstvu za zdravje. Na ministrstvu je namreč
               posebna delovna skupina strokovnjakov s področja medicine in prava v zadnjih mesecih
               prav tako pripravljala predlog zakona. Zakon, ki je v pripravi na ministrstvu, naj bi
               z enako vsebino, kot jo ureja predlagani zakon, uredil celostno in predvsem bolj
               temeljito. Pri tem ne moremo mimo dejstva, da je na ministrstvu za zdravje potekala o
               predlogu zakona tudi široka javna razprava, s pomočjo katere se je predlog zakona
               dodelal in izboljšal. V tej predstaviti stališča se ne želim spuščati v konkretne
               pripombe na predlagani zakon, saj so te opredeljene v mnenju vlade do predlaganega
               zakona.</p>
               <p>Poudaril pa bi rad, da poslanci Slovenske ljudske stranke pričakujemo, da bo vlada
               kmalu v proceduro vložila svoj zakon. Ta je ne nazadnje že v medresorskem
               usklajevanju in ga bomo kmalu obravnavali tudi poslanci v državnem zboru.</p>
               <p>Poslanci Slovenske ljudske stranke predlaganega zakona ne bomo podprli, čeprav
               podpiramo načelno usmeritev zakona, ki želi prispevati k večji pravni varnosti in
               enakosti na področju pacientovih pravic. Hvala lepa.</p>
            </sp>
            <sp xml:id="SDZ4-Redna-21-2006-11-03.sp103">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zmago Jelinčič Plemeniti bo predstavil stališče poslanske skupine
               Slovenske nacionalne stranke. Prosim.</p>
            </sp>
            <sp xml:id="SDZ4-Redna-21-2006-11-03.sp104">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Lep pozdrav vsem skupaj. Zakon oziroma predlog zakona
               o pravicah pacientov, ki ga imamo pred seboj in ki ga je vložila Liberalna
               demokracija, je pravzaprav prepis nekdanjega starega "Kebrovega" zakona. Razlog, da
               je Liberalna demokracija vložila ta zakon, pa je pravzaprav prehiteti vlado, da ne bi
               ona vložila svojega zakona.</p>
               <p>V Slovenski nacionalni stranki smo prepričani, da je ta zakon, po domače povedano,
               precej zmetan skupaj z raznih koncev in krajev in precej nekonsistenten, zato ga v
               Slovenski nacionalni stranki seveda ne bomo podprli.</p>
               <p>Ima eno dobro zadevo, ki pa je seveda tudi pobrana od drugje, in sicer zakon naj bi
               uvajal uradnega varuha pacientovih pravic. Vendar se je potrebno zavedati, da je
               Slovenska nacionalna stranka oziroma njena poslanka gospa Barbara Žgajner Tavš 13.
               aprila 2005 vložila pisno poslansko pobudo ministru za zdravje Republike Slovenije, v
               kateri predlaga, naj se ustanovi funkcija uradnega varuha pacientovih pravic.</p>
               <p>Res je, tega varuha potrebujemo, kajti gospod Hanžek pravi, da ni pristojen za te
               zadeve razen seveda, če bi bili to pacienti iz vrst ciganov. Dejstvo je, da v tem
               primeru Slovenska nacionalna stranka podpira intenco zakona, nikakor pa ne zakona
               samega, ki je, kot sem že povedal, precej zmetan z raznih koncev skupaj. Gre za
               izhodišča, kjer naj bi, recimo, se tudi izvajala nekakšna poravnava med zdravnikom,
               ki je naredil napako oziroma, ki je zagrešil včasih tudi lahko fatalno napako pri
               svojem načinu zdravljenja, ampak da bi se seveda zdravnik in pa pacient nekako
               poravnala na nekem poravnalnem spletu. Človek se vpraša, ko predlagatelji govorijo,
               da bi v tem primeru šlo za najhitrejše in za najcenejše urejanje zadev: Za koga bi
               bilo to najcenejše urejanje zadev? Zagotovo za zdravnika, kajti zdravnik bi se na ta
               način izvil iz prijema, v katerega bi ga lahko drugače strokovno pritisnili.</p>
               <p>Kljub temu, da prizadetemu pacientu v naslednjem stadiju ostane še vedno kasneje
               sodna pot, če ne bo zadovoljen z odločitvijo tistega senata, kjer bodo gospodje
               zdravniki eden drugemu držali "štango" je vprašanje, v kolikor bo pacient pripravljen
               še naprej goniti svojo zadevo oziroma v kolikor bo imel še finančnih sredstev, da
               zadevo spelje naprej ali v končni sekvenci, v kolikor bo imel še dovolj zdravja, da
               bo šel pri zadevi naprej, če bo sploh še živ.</p>
               <p>Skratka, zadeve so zelo zanimive. Poleg tega se človek tudi vpraša: Kakšne naj bi
               bile pa kazni za tiste zdravnike, ki so izvršili oziroma bili krivi določenih
               strokovnih napak? Ali opomin pred izključitvijo ali ukor po razredniku ali bi samo
               mama prišla v šolo? Skratka, zadeva je zelo smešna, nedodelana in nekonsistentna.
               Človek se vpraša tudi: Od kod v primeru plačila določenih odškodnin denar za te
               odškodnine? Ali bi denar za te odškodnine dajala zdravniška zbornica? Ali bi to moral
               prispevati sam zdravnik, ki je zadevo zagrešil? Ali bi morda najraje to obesili kar
               na državni proračun? Mislim, da je zadeva precej nedodelana, precej nesmiselna. Tudi
               v tem, ko predlagajo, da bi v tem senatu, ki bi odločal o napakah in presojal težo
               teh napak, imeli najmanj enega predstavnika civilne družbe.</p>
               <p>Dikcija, imeti najmanj enega predstavnika civilne družbe, pomeni imeti samo enega
               predstavnika civilne družbe. Vsi ostali bi bili zdravniki. In po starem slovenskem
               reklu, da vrana vrani ne izkljuje oči, vemo, kakšni bi bili potem rezultati oziroma
               posledice teh razmišljanj in teh konceptualnih zaključkov tega predloga zakona.</p>
               <p>Skratka, nesmiselno je govoriti o vsem v tem zakonu. Ne splača se tudi načenjati
               drugih zadev, ko gre, recimo, v predlogu tudi za to, da krši načela enakosti na
               podlagi števila zaposlenih v zavodu in podobne zadeve.</p>
               <p>Skratka, nedodelanosti je veliko. Tisti namen, ki je bil v Liberalni demokraciji, da
               prehiti vlado in da se okiti z nečim, z razmišljanjem, saj bodo zakon sprejeli in ga
               bomo potem v amandmajski obliki popravili in ga izboljšali, na takšne načine dela v
               Slovenski nacionalni stranki ne pristajamo in predloga zakona ne podpiramo.
               Hvala.</p>
            </sp>
            <sp xml:id="SDZ4-Redna-21-2006-11-03.sp105">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Sledi splošna razprava
               poslank in poslancev. Razprava bo tekla v skladu s seznamom oziroma razporedom, ki
               vam je bil posredovan. Tistih, ki jih ni v dvorani, ne bom imenoval. Besedo ima
               gospod Franc Kangler oziroma namesto njega... <stage>(Ne.)</stage> Gospa Majda Potrata, izvolite.
               <stage>(Je ni.)</stage> Gospod Ivan Grill, imate besedo.</p>
            </sp>
            <sp xml:id="SDZ4-Redna-21-2006-11-03.sp106">

               <speaker>IVAN GRILL:</speaker>

               <p>Hvala za besedo, spoštovani gospod predsednik. Spoštovani gospod državni sekretar s
               sodelavci, kolegice in kolegi! Zdravje je zagotovo nekaj neprecenljivega za vsakega
               izmed nas. In to še posebej takrat, ko nastanejo težave z zdravjem. Takrat se
               pravzaprav vsi zavedamo, kako pomembno je ohranjati zdravje. Sam sem trdno prepričan,
               da je država zagotovo prva med tistimi, ki mora zagotavljati s svojimi institucijami
               možnost, da si zdravje ohranjamo in nenazadnje tudi potem zagotavljamo, ko nastopi
               takšna situacija. In tukaj je potrebno imeti sistemsko izdelane rešitve, za katere
               mora poskrbeti država, da imamo zdravstveno varstvo zagotovljeno na ustrezen način,
               ki zagotavlja ustrezen nivo vsakemu izmed nas.</p>
               <p>Je pa tukaj potrebno poudariti, da se mora ravno tako vsak posameznik ravno tako
               zavedati, da je tudi njegova vloga izredno pomembna pri tem, da skupaj z
               institucijami, z zdravstveno stroko oziroma z vsemi tistimi, ki so vpeti v ta sistem,
               da sodelujejo z roko v roki in skušajo zagotavljati takšne rešitve, ki so
               sprejemljive za vse nas. Da bomo to lahko zagotovili, je treba iskati sistemske
               rešitve. Ravno takšen zakon o varstvu pacientovih pravic je en pomemben člen te
               sistemske rešitve. Vsaj jaz to tako tudi razumem. S tem, da je treba tukaj poudariti,
               da se mora vsak pacient zavedati tudi svojih dolžnosti. Vendar dobro, ni to stvar
               tega zakona. Ta zakon, ki ga imamo danes v obravnavi, je kot poizkus možno tudi
               pozdraviti. Čeprav se strinjam z ugotovitvijo predhodnika Zmaga Jelinčiča, da je ta
               zakon bil vložen predvsem kot poizkus prehiteti vlado in zato tudi sam osebno
               razumem, da je ta zakon oziroma vsebina tega zakona premalo dorečena, nima vseh
               rešitev celovito opredeljenih oziroma niso rešitve nakazane. Zato je kot tak
               pomanjkljiv. Tudi vlada, ki je podala stališče do tega zakona, naniza celo vrsto
               pomanjkljivosti, nedorečenosti, ki jih takšen zakon vsebuje.</p>
               <p>Tudi sam delim mnenje, da ga z amandmaji tega zakona ni možno preoblikovati do
               takšne mere, da bi lahko ta zakon potem celovito urejal to izredno pomembno področje.
               Zato sam podpiram to rešitev, da vlada svoj zakon tudi čim preje sprejme na vladi, ga
               vloži v proceduro. Kajti, prepričan sem, da bo tisti zakon imel te rešitve bolj
               celovite, bolj sistemske in bo za vse, tako paciente kot tudi za zdravstveno stroko
               vse bolj dorečeno. Zato tega zakona, ki ga danes obravnavamo, ne bom podprl.
               Pričakujem oziroma apeliram tudi na ministrstvo, da ta svoj predlog v najkrajšem času
               tudi vloži v proceduro, da pridemo do rešitve, ki bo prispevala k tistemu, k čemur
               vsi stremimo, k boljšemu in kvalitetnejšemu zdravstvenemu varstvu vseh nas. Hvala
               lepa.</p>
            </sp>
            <sp xml:id="SDZ4-Redna-21-2006-11-03.sp107">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Gulič. Izvolite.</p>
            </sp>
            <sp xml:id="SDZ4-Redna-21-2006-11-03.sp108">

               <speaker>ALEŠ GULIČ:</speaker>

               <p>Spoštovani predsednik, cenjene kolegice in kolegi! Čisto na kratko. Ker je pač
               razprava šla v neko, bom rekel tako, literarno zgodovinsko smer, bi se vseeno tega
               dotaknil.</p>
               <p>Najprej očitek o tem, da je bilo to prepisano iz ene od delovnih verzij. Potem
               očitek, da je to pravzaprav povzetek ali pa prepis nečesa, kar je pripravil minister
               Keber. Potem očitek, da je to vezano na poslanska vprašanja. Seveda, najbrž je
               materija takšna, da se kaj novega ne da izumljati. Da pa se seveda povečevati
               pacientove pravice ali pa jih zmanjševati.</p>
               <p>V Liberalni demokraciji Slovenije smo pač mislili, da je treba to vprašanje vendarle
               urediti. Ker je vlada cincala, ker je ministrstvo cincalo s svojim predlogom, je pač
               prišlo do predloga, ki je takšen, kakršnega imate pred sabo. Ne vemo pa, kakšen je
               vladni predlog. Res, da smo slišali zdajle nekajkrat, da je veliko boljši. Ampak kje
               pa je ta predlog? Kakšen pa je v resnici? Slišali smo tudi, da stoji za njim neka
               velika delovna skupina pravnikov in zdravnikov. Kje pa so medicinske sestre, ki
               najbrž prav gotovo zelo močno vplivajo na to, kako se uresničujejo pacientove
               pravice? Kje so deontologi? Pravica vendar ni samo stvar zakona in pa medicinske
               stroke. Ampak gre za globoka etična vprašanja. Kdo bo o tem govoril? Je kdo od teh v
               tej skupini? Lahko, da bo zdaj kdo odgovoril, da so. Ampak v bistvu se je tu
               primerjalo dva zakona. Enega, za katerega ne vemo, kakšen je, ker ni pač nikjer
               objavljen. Niti ni v proceduri. In enega, ki ga imate pred sabo.</p>
               <p>In seveda jaz računam, da boste vendarle glasovali za ta predlog, in potem, če se v
               drugi obravnavi izkaže, da se ga res ne da amandmirati, ni problem, se ga zavrne in
               vlada pride na plan s svojim res izdelanim predlogom. In zaradi mene lahko čisto vse,
               kar so kolegi spisali, vključi v svoj predlog. Ne bo nobene jeze. Pri nas pač ne bomo
               gledali na to, kdo je podpisan pod predlog. Ampak vseeno so vprašanja, ki so še vedno
               odprta. Obenem pa se opravičujem, ker pač nisem bral besedila. Hvala lepa.</p>
            </sp>
            <sp xml:id="SDZ4-Redna-21-2006-11-03.sp109">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Sajovic. Izvolite.</p>
            </sp>
            <sp xml:id="SDZ4-Redna-21-2006-11-03.sp110">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Še enkrat vsem skupaj lep pozdrav! Seveda, o
               pacientovih pravicah govorimo veliko. Upam, da bodo pri ustvarjanju tega zakona
               sodelovali tudi tisti, ki jim je ta zakon najbolj namenjen. To pa so pacienti,
               namreč. Le-ti ga najbolj potrebujejo. In naj še enkrat omenimo te pravice. Marsikdo,
               ki bo danes to slišal, se večine teh pravic ne zaveda. Zato naj ponovimo splošne
               pravice pacientov: pravica do zdravstvenega varstva, pravica do humanega odnosa med
               zdravljenjem, pravica do proste izbire zdravnika, pomembna pravica - pravica do
               posvetovanja z ustreznimi strokovnjaki, pravica do obveščenosti, pravica do
               privolitve k medicinskim posegom, pravica do odklonitve predlaganih medicinskih
               posegov, pomembna pravica do vpogleda v zdravstveno dokumentacijo, pravica do
               prepovedi posredovanja podatkov in pravica zahtevati premestitev, pravica do ugovora,
               pomembna pravica vezana na denar - pravica do seznanitve s stroški zdravljenja in kar
               je tudi ključno, pravica do povračila škode zaradi neustreznega zdravljenja.</p>
               <p>Večino od teh zadev smo mi v tem zakonu tudi predvideli. Jaz enostavno ne razumem
               kako to,da ne pristajate na to, da bi sicer dobro zakonsko materijo nadgradili,
               popravili in pa izboljšali, pač pa rešitev problema, ki je aktualen, ki vsak dan
               zahteva in pa se še kako dotika na tisoče Slovenk in Slovencev, odlagate nekam v
               lepšo povolilno prihodnost. Hvala lepa.</p>
            </sp>
            <sp xml:id="SDZ4-Redna-21-2006-11-03.sp111">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima predstavnik vlade. Želite gospod Marušič? Izvolite.</p>
            </sp>
            <sp xml:id="SDZ4-Redna-21-2006-11-03.sp112">

               <speaker>DORJAN MARUŠIČ:</speaker>

               <p>Hvala. Zelo na kratko. Mislim, da sem bil v uvodnem delu dovolj izčrpen in navedel
               dovolj argumentov, zakaj predlagan zakon ni primeren za nadaljnjo obravnavo. Vendar
               naj mi bo v obrazložitev nekaterih navedb dovoljeno, da vam ukradem še kakšno minuto.</p>
               <p>Skratka, v začetnih pripravah tega zakona smo uporabili določene teze ali pa osnutke
               iz zakona, ki ga imate sedaj pred seboj. Vendar sem poudaril, da so se v zadnjih treh
               letih v evropskem prostoru zdravstveni sistemi obrnili k večji varnosti, k večji
               kakovosti bolnikov in tega zanesljivo v zakonu, ki je pred vami, ni.</p>
               <p>Poudaril sem že, da so določena poglavja in nekatere pravice izpuščene, ne dovolj
               dobro opredeljene, vendar naj poskušam vas prepričati z najbolj trdim argumentom.
               Zakon, ki je dosegljiv, saj ga je eden od poslancev tudi omenjal, na naši spletni
               strani je šel preko javne razprave. Torej, vključeni so bili tisti, katerim je zakon
               namenjen. Torej, bolniki, bolnice, državljani, državljanke, kar zakon, ki je pred
               vami nima. To je njegova glavna pomanjkljivost. Pri čemer pa ga je težko ali nemogoče
               nadgraditi z amandmaji. Kajti razlika je že samo v členih. Zakon, ki je pred vami,
               ima 48 členov. Naš pa 76 členov. Pa še dve pomembni razliki. Po široki javni razpravi
               vpeljujemo zagovornika bolnikovih pravic in pa postopek reševanja ni na drugi stopnji
               na nivoju državne komisije, ampak na lokalni skupnosti.</p>
               <p>Upam, da so zadnji trije argumenti tisti, ki vas bodo prepričali. Predvsem ta, da
               tak zakon, ki je namenjen pravicam bolnikom, seveda, se v razpravi oziroma v pripravi
               morajo vključiti bolniki, bolnice, državljani, državljanke. In pri našem zakonu so.
               Zato je pa tudi sam postopek priprave tako dolg, kajti resnično je bilo veliko
               pripomb na sam zakon. Hvala.</p>
            </sp>
            <sp xml:id="SDZ4-Redna-21-2006-11-03.sp113">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima predstavnica predlagateljev. Gospa Širca, izvolite.</p>
            </sp>
            <sp xml:id="SDZ4-Redna-21-2006-11-03.sp114">

               <speaker>MAJDA ŠIRCA:</speaker>

               <p>Hvala lepa. Pravzaprav glavni komentar velja usmeriti se k zdajšnjim besedam oziroma
               uvodnim besedam državnega sekretarja. Ministra danes tukaj ni, pač ima to pravico, da
               kdaj izostane. Skratka, gospod državni sekretar, vi pravite, da ste pripravili v
               preteklosti nek slab tekst, ki ga boste sedaj, ko so nove razmere po dveh, treh letih
               popravljali, niste tako dobesedno povedali, ampak vendarle zaposleni ste bili na
               ministrstvu za zdravje v preteklosti in sodelavec gospoda Kebra, ki se je s tem
               tekstom pač že takrat ukvarjal. V samem začetku moje predstavitve je bilo poudarjeno,
               ko sem govorila o jesenskih sonatah in vseh tistih jesenskih trenutkih, ko ste pred
               leti napovedali nekaj, kar se ni zgodilo in zaradi česar smo mi čakali s tem že
               pripravljenim tekstom skoraj dve leti.</p>
               <p>Skratka pač, dobro razmere se spreminjajo. Saj razumemo, da pač se tudi časi
               spreminjajo. Danes pravite, da je potrebno bolnike še povprašati, ne vem, te
               diskusije oziroma te razprave ne čutim v javnem prostoru, ali so bila združenja
               povprašana, kakšne diskusije so na to, konec koncev tudi pripomb ne vidimo niti na
               vašem spletu.</p>
               <p>Ampak kakorkoli, že bomo pač se soočali z drugim tekstom, ki bo imel pač več členov,
               76. namesto 48. Kot pravite, da bo boljši, ker vam sledijo že danes, preden sploh
               tekst poznajo, saj je celotna koalicija dejansko kot papagaj ponavljala, da je to
               nekaj, kar bo pa kar pozna perfektno in to, ker pač, na žalost, res nima pravega
               podpisa. Nismo pravi podpisniki, kot je kolega iz opozicije že ugotovil, ne bo danes
               sprejeto.</p>
               <p>Saj pravzaprav se ve, saj dve leti in pol se čisto nič drugače ne dogaja, ne samo z
               zakoni, ampak tudi s členi posameznih zakonov, ko so nepravi podpisi, se jih zavrže,
               zavrne, včasih še popljuje. Ampak jaz bom razumela, da ta predlog bo pospešil neke
               dejavnosti, ki so se ustavile in ki jih danes z določenimi alibiji, kako Evropa nekaj
               novega zahteva ali pač predvideva, da pač so se te stvari zaustavile zaradi tako
               težke materije in seveda tudi zaradi tako težkih pogojev v Evropi.</p>
               <p>Skratka, razumela bom, da ta zavrnitev in tudi ta vložitev tega zakona, ki je bil
               mimogrede precej podan v diskusijo, popravljen v določenih vprašljivih rešitvah, bo
               vendarle koristna za bolnike oziroma paciente, saj konec koncev samo o njih danes
               govorimo. Dejansko ni važno, kdo je podpisan, kje in ni važno, kdo je kdo samo, da bi
               vendarle se zgodil dober zakon. Recimo, da se bo.</p>
               <p>Seveda, jaz bi raje videla in se mi zdi tudi smiselno in ne težko, absolutno ne
               težko, da bi vam domači izpred nekaj let domači material nadgradili z amandmaji, ker
               bi privarčevali precej časa in ker tudi to konec koncev v tem državnem zboru ni nič
               novega. Včasih se zakon od A do Ž z amandmaji napiše na novo. Tukaj pa ni potrebno.
               Če ne drugega imate obrazložitve zelo zelo zelo v redu.</p>
               <p>Zakaj pravim, da je pomembno, da bi si nekako prihranili nekaj časa, ne samo zaradi
               tega, ker zamujate, ampak tudi zaradi tega, ker se v času, ko se razgrajuje sistem
               javnega zdravstva pravzaprav vprašanje pravic in tistih možnosti in poti, ki jih, s
               katerimi se soočamo, soočajo pacienti, povečujejo in zaradi tega je odločitev, ki
               očitno v načelu velja, da se poslužimo tega instrumenta tudi v Sloveniji.</p>
               <p>Skratka, bi bilo smiselno, da bi se postopek zavrtel hitreje, kot se bo sedaj, ko
               boste še nekaj časa razmišljali o tem, ampak, kot pravim, morebiti manj kot, če tega
               zakona oziroma ne bi mi sami vložili.</p>
               <p>Jaz moram popraviti. Seveda neka nevednost, ki je danes sevala iz razprav. Bila je
               izrečena. Ta zakon je bil že enkrat vložen, pa zavrnjen. Seveda, to ne velja. To je
               pač priča samo, da gre za neko posplošeno in hitro zavrnitve vredno materijo, kjer se
               ni potrebno niti poglobiti kaj prida v to, kaj prinaša. Ampak samo dovolj, da se
               sklicujemo na prve podpisnike tega zakona.</p>
               <p>Skratka menim, da je ego tako močan v primeru koalicijskih strank, da so si že
               izmislili neke namišljene dlake v jajcu, kaj tam v zakonu nekako ne gre v prid do
               tega mere, da se ukvarjamo s tem, koliko mora biti nekdo oddaljen od vprašanja
               kršitve neke določene pravice, kar je seveda zelo smešno in naivno. To, da ne gre za
               prehitevanje vlade za vsako ceno, kar je seveda gospod Plemeniti poskušal uveljaviti,
               tudi s tem, da je križno prebral nekaj, pa še to niti ne dovolj dobro. Dovolj je, da
               je prišel sporočit, da poleg varuha človekovih pravic obstajajo tudi varuhi ciganov,
               kot pravi, ki so za njega nekompatibilni. Ampak pustimo, nočem "skreniti". Vendarle
               ne gre, če bi hiteli in prehitevali vlado za vsako ceno, potem bi ta zakon vložili
               takrat, ko smo razmišljali, da bi ga. Pa ga namenoma nismo glede na to, da ste sami
               povedali, da ga boste sami.</p>
               <p>Jaz osebno mislim, da dejansko ne velja odlašati s to odločitvijo s povsem dobrim in
               evropsko primerljivim zakonom kot je ta, ki smo ga vložili. In zaradi te načelne
               odločitve, da gremo v to, konec koncev rekla sem, na hearingu je minister aplavdiral
               te oziroma dejal, da se bo tega problema lotil. Zakaj menim, da je potrebno pridobiti
               tudi te zakonske osnove? Zaradi tega, ker bolniki mogoče z razliko v drugih državah,
               pa prej mogoče, bom rekla, v Ameriki kot v Evropi še vedno sprejemajo odločitve
               zdravnikov z neko pasivnostjo in s tistim že vsajenim občutkom, da je pacient nemočen
               vizavi avtoritete, ki jo predstavlja zdravnik, kar je seveda res. Zdravnik ima v
               rokah naše življenje nemalokrat in mogoče neka zahteva za določeno ali informacijo
               ali podatkom ali zahtevo ali nesoglasjem z njegovim ravnanjem je vendarle mnogokrat
               naslovljena na nek strah in na zadržanost do te avtoritete oziroma do morebitnih
               posledic, če bi se uveljavljala neka. To priznavamo, to je ohranjanje nekega takšnega
               odnosa. In zato so vprašanja, ali imam pravico biti bolje obveščena, kot sem. Ali
               lahko iščem drugo mnenje, ne da bi se zamerila zdravniku, ki me leči, ali komu
               drugemu, ali lahko prekinem nek določen proces in se obrnem drugam, saj gre mnogokrat
               za neka moralna, etična vprašanja? Ampak vendarle v tem zakonu se jih tudi z
               normativi rešuje od tega, kaj in kakšno vrednost, moč in nemoč imajo podatki, kdaj se
               lahko podatki zamolčijo in kdaj ne.</p>
               <p>Skratka, drago ministrstvo za zdravje, mogoče boste pohiteli z določenimi koraki, o
               katerih ste govorili pred dvema letoma in pol, vi, že pred več kot dvema letoma in
               pol, ker ste bili v starem sestavu ministrstva in če je samo to, je že to lahko za
               nas zadovoljstvo v opoziciji, ker niso podpisi vaši, zakon ni v redu, ampak ko bodo
               vaši bodo prej v redu. Hvala lepa.</p>
            </sp>
            <sp xml:id="SDZ4-Redna-21-2006-11-03.sp115">

               <speaker>PREDSEDNIK FRANCE CUKJATI:</speaker>

               <p>Hvala. Ker določen čas za razpravo še ni potekel, sprašujem, ali želi na podlagi
               prvega odstavka 71. člena poslovnika še kdo razpravljati? Opažam, da je dvignila roko
               samo gospa Potrata. Izvolite, gospa Potrata. Imate pet minut.</p>
            </sp>
            <sp xml:id="SDZ4-Redna-21-2006-11-03.sp116">

               <speaker>MAG. MAJDA POTRATA:</speaker>

               <p>Hvala, gospod predsednik. Saj ste verjetno domnevali, ker sem bila preskočena poprej
               zaradi svoje krivde. Se razume, ker me ni bilo tukaj, da bom želela povedati nekaj,
               zdaj seveda v krajšem času kot bi, če bi izkoristila prejšnjo priložnost. Zame
               soočanje z zakonom o pravicah, ki varujejo bolne oziroma vse tiste, ki pridejo v stik
               z zdravstvenimi inštitucijami ali posamezniki, ki opravljajo zdravstvene storitve, ni
               novost zaradi tega, ker smo že v prejšnjem mandatu dosti razpravljali o tem, ali bi
               kazalo vpeljati varuha teh posebnih pravic ali ne. Ne nazadnje pa imamo v Mariboru
               izkušnje z varuhinjo bolnikovih pravic. Tu bi začela svoj razmislek o tem, da se v
               mnenju vlade sicer da prebrati, da je ena od slabosti tega zakona tudi inštitut
               varuha pacientovih pravic, ki ni predviden kot poseben varuh človekovih pravic po
               drugem odstavku 159. člena ustave, ampak da gre za opravljanje zagovorništva. Najprej
               dovolite, da pojasnim svoje pomisleke, ki jih bom povezala z nekimi drugimi splošnimi
               očitki, da je ta zakon nekonsistenten, nedodelan, da nima dobre ureditve posameznih
               pomembnih vprašanj. Ampak tudi vlada je nekonsistentna v svojih odgovorih, zaradi
               tega, ker je posredno sicer preko svojih predstavnikov v svetu RTV-ja dovolila, da je
               sedaj tam v statutu zapisan varuh poslušalčevih in gledalčevih pravic, pa tudi ni v
               okviru instituta varuha človekovih pravic. Torej sama beseda varuh je lahko
               problematična ali pa tudi ne.</p>
               <p>In od tod me potem pelje razmislek k drugemu delu poimenovanja, ali naj bo to varuh
               ali varuhinja pacientovih ali bolnikovih pravic. Glede na to, da že imamo nek tak
               institut, ki deluje, preizkušen, bi pričakovala, da se bo slovensko poimenovanje
               uveljavilo. Ne nazadnje sem tudi natančno poslušala gospoda državnega sekretarja, ki
               je govoril o dialogu z bolniki, ki so bili vključeni v razpravo o zakonu. In grem še
               korak naprej.</p>
               <p>Zakon, ki ga predlaga skupina poslank in poslancev, se imenuje zakon o pravicah
               pacientov. Zakon, ki ga bo vlada predložila, tako tukaj na koncu piše, bo pa zakon o
               pacientovih pravicah. In to se potem spet znova lahko vprašamo, zakaj o pacientovih,
               zakaj ne o bolnikovih.</p>
               <p>To ni edini pomislek, ki ga imam, glede na odgovor ali na mnenje vlade, zaradi tega,
               ker razumem tudi tako, da je verjetno slovenščina prvi jezik poimenovanja stvari.
               Zato bi prosila, da bi tudi vsaj v prihodnje, če je sedaj že prepozno, najprej
               uporabili slovenska poimenovanja, pa v oklepaj dali tista, ki so v navadi v Evropski
               uniji, zaradi tega, ker nekatere reči je pa vendarle treba upoštevati. Gre za tisti
               del na četrti strani, ki govori o prejšnji izjavi volje, še česa drugega, ni to edino
               angleško poimenovanje.</p>
               <p>Jaz imam lahko z mnenjem vlade tudi kakšne pomisleke o tem, ali je to besedilo
               dovolj dobro ali ni dovolj dobro. Ampak razlogi za zavrnitev tega predloga zakona so
               pa, oprostite, vendarle take narave, da bi jih bilo mogoče, da bi jim bilo mogoče
               oporekati glede na to, da smo v tem državnem zboru sprejeli že vrsto zakonov, za
               katere je opozicija ugotavljala take slabosti, kot so. Kot splošne slabosti navedene
               v začetku in sem jih poprej že citirala, pa smo jih potem z amandmaji na matičnem
               delovnem telesu kakorkoli odpravili. Tudi bi želela, da bi vlada v svojem pojasnilu
               bila konsistentna, ko govori zakaj mnenje v 13. členu pravica do drugega mnenja ni
               dobro urejena. Tu v mnenju piše: zaradi prevelikih finančnih obveznosti. Državni
               sekretar je zdaj povedal nek drug razlog. Da ne govorim o vključevanju civilne družbe
               oziroma predstavnika civilne družbe /opozorilni znak za konec/, ki je ali pa ni
               vključen. In tako bi se še marsikaj takega našlo, s čimer bi bilo mogoče oporekati
               zavrnitvi, s katero je vlada... /Izklop mikrofona./</p>
            </sp>
            <sp xml:id="SDZ4-Redna-21-2006-11-03.sp117">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo. O predlogu sklepa, da je predlog zakona primeren
               za nadaljnjo obravnavo, bomo v skladu s časovnim potekom seje zbora odločali danes v
               okviru glasovanj, čez pol ure, to je ob 16.20.</p>
               <p>S tem prekinjam to točko dnevnega reda.</p>
               <p>Prekinjam sejo zbora, ki jo bomo nadaljevali ob 16.20 uri.</p>
               <stage>(Seja je bila prekinjena ob 15.52 uri in se je nadaljevala ob 16.20 uri.)</stage>
            </sp>
            <sp xml:id="SDZ4-Redna-21-2006-11-03.sp118">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Nadaljujemo s sejo državnega zbora, in
               sicer, prehajamo na glasovanja zbora o predlogih odločitev.</p>
               <p>Poslanke in poslance prosim, da preverijo delovanje glasovalnih naprav. Hvala.</p>
               <p>Nadaljujemo s prekinjeno <title>33. točko dnevnega reda - prva obravnava predloga
                  zakona o financiranju občin.</title>
               </p>
               <p>Prehajamo na odločanje o naslednjem predlogu sklepa: Predlog zakona o financiranju
               občin, prva obravnava, je primeren za nadaljnjo obravnavo. Glasujemo. Navzočih je 61
               poslank in poslancev, za je glasovalo 42, proti 19.</p>
               <p><stage>(Za je glasovalo 42.)</stage> <stage>(Proti 19.)</stage></p>
               <p>Ugotavljam, da je predlagani sklep sprejet, zato bo zakon dodeljen v drugo obravnavo
               matičnemu delovnemu telesu.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>32. točko dnevnega reda - prva obravnava predloga
                  zakona o pravicah pacientov.</title>
               </p>
               <p>Prehajamo na odločanje o naslednjem predlogu sklepa: Predlog zakona o pravicah
               pacientov, prva obravnava, je primeren za nadaljnjo obravnavo. Glasujemo. Navzočih je
               68 poslank in poslancev, za je glasovalo 21, proti 47.</p>
               <p><stage>(Za je glasovalo 21.)</stage> <stage>(Proti 47.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na <title>36. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  PROTOKOLA O EKSPLOZIVNIH OSTANKIH VOJNE, PRILOŽEN H KONVENCIJI O PREPOVEDI ALI
                  OMEJITVI UPORABE NEKATERIH VRST KLASIČNEGA OROŽJA, ZA KATERE SE LAHKO ŠTEJE, DA
                  IMAJO ČEZMERNE TRAVMATIČNE UČINKE ALI DA GLEDE CILJEV DELUJEJO ENAKO.</title>
               </p>
               <p>Predlog zakona je v obravnavo zboru predložila vlada Republike Slovenije. Predlog
               zakona je obravnaval odbor za zunanjo politiko kot matično delovno telo, ki je zboru
               pisno poročal. Prijavljenih k razpravi ni. Ker matično delovno telo v okviru druge
               obravnave ni sprejelo nobenega amandmaja, v tretji obravnavi amandmajev ni možno
               vlagati. Zato prehajamo na odločanje o zakonu. Glasujemo. Navzočih je 68 poslank in
               poslancev, za je glasovalo 65, proti 3.</p>
               <p><stage>(Za je glasovalo 65.)</stage> <stage>(Proti 3.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>37. TOČKO DNEVNEGA REDA - POTRDITEV URADNIH PREČIŠČENIH BESEDIL
                  ZAKONOV.</title>
               </p>
               <p>Uradni prečiščeni besedili je pripravila zakonodajno-pravna služba zbora in ju zbor
               potrdi brez razprave.</p>
               <p>Najprej prehajamo na odločanje o naslednjem predlogu sklepa: Potrdi se uradno
               prečiščeno besedilo zakona o visokem šolstvu. Glasujemo. Navzočih je 65 poslank in
               poslancev, za je glasovalo 61, proti nihče.</p>
               <p><stage>(Za je glasovalo 61.)</stage> <stage>(Nihče proti.)</stage></p>
               <p>Ugotavljam, da je uradno prečiščeno besedilo zakona sprejeto.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo zakona o volilni kampanji." Glasujemo. Navzočih je 67 poslank in poslancev,
               za je glasovalo 62, proti nihče.</p>
               <p><stage>(Za je glasovalo 62.)</stage> <stage>(Nihče proti.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil. S tem
               zaključujem to točko dnevnega reda.</p>
               <p>Prehajamo na <title>40. TOČKO DNEVNEGA REDA - MANDATNO-VOLILNE ZADEVE.</title> Zbor bo v
               okviru te točke obravnaval 10 predlogov sodnega sveta za izvolitev v sodniško
               funkcijo, predlog odloka o spremembah odloka o ustanovitvi sveta za radiodifuzijo,
               predlog sklepa o razrešitvi in imenovanju predsednika odbora državnega zbora
               Republike Slovenije za lokalno samoupravo in regionalnih razvoj ter predlog sklepa o
               razrešitvi in imenovanju podpredsednika odbora državnega zbora Republike Slovenije za
               zdravstvo.</p>
               <p>Prehajamo na razpravo in odločanje o posameznih predlogih. Najprej predlogi sklepov
               o izvolitvi v sodniško funkcijo. Sodni svet je državnemu zboru predložil 10 predlog
               za izvolitev kandidatk in kandidata v sodniško funkcijo na sodniška mesta osmih
               medkrajevnih sodnic na okrajnem sodišču v Celju in Mariboru, okrajnega sodnika na
               okrajnem sodišču v Ljutomeru in okrožne sodnice na okrožnem sodišču v Novi Gorici.
               Želi predstavnik sodnega sveta? Ne. Predloge je obravnavala mandatno-volilna komisija
               kot matično delovno delo ter zboru predložila predloge sklepov. Prijavljenih k
               razpravi ni, zato zaključujem razpravo in prehajamo na odločanje o predlogih sklepov.</p>
               <p>Na glasovanje dajem predlog sklepov o izvolitvi v sodniško funkcijo gospe Romine
               Jezernik na sodniško mesto medokrajne sodnice na okrajnem sodišču v Celju. Glasujemo.
               Navzočih je 64 poslank in poslancev, za je glasovalo 62, proti nihče.</p>
               <p><stage>(Za je glasovalo 62.)</stage> <stage>(Nihče proti.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Polone
               Kidrič na sodniško mesto medokrajne sodnice na okrajnem sodišču v Celju. Glasujemo.
               Navzočih je 62 poslank in poslancev, za je glasovalo 60, proti nihče.</p>
               <p><stage>(Za je glasovalo 60.)</stage> <stage>(Nihče proti.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Lidije
               Kralj na sodniško mesto medokrajne sodnice na okrajnem sodišču v Celju. Glasujemo.
               Navzočih je 64 poslank in poslancev, za jih je glasovalo 62, proti nihče.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Alenke
               Pavič, na sodniško mesto medokrajne sodnice na Okrajnem sodišču v Celju. Glasujemo.
               Glasovanje teče. Navzočih je 64 poslank in poslancev, za jih je glasovalo 62, proti
               nihče.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Irene Peer,
               na sodniško mesto medokrajne sodnice na Okrajnem sodišču v Celju. Glasujemo.
               Glasovanje teče. Navzočih je 64 poslank in poslancev, za jih je glasovalo 61, proti
               nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospoda Gorazda
               Tivadarja, na sodniško mesto okrajnega sodnika na Okrajnem sodišču v Ljutomeru.
               Glasujemo. Glasovanje teče. Navzočih je 63 poslank in poslancev, za jih je glasovalo
               61, proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Nataše
               Vižintin Komel, na sodniško mesto okrožne sodnice na Okrožnem sodišču v Novi Gorici.
               Glasujemo. Glasovanje teče. Navzočih je 64 poslank in poslancev, za jih je glasovalo
               59, proti nihče.</p>
               <p><stage>(Za je glasovalo 59.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Jasmine
               Obrovnik Gril, na sodniško mesto medokrajne sodnice na Okrajnem sodišču v Mariboru.
               Glasujemo. Glasovanje teče. Navzočih je 65 poslank in poslancev, za jih je glasovalo
               62, proti nihče.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Valerije
               Pirš, na sodniško mesto medokrajne sodnice na Okrajnem sodišču v Mariboru. Glasujemo.
               Glasovanje teče. Navzočih je 62 poslank in poslancev, za jih je glasovalo 60, proti
               nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Bibijane
               Šilc, na sodniško mesto medokrajne sodnice na Okrajnem sodišču v Mariboru. Glasujemo.
               Glasovanje teče. Navzočih je 62 poslank in poslancev, za jih je glasovalo 60, proti
               nihče. <stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Prehajamo na predlog odloka o spremembah odloka o ustanovitvi sveta za
               radiodifuzijo. Predlog odloka je v obravnavo zboru predložila mandatno-volilna
               komisija. Prijavljenih k razpravi ni, zato zaključujem razpravo in prehajamo na
               odločanje o predlogu odloka o spremembah odloka o ustanovitvi sveta za radiodifuzijo.
               Obrazložitev glasu najprej v imenu poslanskih skupin. Prijava teče. Gospa Širca,
               izvolite, imate besedo.</p>
            </sp>
            <sp xml:id="SDZ4-Redna-21-2006-11-03.sp119">

               <speaker>MAJDA ŠIRCA:</speaker>

               <p>Hvala lepa. V Liberalni demokraciji bomo ta predlog zavrnili. Več razlogov je za to.
               Vemo,da že sama pot do tega predloga je bila dolga, skrajno farsična in neprimerna.
               Sklep bi moral biti sprejet že septembra, ampak zaradi tega, ker plonk listki niso
               bili dovolj usklajeni, ali pa sploh pripravljeni, je kljub temu, da so prišli in se
               prijavili ustrezni kandidati, vsaj po izpolnjevanju pogojev, prišlo do praznega
               glasovanja. Skratka do zavrnitve predloga, ki bi ga sicer predstavljala opozicijska
               predlagana stran, kajti pozicijski koalicijski poslanci Kviaza niso glasovali.</p>
               <p>Sedaj imamo pred seboj moško sestavo, ki ni sporna samo po spolni strukturi, ampak
               tudi po svojih profilih. Gospod Borut Dolanc je član izvršnega odbora Trebnja,
               občinskega odbora SDS. Gospod razvojni inženir Valerij Grašič je član NSi-ja Mestne
               občine Kranj, v Cobisu nima v bibliografskih zadetkih nobenega zadetka, bibliografija
               raziskovalcev, samo svojo diplomsko in magistrsko nalogo. Pri civilno družbeni
               aktivnosti seveda pripada slovenski skupnosti krščanskega življenja.</p>
               <p>Eks-direktor Radia študent doc. Dejan Jalovec je naročnik, domnevni pisec zakona o
               RTV, tudi vključen v predreferendumsko kampanjo, član nadzornega sveta v novi sestavi
               Dela, tudi sicer pisec ekspertiz in aboniran pri Iersi, se pravi zastopnik izvajalca
               Inštituta za razvojne in strateške analize, ki dobiva vse posle, večinske posle v
               novi koaliciji, da ne govorim o, recimo, informatiki Mitju Kataviču, ki tudi v Cobisu
               nima nobenih zadetkov, ima pa neko zgodbo še iz leta 2000, ki ga pelje pred sodnika
               za prekrške. No, pa tudi naslov njegove diplomske naloge je vprašljiv. Hočem
               povedati, da na drugem Kviazu, na drugi seji Kviaza ste se sestavili, napravili
               ustrezen, kako se reče, pripomoček v obliki "plonk" listka, ki je seveda pokril to,
               kar sem ravnokar povedala - strankarsko pripadnost in strokovno vprašljivost. Hvala.
           </p>
            </sp>
            <sp xml:id="SDZ4-Redna-21-2006-11-03.sp120">

               <speaker>PREDSEDNIK FRANCE CUKJATI:</speaker>

               <p>Gospa Širca, in kako bo glasovala LDS? /Smeh v dvorani./ A, je na začetku že
               povedala.</p>
            </sp>
            <sp xml:id="SDZ4-Redna-21-2006-11-03.sp121">

               <speaker>MAJDA ŠIRCA:</speaker>

               <p>Gospod Cukjati, v magnetogramu boste videli, da sem to takoj na začetku povedala, da
               ne bi prišlo do zmote. Hvala.</p>
            </sp>
            <sp xml:id="SDZ4-Redna-21-2006-11-03.sp122">

               <speaker>PREDSEDNIK FRANCE CUKJATI:</speaker>

               <p>Je še kakšna želja po obrazložitvi glasu v osebnem imenu? Prijava teče. Gospod
               Gantar, imate besedo, izvolite.</p>
            </sp>
            <sp xml:id="SDZ4-Redna-21-2006-11-03.sp123">

               <speaker>DR. PAVEL GANTAR:</speaker>

               <p>Hvala lepa, gospod predsednik. Ne bom vas presenetil. Dejansko bom, tako kot ostale
               poslanke in poslanci LDS, glasoval proti temu sklepu. Kot je kolegica Majda Širca
               povedala, koga ste po tem škandaloznem zapletu predlagali v imenovanje tega sveta za
               radiodifuzijo, bi rad povedal tudi, koga niste in koga ste zavrnili. Pred sabo imam
               bibliografijo in življenjepis enega od tistih, ki ste jih zavrnili, ki je dejansko
               danes najbolj eminenten strokovnjak s področja informatike in medijske komunikacije.</p>
               <p>In trajalo bi vsaj 20 minut, da bi vam prebral vse tisto, kar ta kandidat ima.
               Izkušnje, mednarodno priznane kvalifikacije in izkušnje, sodelovanje v številnih
               organizacijah, med drugim tudi sodelovanje v ekspertizi za ICANN. Se pravi,
               mednarodna organizacija, ki podeljuje domenska imena. Torej, ekspert in strokovnjak,
               ki pa ima to napako, da ni prave barve. Želim vam povedati, da ste izmed razmeroma
               majhnega števila ekspertov s področja medijskih komunikacij in radiodifuzije izbrali
               imena, ki v tem svetu, milo rečeno, ne pomenijo nič. Zavrnili pa tista, ki nekaj
               pomenijo. In to je slabo za ta svet, ki se bo moral ukvarjati s stvarmi, kot je
               digitalizacija, nov način razpisovanja frekvenc in bo ta svet s slabim poznavanjem
               žrtev predatorskih interesov v teh medijskih strukturah. Seveda ste si to naredili po
               svoji volji in okusu - slabo in žalostno. Seveda bom glasoval proti.</p>
            </sp>
            <sp xml:id="SDZ4-Redna-21-2006-11-03.sp124">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kokalj.</p>
            </sp>
            <sp xml:id="SDZ4-Redna-21-2006-11-03.sp125">

               <speaker>ANTON KOKALJ:</speaker>

               <p>Obžalujem, da se nekatere kolegice in kolegi poslužujejo takega načina razprave in
               žalijo sodržavljanke in sodržavljane, ker po njihovih kriterijih naj ne bi bili
               strokovni. Čeprav ima nekdo magisterij iz telekomunikacij, naj ne bi bil strokovnjak
               za radiodifuzijo. Nikjer pa ni bil pogoj, kolikokrat mora biti zadet v Cobisu, in
               misli, da je to res nekorektno in nepošteno in da to ni nivo, po katerem se lahko
               poslanci pogovarjamo.</p>
            </sp>
            <sp xml:id="SDZ4-Redna-21-2006-11-03.sp126">

               <speaker>PREDSEDNIK FRANCE CUKJATI:</speaker>

               <p>Hvala. Še kakšna želja po obrazložitvi? <stage>(Ne.)</stage> Glasujemo. Navzočih je 68 poslank in
               poslancev, za je glasovalo 44, proti 18.</p>
               <p><stage>(Za je glasovalo 44.)</stage> <stage>(Proti 18.)</stage></p>
               <p>Ugotavljam, da je predlagani odlok sprejet.</p>
               <p>Prehajamo na predlog sklepa o razrešitvi in imenovanju predsednika Odbora Državnega
               zbora Republike Slovenije za lokalno samoupravo in regionalni razvoj. Predlog sklepa
               je v obravnavo zboru predložila poslanska skupina SDS. Prijavljenih k razpravi ni,
               zato prehajamo na odločanje o predlogu sklepov o razrešitvi in imenovanju predsednika
               Odbora Državnega zbora Republike Slovenije za lokalno samoupravo in regionalni
               razvoj. Glasujemo. Navzočih je 53 poslank in poslancev, za je glasovalo 58, proti 1.</p>
               <p><stage>(Za je glasovalo 58.)</stage> <stage>(Proti 1.)</stage></p>
               <p>Ugotavljam, da je predlagani sklep sprejet.</p>
               <p>Prehajamo na predlog sklepa o razrešitvi in imenovanju podpredsednika Odbora
               Državnega zbora Republike Slovenije za zdravstvo. Predlog sklepa je v obravnavo zboru
               predložila poslanska skupina SDS. Prijavljenih k razpravi ni. Zato prehajamo na
               odločanje o predlogu sklepov o razrešitvi in imenovanju podpredsednika Odbora
               Državnega zbora Republike Slovenije za zdravstvo. Glasujemo. Navzočih je 66 poslank
               in poslancev, za je glasovalo 63, proti nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>S tem zaključujem to točko dnevnega reda in zaključujem 21. sejo državnega zbora
               Republike Slovenije. Lep vikend!</p>
               <stage>(Seja je bila končana 3. novembra 2006 ob 16.41 uri.)</stage>
            </sp>
         </div>
      </body>
   </text>
</TEI>
