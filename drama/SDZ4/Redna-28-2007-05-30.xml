<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-28-2007-05-30">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|C259139AE6808CE3C12572F2003329FE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=C259139AE6808CE3C12572F2003329FE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-28-2007-05-30.DZ" n="28">
               <name>Redna</name>
               <date when="2007-05-30"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-28-2007-05-30.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 28. seje</stage>
            <stage type="date">(30. maj 2007)</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 10.02.</stage>


            <sp xml:id="SDZ4-Redna-28-2007-05-30.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 28. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               gospod Davorin Terčon, Jožef Jerovšek, Stanislav Brenčič, Ljubo Germič od 15.00 ure
               dalje, Franc Jazbec do 14.00 ure in gospod Geza Džuban.</p>
               <p>Prehajamo na <title>7. TOČKO DNEVNEGA REDA - DRUGA OBRAVNAVA PREDLOGA ZAKONA O
                  PRILOŽNOSTNIH KOVANCIH.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade za dopolnilno obrazložitev predloga zakona. Izvolite.</p>
            </sp>
            <sp xml:id="SDZ4-Redna-28-2007-05-30.sp2">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsednik, spoštovane poslanke in spoštovani poslanci!
               Predlog zakona o priložnostnih kovancih je Vlada Republike Slovenije sprejela 15.3.
               tega leta in ga poslala v obravnavo Državnemu zboru Republike Slovenije.</p>
               <p>Odbor za finance in monetarno politiko je predlog zakona obravnaval 16. maja 2007 in
               na podlagi mnenja Zakonodajno-pravne službe Državnega zbora sprejel dva amandmaja ter
               na tej podlagi oblikoval sedanje besedilo predloga zakona.</p>
               <p>Sedaj veljavni Zakon o priložnostnih kovancih je do uvedbe evra kot valute Republike
               Slovenije na ustrezen način urejal izdajanje priložnostnih kovancev. Predlog zakona o
               priložnostnih kovancih, ki je danes v obravnavi, ne spreminja podlage oziroma osnove
               za izdajanje priložnostnih kovancev. Priložnostni kovanci se bodo tudi v prihodnje
               izdajali ob dogodkih splošnega pomena za Republiko Slovenijo ali dogodkih širšega
               mednarodnega pomena, ki jih bo določila Vlada Republike Slovenije.</p>
               <p>Novost, ki jo prinaša predlog zakona, je delitev priložnostnih kovancev na spominske
               in zbirateljske kovance v skladu z uveljavljenim poimenovanjem oziroma delitvijo v
               predpisih Evropske unije. Tako bodo spominski kovanci po dimenzijah in fizičnih ter
               kemijskih lastnostih enaki tečajnim evro kovancem za 2 evra. Spominski kovanci bodo
               tudi zakonito plačilno sredstvo v vseh državah članicah evroobmočja. Imeli bodo
               skupno stran evro kovancev za 2 evra in nacionalno stran, ki bo obeležila dogodek
               splošnega pomena za Republiko Slovenijo ali širšega mednarodnega pomena. Zbirateljski
               kovanci bodo izdelani iz zlata, srebra ali kovin, ki jih bo določila Vlada Republike
               Slovenije, in bodo zakonito plačilno sredstvo le v Republiki Sloveniji, drugod pa
               bodo predstavljali numizmatično vrednost. Njihova nominalna vrednost bo izražena v
               evrih, vendar ne bo smela biti enaka, kot je vrednost tečajnih evro kovancev.</p>
               <p>Videz priložnostnih kovancev bo po posvetovanju z državami članicami Evropske unije
               določila Vlada Republike Slovenije. Postopek posvetovanja z državami članicami
               Evropske unije je predpisan, vendar pa Slovenija ne bo dolžna obvezno upoštevati
               mnenja ostalih držav članic. Obseg vsakokratne emisije priložnostnih kovancev bo po
               predhodni odobritvi Evropske centralne banke določila Vlada Republike Slovenije na
               predlog Banke Slovenije. Tudi v prihodnje naj bi strokovne in tehnične naloge v zvezi
               z izdajo priložnostnih kovancev opravljala Banka Slovenije na podlagi pogodbe, ki jo
               bo v imenu Republike Slovenije z Banko Slovenije sklenilo Ministrstvo za finance.</p>
               <p>Za izvedbo vseh aktivnosti za izdajo priložnostnih kovancev bo guverner Banke
               Slovenije v soglasju z ministrom, pristojnim za finance, imenoval komisijo za izdajo
               priložnostnih kovancev. Za nadzor nad izvajanjem tega zakona bo pristojna Banka
               Slovenije v skladu z zakonom, ki ureja delovanje Banke Slovenije.</p>
               <p>Predlog zakona je bil v skladu s 105. členom Pogodbe o ustanovitvi Evropske skupnosti
               poslan v mnenje Evropski centralni banki, ki je v svojem mnenju izrazila nekatere
               pripombe, ki so bile upoštevane pri sedanjem besedilu predloga zakona.</p>
               <p>Spoštovani predsednik, spoštovane poslanke, spoštovani poslanci! Vlada Republike
               Slovenije ocenjuje, da je predlog Zakona o priložnostnih kovancih ustrezen, zato
               predlaga Državnemu zboru, da ga sprejme. Hvala lepa.</p>
            </sp>
            <sp xml:id="SDZ4-Redna-28-2007-05-30.sp3">

               <speaker>PREDSEDNIK FRANCE CUKJATI:</speaker>

               <p>Hvala državnemu sekretarju v kabinetu gospodu Andreju Širclju.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Prosim predsednika odbora gospoda Bojana Starmana, da predstavi
               poročilo odbora. Prosim.</p>
            </sp>
            <sp xml:id="SDZ4-Redna-28-2007-05-30.sp4">

               <speaker>BOJAN STARMAN:</speaker>

               <p>Hvala lepa za besedo, gospod predsednik. Vse skupaj prav lepo pozdravljam. Odbor
               Državnega zbora za finance in monetarno politiko je na svoji 26. seji dne, 16. maja,
               kot matično delovno telo obravnaval tudi predlog Zakona o priložnostnih kovancih, ki
               ga je Državnemu zboru Republike Slovenije v obravnavo in sprejem predložila Vlada
               Republike Slovenije. Odboru je bilo posredovano tudi mnenje Zakonodajno-pravne službe
               s pripombami določbam 1., 4., 5., 11. in 12. člena predloženega besedila.</p>
               <p>Odbor je pripombe upošteval pri oblikovanju obeh amandmajev odbora, ki so bili
               kasneje tudi sprejeti. Do izteka poslovniškega roka so bili s strani kvalificiranih
               predlagateljev, to je Poslanske skupine Slovenske nacionalne stranke, k zakonskemu
               predlogu dne, 14.5.2007, vloženi amandmaji, štirje k 4. členu, dva pri 5. členu ter
               amandmaji k 8., 9. 11. in 12. členu predloženega predloga zakona. V glavnem so ti
               predlogi opredeljevali nekatere posebnosti in naj bi se črtal del besedila, na primer
               v 4. členu, da mora imeti spominski kovanec simbol 12-ih zvezd naj ne bi bilo
               vpeljane zakonske omejitve izdaje spominskih kovancev zgolj na en dogodek letno, da
               se črta besedilo o obveznem posvetovanju s članicami Evropske skupnosti o simbolni
               strani spominskih kovancev in tudi nekatere druge pripombe.</p>
               <p>Kot je že povedal predstavnik predlagateljev oziroma Vlade, je osnovna značilnost v
               predlogu zakona v delitvi priložnostnih kovancev na spominske in zbirateljske in se
               seveda na nek način zadržuje vsebina iz prejšnjih zakonov. V razpravi je bilo precej
               časa namenjeno obravnavi amandmajev, ki jih je predstavil oziroma zagovarjal vodja
               Poslanske skupine Slovenske nacionalne stranke Zmago Jelinčič Plemeniti, ki je
               strokovnjak na tem področju. Izrazil je pomisleke o splošnem odnosu pristojnih do
               obravnavane tematike in ob tem izpostavil evidentno nepoznavanje zlasti finančne
               plati tovrstnih izdaj v dobrobit države. V dopolnilni obrazložitvi vloženih dopolnil
               je opozoril še na mnenju bistvene pomanjkljivosti oziroma nedodelanosti zakonskega
               predloga.</p>
               <p>Kljub temu odbor predlaganih amandmajev ni sprejel. Sprejel pa je amandmaje k 4. in
               12. členu v skladu, ki so sledili pripombam Zakonodajno-pravne službe. Odbor je tako
               pripravil dopolnjen predlog zakona v skladu s 133. členom in predlaga, da ga ta
               Državni zbor sprejme.</p>
               <p>Ker pa ta zakon ni bil uveden na terminski plan programa Državnega zbora za maj 2007
               je odbor sprejel tudi sklep, da se predlaga, da se na predlog dnevnega reda 28. seje
               Državnega zbora uvrsti tudi ta točka dnevnega reda. To se pravi predlog Zakona o
               priložnostnih kovancih, druga obravnava. Hvala lepa.</p>
            </sp>
            <sp xml:id="SDZ4-Redna-28-2007-05-30.sp5">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Boštjan Zagorac bo
               predstavil stališče Poslanske skupine Slovenske nacionalne stranke. Prosim.</p>
            </sp>
            <sp xml:id="SDZ4-Redna-28-2007-05-30.sp6">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsednik. Spoštovani prisotni! Na samem začetku
               mislim, da je potrebno povedati nekaj osnovnih zadev o tem zakonu. Kajti, po mnenju
               Slovenske nacionalne stranke zakon ni dovolj dober, ga bi ga sprejeli. Nikakor pa ni
               vreden tega, da je uvrščen na majsko sejo. Narejen je nekako preko palca samo zato,
               da ga danes tukaj imamo. Verjamem, da za vas nekatere, ki se na to tematiko, bom
               rekel, vam je bežna, se vam zdi mogoče primerno, da danes to obravnavamo, ker se
               niste dovolj poglobili v vsebino samega zakona. Ampak kot veste, vsaj nekateri v
               Slovenski nacionalni stranki se dokaj resno ukvarjamo z zbirateljstvom in
               numizmatiko.</p>
               <p>V kolikor zadeve ne bodo pripravljene v skladu z evropsko usmeritvijo, mislim, da v
               tem primeru oziroma prepričan sem, da bo v tem primeru Slovenska nacionalna stranka
               glasovala proti sprejemu takšnega površnega zakona.</p>
               <p>Ministrstvo za finance je pokazalo nesposobnost in pa popolno nepoznavanje tematike
               tako zbirateljskih kakor tudi priložnostnih kovancev, kar se kaže že ves čas tudi pri
               delovanju predstavnikov Ministrstva za finance na komisiji za izdajo priložnostnih
               kovancev.</p>
               <p>Tisti, ki ne veste, predsednik in pa vodja poslanske skupine gospod Jelinčič je bil
               nekaj časa član te komisije, ampak samo tako dolgo, dokler je sodeloval s to
               komisijo. Ko pa je začel opozarjati na napake, nedorečenosti, ki se dogajajo v tej
               komisiji, so ga pa enostavno izključili. Na tej komisiji se pojavljajo tudi takšne
               izjave, kot je bila ena izmed predstavnic ministrstva za finance, ko je dejala, da
               priložnostnih kovancev v Republiki Sloveniji sploh ne potrebujemo.</p>
               <p>Se pravi, v naši državi se dogaja oziroma v Evropi ali pa v Evropski uniji se dogaja
               tako malo stvari, da v Sloveniji ne rabimo izdajati priložnostnih kovancev. Dejstvo
               je, da ta oseba, ki je to izjavila, ne pozna ne finančne plati izdaje posameznih
               kovancev in tudi ne vsebine, ki naj bi se nahajala na posameznih priložnostnih
               kovancih.</p>
               <p>Na primer Nemčija je izdala euro-set slovenskih kovancev v nominalni vrednosti 3,80
               evra. Prodajala pa je vse skupaj po 11 evrov. To je ta finančna plat, ki je nekdo
               noče ali pa ne more razumeti.</p>
               <p>Zakon je v mnogih zadevah izredno sporen, nedodelan. Danes bomo sprejemali oziroma
               glasovali tudi o nekaterih amandmajih, ki jih je pripravila Slovenska nacionalna
               stranka in bi v vseh pogledih, ko govorimo o priložnostnih kovancih, izboljšale zakon
               kot takšen.</p>
               <p>V prvi vrsti je potrebno povedati, da je zakon nedodelan že pri samem imenu evra in
               pri centih, ker se ne upoštevajo slovenski skloni. Grčija, recimo, ima napise v
               grškem jeziku in oni nimajo evro centov, ampak imajo lepta. Avstrijci imajo svojo
               modifikacijo nazivov teh nižjih vrednosti od enega evra. Niti ena država v Evropi na
               nacionalni strani nima 12 zvezdic. Niti ena država v Evropi. Mi pa to zakonsko
               opredeljujemo oziroma želimo zakonsko opredeliti. Ampak niti ena država v Evropski
               uniji tega nima. Mi pa to želimo narediti.</p>
               <p>In kdo se odloča, o tem kaj bo, kdaj in kaj bo na določenem priložnostnem kovancu,
               izdanem za nek poseben trenutek, ki se je zgodil bodisi v Evropski uniji bodisi v
               državi Sloveniji? Zakon predvideva, da to odloča Vlada Republike Slovenije.</p>
               <p>Oprostite, ampak resno se bojim glede na dosedanje delovanje ali pa bom rekel, se bom
               vrnil mogoče na včerajšnjo sejo Državnega zbora, glede na klientelizem, ki ga izvaja
               ta Vlada Republike Slovenije, da se bo na kakšnem priložnostnem kovancu zgodil tudi
               kakšen vladni štajerski..., ne vem. Morebiti bo to direktor Dravskih elektrarn, v
               kolikor bo popustil kakšen jez. Tega me je pa resnično utemeljeno strah. Hvala
               lepa.</p>
            </sp>
            <sp xml:id="SDZ4-Redna-28-2007-05-30.sp7">

               <speaker>PREDSEDNIK FRANCE CUKJATI:</speaker>

               <p>Hvala lepa. Gospod Vili Rezman bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-28-2007-05-30.sp8">

               <speaker>VILI REZMAN:</speaker>

               <p>Hvala lepa, gospod predsednik. Lep pozdrav vsem! Po tem, ko smo slišali uvod
               državnega sekretarja, potem ko smo slišali tudi, kakšno je bilo odločanje na odboru
               in kakšno je odklanjanje ene izmed poslanskih skupin.</p>
               <p>Naj uvodoma povem, da Poslanska skupina DeSUS kani podpreti ta zakon. Preprosto zato,
               ker gre za zakon, ki omogoča usklajevanje z evropsko direktivo, zato ker gre za novo
               ureditev pri nas, za nekatere spremembe, definicije in tako naprej. Zato, ker gre za
               to, da je bil zakon v večini podprt in ker se težko strinjamo, da je Ministrstvo za
               finance preprosto temu gnezdu alfa beta, ki o financah nič ne ve.</p>
               <p>Je pa res, da tudi mi sodimo, da je bilo škoda, da so bili prav vsi amandmaji, ki so
               bili predlagani, zavrnjeni. Danes je še priložnost, da se kaj spremeni na tem
               področju. Kaj čisto brez racionalnega jedra ti amandmaji niso.</p>
               <p>Zakon ureja priložnostne kovance, tako tiste, ki jim rečemo spominske in
               zbirateljske. Ureja način izdajanja, ureja pristojnosti v zvezi z izdajanjem,
               oblikovanjem, določanjem vrednosti in tako naprej. In mi sodimo, da je v tem delu
               dovolj dobro pripravljen ta predlog zakona, da ga je moč podpreti.</p>
               <p>Tisto, kar je bilo predmet polemik doslej in kar se kaže tudi danes še kot nesprejeto
               v celoti, pa je zlasti odnos do nekaterih določil, ki so utemeljena s priporočili, ne
               z zahtevami, ampak bolj s priporočili Evropske komisije. Nekateri to zavračajo, vsi
               pa tudi ne.</p>
               <p>Amandmaji, ki jih je Slovenska nacionalna stranka predlagala , so bili utemeljeni.
               Zlasti tako vsaj sami sodimo, z različnim odnosom oziroma z različnim razumevanjem
               odnosa med Slovenijo in EU, z različno stopnjo emotivnosti, z različno stopnjo
               pripravljenosti upoštevanja, da smo vendarle le v EU v neki skupnosti. Pa tudi z
               razlikami okoli tega, kako visoko bolj ali manj nad mero morebiti upoštevamo
               nacionalno suverenost.</p>
               <p>Mi v poslanski skupini bi bili pripravljeni podpreti kakšen amandma. Na primer,
               amandma o tem, da se izdajo ti kovanci ne zgolj enkrat letno, da se na primer izdajo
               tudi ob več priložnostih in najmanj enkrat letno. In če bi kakšnega od amandmajev
               sprejeli, bi morebiti zagotovili v parlamentu tudi večjo stopnjo podpore temu
               predlogu zakona.</p>
               <p>Mi bomo zakon kljub temu podprli. Podprli bomo verjetno kakšen amandma. Stopnja
               soglasja bi pa, kot sodimo, lahko bila višja in je po nepotrebnem bilo zavrnjeno vse,
               kar je bilo predlagano v obliki amandmajev.</p>
            </sp>
            <sp xml:id="SDZ4-Redna-28-2007-05-30.sp9">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rudi Veršnik bo predstavil stališče Poslanske skupine Slovenske
               demokratske stranke.</p>
            </sp>
            <sp xml:id="SDZ4-Redna-28-2007-05-30.sp10">

               <speaker>RUDI VERŠNIK:</speaker>

               <p>Hvala za besedo,gospod predsednik. Lep pozdrav sekretarju, pozdrav kolegicam in
               kolegom! Zakon o priložnostnih kovancih v Sloveniji že imamo od leta 1993. Danes
               imamo pred seboj Zakon o priložnostih kovancih, ki je prilagojen tako z novo
               zakonodajo o Banki Slovenije kot tudi usklajen z evropskimi direktivami. V 3. členu
               se po novem zakonu priložnostni kovanci delijo na spominske in zbirateljske
               kovance.</p>
               <p>Spominski kovanci so po lastnosti enaki tečajnim evrokovancem za 2 evra in imajo
               skupno stran v obliki dveh evrov in nacionalno stran, oblikovano v stilu dogodka
               zaradi katerega se emitira. Rob pa mora vsebovati 12 zvezdic in letnico. Spominski
               kovanci imajo nominirano vrednost 2 evrov, izdani so lahko enkrat letno. Motiv
               nacionalne strani mora biti usklajen z državami Evropske unije. Prodajajo se lahko po
               višji ceni od nominalne in so zakonito plačilno sredstvo v državah članicah Evropske
               unije.</p>
               <p>Zbirateljski kovanci bodo izdelani iz zlata, srebra ali drugih žlahtnih kovin. Pri
               tovrstnih kovancih nominalna vrednost ni enaka nominalni vrednosti, izdani so lahko
               največkrat na leto.</p>
               <p>Videz zbirateljskih kovancev določi Vlada Republike Slovenije po posvetovanju s
               članicami Evropske unije. Sprednja stran ne sme biti enaka motivu kovancev v obtoku,
               obvezno pa se morajo kovanci razlikovati po dveh od treh kriterijev: barva, premer in
               teža.</p>
               <p>Tovrstni kovanci so običajno dražji od nominalne vrednosti in so zakonito plačilno
               sredstvo le v Republiki Sloveniji. Obseg izdaje določi Vlada po predlogu in po
               posvetovanju z Banko Slovenije. Vse strokovne in tehnične naloge v zvezi s
               priloženimi kovanci opravlja Banka Slovenije od oblikovnih rešitev do dogovora o
               proizvajalcu do dneva izročitve v obtok in tako dalje.</p>
               <p>Sredstva za izdajo so namenjena v proračunu Republike Slovenije, kamor se stekajo
               tudi prihodki od prodaje. Izdajo prvih primerkov zbirateljskih kovancev se načrtuje v
               letu 2008. V Poslanski skupini Slovenske demokratske stranke smatramo, da je Zakon o
               priložnostnih kovancih primerno pripravljen in ga bomo tudi podprli. Hvala lepa.</p>
            </sp>
            <sp xml:id="SDZ4-Redna-28-2007-05-30.sp11">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ciril Testen bo predstavil stališče Poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-28-2007-05-30.sp12">

               <speaker>CIRIL TESTEN:</speaker>

               <p>Hvala za besedo, gospod predsednik. Lep pozdrav predstavnikom Ministrstva za finance,
               poslankam in poslancem! Slovenija je z vstopom v Evropsko unijo in prevzemom evra kot
               plačilnega sredstva v Republiki Sloveniji prevzela tudi pravice kot dolžnosti do
               Evropske unije, s 1.1.2007 z dejanskim prevzemom evra pa še dodatne obveznosti in
               dolžnosti do držav, ki uporabljajo skupno evropsko valuto. S tem se je zavezala, da
               bo upoštevala tudi smernice oziroma priporočila Evropske komisije z dne 29. septembra
               2003, ki določajo skupno politiko na področju kovancev.</p>
               <p>Zakon o priložnostnih kovancih ureja izdajanje priložnostnih kovancev v skladu z
               evropskim pravnim redom ter skladno s priporočilom komisije o splošnih smernicah za
               nacionalne strani evro kovancev v obtoku. Predlagani Zakon o priložnostih kovancih,
               ki se delijo na spominske in zbirateljske, ne spreminja osnovne ureditve izdajanja
               priložnostnih kovancev, kot je to določeno v veljavnem zakonu. Priložnosti kovanci se
               bodo tako kot do sedaj izdajali ob dogodkih širšega mednarodnega in državnega pomena.
               Spominski kovanci bodo zakonito plačilno sredstvo v vseh državah, ki imajo kot uradno
               plačilno sredstvo evro. Za razliko od spominskih se bodo zbirateljski kovanci
               izdelovali iz različnih kovin, zlato ali srebro ali druge kovine, ki jih bo določila
               Vlada Republike Slovenije in bodo lahko zakonito plačilno sredstvo samo v Sloveniji.
               V drugih državah evroobmočja in tudi v državah, ki nimajo evra, bodo imeli
               zbirateljski kovanci samo numizmatično vrednost.</p>
               <p>Priložnostne kovance bo za Republiko Slovenijo prodajala Banka Slovenije neposredno
               ali preko drugih pooblaščenih organizacij. To pa predvsem zaradi širšega dostopa do
               teh kovancev v prvi prodaji.</p>
               <p>Zakon o priložnostnih kovancih bomo v poslanski skupini Nove Slovenije podprli, ker
               menimo, da smo s prevzemom evra dolžni prevzeti tudi obveznosti, ki iz tega zakona
               izhajajo. Hvala.</p>
            </sp>
            <sp xml:id="SDZ4-Redna-28-2007-05-30.sp13">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marjan Drofenik bo predstavil stališče poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-28-2007-05-30.sp14">

               <speaker>MARJAN DROFENIK:</speaker>

               <p>Spoštovani predsednik, predstavniki Vlade, poslanske, poslanci!</p>
               <p>Veljavni Zakon o priložnostnih kovancih je bil sprejet leta 1993, torej potem, ko je
               bila po osamosvojitvi Slovenije uvedena nova valuta tolar. S prevzemom evra in
               dejstvom, da je Slovenija članica Evropske unije, pa je treba sprejeti nov Zakon o
               priložnostih kovancih, ki bo usklajen z evropsko zakonodajo in seveda z novo
               slovensko in evropsko valuto.</p>
               <p>V poslanski skupini Slovenske ljudske stranke predlagani zakon podpiramo. Zakon kot
               novost prinaša predvsem razlikovanje med spominskimi in zbirateljskimi kovanci ter
               določa postopek izdajanja priložnostnih kovancev.</p>
               <p>Priložnostni kovanci so po našem mnenju eden od pomembnih načinov za promocije
               Slovenije. Zlasti med numizmatiki pa tudi med ostalimi, ki se tako ali drugače
               srečujemo s temi kovanci. Zato se nam zdi pomembno, da se pri odločanju o motivih za
               priložnostne kovance zagotovi izbira tistih motivov, ki izražajo nek pomemben dogodek
               za Slovenijo oziroma slovenski narod in obenem zagotavljajo prepoznavnost Slovenije.
               Priložnostni kovanci naj torej zasledujejo promocijo naše države in naroda.</p>
               <p>Predlagani zakon sledi določilom evropskega pravnega reda. In po našem mnenju
               ustrezno ureja področje priložnostnih kovancev. Ker nismo strokovnjaki na
               numizmatičnem področju, bi težko na široko razpravljali o podrobnostih, ki so
               določene v zakonu. Primerljivost in vladna utemeljitev predlaganih rešitev pa nam
               zadošča, da lahko zakon podpremo. Hvala lepa.</p>
            </sp>
            <sp xml:id="SDZ4-Redna-28-2007-05-30.sp15">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               o členih in vloženih amandmajih, ki jo bomo opravili na podlagi pregleda vloženih
               amandmajev z dne, 28. maja 2007.</p>
               <p>V razpravo dajem 4. člen in štiri amandmaje Poslanske skupine Slovenske nacionalne
               stranke. Odpiram prijavo za razpravo o 4. členu in štirih amandmajih Poslanske
               skupine Slovenske nacionalne stranke.</p>
               <p>Gospod Veršnik, izvolite, imate besedo.</p>
            </sp>
            <sp xml:id="SDZ4-Redna-28-2007-05-30.sp16">

               <speaker>RUDI VERŠNIK:</speaker>

               <p>Hvala za besedo, gospod predsednik. V Slovenski demokratski stranki navedenih
               amandmajev ne podpiramo iz sledečih razlogov: tendenca teh amandmajev je, da se
               Slovenija ne pogovarja z Evropsko unijo o izdaji teh kovancev, čeprav smo člani
               Evropske unije in priporočila Evropske banke so, da se o vsaki izdaji teh kovancev
               obvesti Centralno banko in partnerje v Centralni banki.</p>
               <p>Tendenca enega od amandmajev je tudi ta, da se izvrši emisija v več kot enem dogodku
               na leto. Mi mislimo, da bi s tem pravzaprav ta inštitut, ta inštrument zlorabili in
               ne bi več predstavljal tistega, kar naj bi. Dogodki, če so prepogosti, potem izgubijo
               tudi svoj namen.</p>
               <p>V bistvu vsi amandmaji, ki so, vsebujejo navedene tendence. In sled tega jih v
               Slovenski demokratski stranki ne nameravam podpreti. Hvala lepa.</p>
            </sp>
            <sp xml:id="SDZ4-Redna-28-2007-05-30.sp17">

               <speaker>PREDSEDNIK FRANCE CUKJATI:</speaker>

               <p>Hvala. Še gospod Zagorac. Izvolite.</p>
            </sp>
            <sp xml:id="SDZ4-Redna-28-2007-05-30.sp18">

               <speaker>BOŠTJAN ZAGORAC:</speaker>

               <p>Hvala za besedo. Samo za pojasnilo. Gre za priporočilo in mnenje Evropske centralne
               banke. Ne gre za nek obvezujoč pogoj.</p>
               <p>Torej, prvi amandma k 4. členu je lahko popolnoma sprejemljiv. Nihče nas ne zavezuje,
               da moramo kaj narediti. Samo priporočajo nam nekaj. In glede na to, da nekatere
               oziroma večina držav Evropske unije tega ne spoštuje, ne vem, zakaj bi Slovenija bila
               tista, ki bi se na neko mnenje odzvala tako, da kar pripravi zakon in v njem določi
               neke stvari?</p>
               <p>Mislim, da je tu šlo za dejstvo, da je Ministrstvo za finance podleglo neki zahtevi,
               predvsem zahtevi Avstrijcev, o tem, kakšni naj bodo motivi na posameznem evro kovancu
               oziroma na posameznem priložnostnem kovancu.</p>
               <p>Vemo, da smo imeli težave že takrat, ko smo uvajali vojvodski prestol ne glede na to,
               da gre za najstarejšo institucijo parlamentarizma v Evropi. Tako da mislim, da v tem
               primeru nikakor ne gre za neko obvezo, ki bi jo naj Slovenija zakonsko uredila, ampak
               gre za mnenje.</p>
               <p>In če se že ravnamo vsaj večinoma po tem, kar počnejo druge članice ali pa starejše
               članice Evropske unije, bi lahko enako storili tudi v tem primeru in podprli prvi
               amandma k 4. členu Slovenske nacionalne stranke in ne bi direktno zakonsko navajali,
               da moramo imeti 12 zvezdic. Nihče nas v to ne sili, kljub temu, da je v obrazložitvi
               zapisano drugače, da smo iz obrazložitve tudi slišali drugače.</p>
               <p>Ampak se mi zdi, da si tu pa lahko neko suverenost država, Republika Slovenija,
               dovoli in vsaj v tem primeru ostane samostojna. Hvala.</p>
            </sp>
            <sp xml:id="SDZ4-Redna-28-2007-05-30.sp19">

               <speaker>PREDSEDNIK FRANCE CUKJATI:</speaker>

               <p>Hvala. Gospod Cvikl.</p>
            </sp>
            <sp xml:id="SDZ4-Redna-28-2007-05-30.sp20">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. No, mi bi predvsem želeli slišati mnenje Vlade k
               predlaganim amandmajem. Res, da nekaj tega je bilo tudi na matičnem delovnem
               telesu.</p>
               <p>To, kar imam osebno kot problem, je to omejevanje v zakonu, da se spominski kovanci
               lahko izdajo zgolj ob enem dogodku na leto. Gre za to, da naj bi spominski kovanci
               obeležili bodisi nacionalne ali mednarodne dogodke. In seveda res je, lahko se zgodi,
               da je teh dogodkov več kot eden na leto. Še posebej, če bomo tudi v Sloveniji
               izdajali spominske kovance, kadar bo šlo za dogodke na ravni Evropske unije. Na
               primer, končni podpis ustavne pogodbe ali kakorkoli se bo imenovalo. Tako, da ta
               amandma k 3. členu sam osebno podpiram.</p>
               <p>Glede tega amandmaja, da pa naj ne bi videz vključeval tudi teh 12 zvezdic, s tem pa
               imam problem. Preprosto zato, ker je to določeno v jasni uredbi, ki jo je Slovenija
               sprejela v času pogajanj z Evropsko unijo.</p>
               <p>Ne nazadnje zastava Evropske unije, ki je z vstopom v Evropsko unijo postala eden od
               simbolov in simbolizira teh 12 zvezd. Zato seveda tega amandmaja sam v nadaljevanju
               ne bom podprl. Bi pa predlagal, predsedujoči, da damo oziroma če nam Vlada Republike
               Slovenije predloži, zakaj iz obrazložitve to ni jasno, tudi iz razprave vsaj meni ni
               bilo jasno, zakaj ta stroga omejitev na samo en dogodek, zakaj nasprotovanje, če je
               nasprotovanje amandmajev kolegov iz SNS?</p>
               <p>Tako da, sam bi podprl tisti amandma, da se spominski kovanci lahko izdajo ob več
               dogodkih na leto. Vendar najmanj za en dogodek, ker je teh dogodkov gotovo, če
               upoštevamo še mednarodne dogodke, lahko več kot eden na leto. Hvala lepa.</p>
            </sp>
            <sp xml:id="SDZ4-Redna-28-2007-05-30.sp21">

               <speaker>PREDSEDNIK FRANCE CUKJATI:</speaker>

               <p>Hvala. Jaz se poslankam in poslancem opravičujem, da sem dal besedo gospodu Cviklu,
               kajti Poslanska skupina Socialnih demokratov ni najavila nobenega časa za razpravo.
               Se opravičujem.</p>
               <p>Želi že kdo razpravljati? Gospod Zagorac, izvolite.</p>
            </sp>
            <sp xml:id="SDZ4-Redna-28-2007-05-30.sp22">

               <speaker>BOŠTJAN ZAGORAC:</speaker>

               <p>Hvala za besedo. Tudi tretji amandma k 4. členu se mi zdi zelo smiseln. Vsaj v
               primeru, ko hočemo nekako zagotoviti to, kar sem povedal že prej, vsaj neko delno
               stopnjo nacionalne suverenosti. Sam in pa v Slovenski nacionalni stranki smo
               prepričani, da se, bom rekel ne Vlada ne Republika Slovenija nima kaj posvetovati z
               ostalimi članicami Evropske unije o tem, kakšen bo motiv na nekem priložnostnem
               kovancu.</p>
               <p>Že v svojem uvodnem nastopu sem povedal, da se lahko Vladi Republike Slovenije, ki je
               pristojna za to, da se odloči, kdaj se bo nek spominski ali pa priložnosti kovanec
               izdal, zgodi, da bo ugotovila, da je pa nekdo tako dober v tej državi, da bi bilo
               treba dati njegov motiv na nek priložnostni kovanec. Se bo zgodila večja gospodarska,
               bom rekel, uspešnost v tej državi in bo nekdo rekel v Vladi Republike Slovenije: <q>"Naš
               guru iz Maribora gospod Damjan Koletnik je primeren za takšen kovanec."</q> Ampak, če se
               bomo posvetovali s članicami Evropske unije, bo nekdo rekel: <q>"Kdo pa je to Damjan
               Koletnik, da si dovoli ali pa si vi dovolite, da bi bil na takšnem priložnostnem
               kovancu?"</q></p>
               <p>Vsaj ta del suverenosti in pa odločanja o tem, kdo, kakšen motiv bo na nekem
               priložnostnem kovancu, pa se mi zdi, mora ostati v pristojnosti Vlade Republike
               Slovenije, Banke Slovenije in pa Slovenije kot takšne. Ne da bomo spraševali, pa ne
               vem, Grčijo o tem, ali mi lahko damo na naš priložnostni kovanec lipicanca. Ampak
               lipicanec, saj veste. Kdo bo pa vedel, da je na nekem priložnostnem kovancu
               lipicanec, če ne bo spodaj pisalo? Bodo mislili pač, eden izmed konjev v tej državi,
               ampak saj ni težav. Ampak vsaj ta del suverenosti si pa moramo ohraniti. Ne nazadnje
               Slovenija kot država izdaja priložnostne kovance ob dogodkih, ki so se zgodili v
               državi Sloveniji, lahko tudi v Evropski uniji.</p>
               <p>Ampak, mi bomo izdajali priložnostne kovance takrat, ko bomo mi oziroma Vlada
               Republike Slovenije ocenila, da je pa ta priložnostni kovanec na mestu. Ga bomo
               izdali in seveda zbirateljem in vsem ostalim omogočili, da se ta kovanec da v obtok
               in se prodaja po nominalni ali pa neki tržni vrednosti.</p>
               <p>Kar se tiče tega, da se o tem obvesti samo Evropsko komisijo, se mi zdi, da se mi ne
               zdi nič spornega, kajti obvestilo lahko pošljemo po elektronski pošti ali pa tudi s
               povratnico, v kolikor ima kdo takšno željo. Ampak, izgubljamo zopet del
               suverenosti.</p>
               <p>Obveščati o tem in pa povprašati o tem, kaj si bo Slovenija dovolila narediti oziroma
               dati na nek priložnostni kovanec ostale članice Evropske unije. Na primer, ne vem,
               tudi Romunijo navsezadnje, glede na to, da se je zgodilo, da je že, da je ena država
               že na svoji spominski kovanec napisala <q>"Oj Triglav moj dom"</q>. Za vse tiste, ki ne
               veste, se mi zdi pa malo nerodno, sploh če bomo o tem povprašali Avstrijce, ali lahko
               to naredimo, ali pa bomo povprašali Italijane, ali lahko to naredimo. Če vprašamo
               njih, menda več ni v Sloveniji obeležja, ki ne bi bilo njihovo. In dvomim, da se bodo
               strinjali s kakršnokoli navedbo, ki jo bo Slovenija dala.</p>
               <p>Če bomo vprašali po Knežjem kamnu, bodo Avstrijci rekli, zakaj pa, saj ni vaš. Če
               bomo vprašali po lipicancih, se bodo celo Angleži oglasili, da ni naše. Če bomo
               vprašali Italijane po Piranu ali izolski cerkvi, bodo tudi rekli, saj, kdaj pa je
               bila vaša razen danes. Se mi zdi, da bodo to ene velike težave. In vsaj ta del
               suverenosti bi lahko ohranili in bi sami odločali o tem. Ne nazadnje je Vlada
               Republike Slovenije legitimno izvoljen organ, ki naj bi vsaj po mojem prepričanju
               branila slovenske interese in potemtakem ji lahko zaupamo, kaj bo na slovenskem
               priložnostnem kovancu, zato se mi zdi, da je potrebno, nujno potrebno tretji amandma
               k 4. členu, ki ga predlaga Slovenska nacionalna stranka, podpreti in s tem pokazati,
               da se ne bojimo dejstva, da smo Slovenci in da se ne bojimo dejstva, da so pa
               nekatere v zgodovini vseeno slovenske. Hvala.</p>
            </sp>
            <sp xml:id="SDZ4-Redna-28-2007-05-30.sp23">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gulič.</p>
            </sp>
            <sp xml:id="SDZ4-Redna-28-2007-05-30.sp24">

               <speaker>ALEŠ GULIČ:</speaker>

               <p>Spoštovani, gospod predsednik. Cenjene kolegice, kolegi! Na kratko bi se dotaknil
               drugega in tretjega amandmaja. In sicer to, da se omejuje na en dogodek na leto, je
               seveda lahko v nekem zelo enakomernem zgodovinskem razvoju možno. Ampak žal, naše
               življenje ne koraka, ampak včasih teče, včasih stoji. Če na hitro pogledamo možne
               obletnice različnih dogodkov, bomo videli, da se jih večina koncentrira na leto ena.
               Na dvojki jih pa skorajda ni. Se pravi, za kakšno leto se bomo morali krepko
               potruditi in kaj izmisliti ali najti. Za kakšno leto pa bo izbor takšen, da bodo
               kriteriji morali biti tako ostri, da potem v kumulativi pravzaprav ti dogodki na nek
               način ne bodo enako vrednoteni. To je nevarno.</p>
               <p>Seveda je tudi druga nevarnost. Da bi se razvrednotilo, če bi, ne vem, koliko tega.
               Jaz bi pustil to zadevo popolnoma odprto. Se pravi, morda res sporna omejitev, en
               kovanec na leto. Zgornje omejitve pa ne bi postavljal. Mislim, da je to zelo
               racionalno in seveda v tem pogledu se mi zdi, da je ta amandma dober. Kriterije je pa
               treba tako ali tako po neki pameti in verodostojnosti določiti.</p>
               <p>Tudi tretji amandma se mi zdi, da je primeren. Konec koncev gre za našo nacionalno, v
               smislu države in naroda, zgodovino. Tudi ob vseh drugih dogodkih. Res ni treba, da
               tukaj iščemo - ne vem - kakšna soglasja pri drugih. In to velja tudi za druge. Tudi
               od drugih ne zahtevamo, da nam dajo svoje predloge v vpogled.</p>
            </sp>
            <sp xml:id="SDZ4-Redna-28-2007-05-30.sp25">

               <speaker>PREDSEDNIK FRANCE CUKJATI:</speaker>

               <p>Hvala. Še kdo k temu členu? Gospod Zagorac.</p>
            </sp>
            <sp xml:id="SDZ4-Redna-28-2007-05-30.sp26">

               <speaker>BOŠTJAN ZAGORAC:</speaker>

               <p>Hvala še enkrat za besedo. Samo par besed, in sicer k četrtemu amandmaju k 4. členu.
               Po našem prepričanju je Banka Slovenije tista, ki naj določi samo pri posebnih
               izvedbah osnovno ceno. Kajti vsi tisti, ki smo kadarkoli imeli nek kovanec, ki je bil
               spominski, če se spomnite 100 tolarjev slovenskih, mogoče ga kdo še hrani doma, je
               bil tak sto tolarski kovanec izdan za čas, ko se je Slovenija uvrstila na evropsko
               ali svetovno prvenstvo v nogometu. In ta sto tolarski kovanec je imel takrat vrednost
               100 tolarjev. Ni bil vreden več. In se mi zdi popolnoma nesmiselno, da bi zanj, ker
               je bil izdan ob nekem, bom rekel, veličastnem dogodku za to državo, ampak je imel
               nominalno vrednost 100 tolarjev, da se določi, da damo pristojnost nekomu, da je pa
               ta cena lahko 200 tolarjev, nominalno. Ko grem pa v trgovino, glede na to, da so
               spominski kovanci v rednem obtoku, bom pa dobil samo 100 tolarjev. To je ena taka
               neumnost ali nebuloza, ki je zapisana v samem zakonu.</p>
               <p>Se pravi, če je nek spominski kovanec izdan za določen namen in imamo v obtoku, sedaj
               bom na pamet govoril, 100.000 kovancev pod 100 tolarjev, se mi zdi, da je brez zveze,
               da jih prodajamo po 150, ker za njih dobimo 100. Niso vsem ljudem ti spominski
               kovanci vredni toliko, da bi jih hranili doma, ampak nekateri gredo z njimi tudi v
               trgovino.</p>
               <p>Se pa strinjam v tistem delu, kjer naj osnovno ceno določi Banka Slovenije, ko gre za
               posebne izvedbe posameznih kovancev. Takrat ja. Ko gre pa za takšne priložnostne
               variante, se mi zdi pa to zelo neresno, nedodelano in pa skrb zbujajoče. Hvala.</p>
            </sp>
            <sp xml:id="SDZ4-Redna-28-2007-05-30.sp27">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? Želite vi? Izvolite, gospod sekretar.</p>
            </sp>
            <sp xml:id="SDZ4-Redna-28-2007-05-30.sp28">

               <speaker>MAG. ANDREJ ŠIRCELJ:</speaker>

               <p>Hvala lepa, spoštovani predsednik, spoštovani poslanci, spoštovane poslanke.</p>
               <p>Dovolite mi, da odgovorim na nekatera vprašanja oziroma predloge, ki so bili tudi v
               tej razpravi navedeni. In sicer moram tukaj na začetku seveda povedati, da je glede
               tega, kakšne simbole morajo kovanci imeti oziroma da je simbol 12-ih zvezd dejansko
               priporočilo Evropske centralne banke, da so do sedaj kovanci, ki so bili izdani v
               drugih državah, imeli ta simbol in da seveda določeno neupoštevanje priporočila
               Evropske centralne banke lahko seveda pripelje tudi do tega, da pride do tožbe proti
               Sloveniji.</p>
               <p>Glede določbe o številu izdaje glede posameznih kovancev je glede na, kot sem že
               omenil, priporočilo Evropske centralne banke ter tudi glede na to, da je Ministrstvo
               za finance zaprosilo Banko Slovenijo za pridobitev podatkov o tem, kakšne so bile
               zaloge v zadnjih 15-ih letih različnih kovancev, ki so bili izdani v Sloveniji,
               ugotovilo, da so stroški precejšnji.</p>
               <p>Stroški so bili predvsem do leta 2006 in ti stroški zalog so znašali tudi do 350
               tisoč evrov oziroma celo do 550 tisoč evrov v posameznih obdobjih. Kar seveda kaže na
               to, da enostavno kovanci ob določenih dogodkih niso šli v promet - da se tako izrazim
               - in seveda zaradi tega so nastali določeni stroški. Vsekakor pa lahko Ecofin
               izjemoma dovoli oziroma na nek način tudi predpiše, da se ob nekem posameznem
               evropskem dogodku izda še poseben kovanec in tako se je na primer zgodilo ob 50.
               obletnici Rimske pogodbe, ko je bil izdan poseben kovanec v ta namen.</p>
               <p>Poleg tega bi seveda rad glede posvetovanja z drugimi državami. Dejstvo je, da je
               Slovenija prevzela novo valuto - evro. Glede na simbole je ta posvet na nek način
               nujen in seveda tudi potreben. Predvsem zaradi tega, da ne bi ena država z nekim
               simbolom na kakršenkoli način omejevala oziroma kršila kakršenkoli kulturni ali drugi
               dogodek v drugi državi.</p>
               <p>Tukaj gre za posvet in ne gre za to, da mora država obvezno potem takšno stališče
               tudi zagovarjati. Mislimo pa, da imamo skupno valuto še z drugimi 12-imi državami, da
               se tudi glede teh dogodkov, se pravi izdaje kovancev, posvetujemo z drugimi državami
               in seveda vsaj napovemo tak dogodek. Hvala lepa.</p>
            </sp>
            <sp xml:id="SDZ4-Redna-28-2007-05-30.sp29">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zagorac, izvolite.</p>
            </sp>
            <sp xml:id="SDZ4-Redna-28-2007-05-30.sp30">

               <speaker>BOŠTJAN ZAGORAC:</speaker>

               <p>Spoštovani prisotni! Gospod državni sekretar, dajte mi povedati, katera država pa
               upodablja 12 zvezdic, ali bo Slovenija resnično prva in unikum? Glede na to, da gre
               za priporočilo Evropske centralne banke, se jaz tožbe v nobenem primeru proti državi
               Sloveniji, ko bo izdajala spominske kovance, ne bojim. Gre za priporočilo. Vi lahko
               meni danes priporočate, da ta zakon podprem. Jaz ga ne bom, vi ste mi sicer
               priporočili, ampak zaradi tega me ne morete tožiti. To vem jaz in veste vi. Zato se
               mi zdi grožnja s tožbo Republike Slovenije popolnoma neutemeljena.</p>
               <p>Toda vi zagovarjate ta zakon. Pa se vrniva nazaj v Evropsko unijo in države članice
               Evropske unije. Pa mi povejte, na primer, kaj zahteva Bolgarija na svojih evro
               kovancih - cirilico. In uspeli bodo, zato ker so pri tem odločni. Nihče jim ne bo
               vsilil latinice, tudi ne 12 zvezd. Imeli bodo cirilico.</p>
               <p>Zakaj bi bila pa Slovenija tista, ki bi uvajala nek unikum in se spet podrejala nekim
               priporočilom Evropske unije? Sprejeli smo jih v času prilagajanja Evropski uniji cel
               kup, ki niso prinesli nič dobrega tej državi in ljudem, ki tu živijo. In danes bi
               spet radi nadaljevali s to tendenco. Bolgari zahtevajo cirilico.</p>
               <p>In pri tem, gospe in gospodje, bodo uspeli. Pa kaj ne znamo Slovenci enkrat stopiti
               na svoje noge in reči, hvala lepa za vaše priporočilo, ga zelo cenimo, vendar ga žal
               ne bomo upoštevali?</p>
               <p>Pa začnemo z nekimi slovenskimi motivi, z nekimi našimi željami, ki jih imamo.</p>
               <p>Ali mi ne smemo izraziti želje in moramo samo klečeplaziti pred tem, kar priporoča
               kdo v Evropski uniji?</p>
               <p>Sami veste, verjetno bolje kot jaz, ampak verjamem, da manj dobro kot vodja poslanske
               skupine gospod Jelinčič, kako se je barantalo, kakšen bo znak, na katerem od
               slovenskih kovancev. Sami verjetno veste, kaj bi moralo biti na dvoevrskem, pa se je
               potem umaknilo nekam drugam, ker so bile težnje starejših držav v Evropski uniji
               drugačne. Sami veste, kaj pomeni sejalec, kdo ga je upodobil že pred Groharjem,
               narisal in upodobil.</p>
               <p>Ampak zdaj smo polnopravni člani Evropske unije, država, ki je prevzela evro. In
               dajmo vsaj v tem primeru uveljavljati neko svojo suverenost ali pa neko svojo
               prepoznavnost, če želite, tudi skozi spominske kovance. Ne pa se podrejati nekim
               priporočilom in se bati in groziti nam, poslancem, pa slovenski javnosti, da nas bo
               pa nekdo tožil, če ne bomo nekega priporočila upoštevali. Pa lepo vas prosim!</p>
               <p>Kdo nas bo pa tožil? Evropska centralna banka, ker smo namesto 12-tih dali 9 zvezdic,
               kljub temu, da oni to priporočajo? Oni to priporočajo vsem državam članicam, ne samo
               nam. Priporočali so tudi Bolgarom, naj imajo latinico, pa so rekli, ne, hvala, mi
               bomo imeli pa cirilico, pa vi to želeli ali ne. In bodo pri tem uspeli, zato ker
               imajo svoj jaz in svojo hrbtenico. In čas je, da ima tudi Vlada Republike Slovenije,
               ko pripravlja takšne zakone, svoj jaz in svojo hrbtenico. Hvala.</p>
            </sp>
            <sp xml:id="SDZ4-Redna-28-2007-05-30.sp31">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? <stage>(Ne.)</stage> Potem zaključujem razpravo. In dajem v razpravo 12. člen in
               amandma poslanske skupine Slovenske nacionalne stranke. Želi kdo razpravljati? Naj
               dvigne roko! <stage>(Ne.)</stage> Ker ne želi nihče več razpravljati, zaključujem razpravo. O
               amandmajih bomo v skladu s časovnim potekom seje zbora odločali danes, v okviru
               glasovanj pol ure po prekinjeni 13. točki dnevnega reda oziroma najkasneje ob 18.30
               uri. S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O OBVEZNIH ZAVAROVANJIH V PROMETU.</title> Predlog
               zakona je v obravnavo zboru predložila Vlada Republike Slovenije. Besedo dajem
               predstavniku Vlade za dopolnilno obrazložitev predloga zakona. Gospod Šircelj,
               izvolite, imate besedo.</p>
            </sp>
            <sp xml:id="SDZ4-Redna-28-2007-05-30.sp32">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani gospod predsednik Državnega zbora, spoštovane poslanke,
               spoštovani poslanci!</p>
               <p>Predlog Zakona o spremembah in dopolnitvah zakona o obveznih zavarovanjih v prometu
               je Vlada sprejela dne, 29.3.2007, in ga posredovala v Državni zbor v obravnavo po
               skrajšanem postopku, saj gre po njenem mnenju za manj zahtevne uskladitve zakona s
               pravom Evropske unije.</p>
               <p>Dovolite mi, da v nadaljevanju predstavim bistvene rešitve iz predloga zakona.
               Temeljni namen predloga zakona je v naš pravni red vključiti določbe pete direktive o
               zavarovanju avtomobilske odgovornosti. Zato je tudi večina določb predloga zakona
               povezanih s to direktivo. Dodatno pa Vlada predlaga določene spremembe, ki urejajo
               razpone glob za prekrške. Zaradi uvedbe evra pa je potrebno zneske glob pretvoriti iz
               tolarja v evre.</p>
               <p>Predlog zakona prinaša tudi določene redakcijske popravke. Poglavitne vsebinske
               rešitve predloga so naslednje. Zavarovalnicam se daje možnost, da svoje informacijske
               sisteme povežejo v evidenco registriranih vozil, ki jo vodi Ministrstvo za notranje
               zadeve, kar omogoča pridobivanje potrebnih podatkov za sklepanje zavarovanj
               neposredno in seveda tudi preko svetovnega spleta oziroma interneta.</p>
               <p>Oškodovancem se omogoča, da za reševanje njihovih odškodninskih zahtevkov pridobijo
               podatke iz zbirke elektronskih zapisnikov policije o prometnih nesrečah.
               Zavarovalnice in združenja pa podatke lahko pridobijo kot uporabniki in jih seveda
               tudi uporabljajo, vendar jih ne morejo posredovati drugim osebam.</p>
               <p>S predlogom zakona se določajo višje minimalne zavarovalne vsote za zavarovanja
               avtomobilske odgovornosti. Določa se tudi ustrezno prehodno obdobje za njihovo
               uveljavitev. Samo zvišanje minimalnih zavarovalnih vsot po mnenju Vlade ne pomeni
               avtomatičnega zvišanja zavarovalnih premij. Višina zavarovalnih premij je namreč
               odvisna tudi od izplačanih zavarovalnin. Te pa od dejanske nastale škode.</p>
               <p>Opredeljen je način nadaljnjega zviševanja minimalnih zavarovalnih vsot, ki je vezano
               na prihodnje objave Evropske komisije v Uradnem listu Evropske unije. S predlogom
               zakona se sistem poravnave odškodninskih zahtevkov razširja na vse vrste škod. Določa
               se solidarna odgovornost lastnika motornega in priklopnega vozila v primeru, ko škodo
               povzroči priklopno vozilo, ki je speto oziroma v funkcionalni povezanosti z motornim
               vozilom.</p>
               <p>S predlogom zakona se spreminja opredelitev ozemlja, iz katerega izvira vozilo, tako
               da je navezna okoliščina v takih primerih registrska tablica vozila. Predlog zakona
               tudi določa, katera je tista država članica, kjer zavarovanje krije nevarnost v
               primeru, ko je vozilo uvoženo iz druge države članice, in sicer v obdobju 30-tih dni
               od prevzema vozila.</p>
               <p>Določa se, da lahko obmejna policija izvaja nadzor nad sklenjenimi zavarovanji le v
               obliki nesistematičnega preverjanja, ki ni usmerjeno v izključno preverjanje
               zavarovanja avtomobilske odgovornosti. Novost zakona je tudi določba, da se ne sme
               izključiti plačila odškodnine v primeru, če je škodo povzročilo neznano vozilo, če je
               bila obenem plačana odškodnina za hujše telesne poškodbe. In nenazadnje, določa se,
               da za škode, ki jih povzročijo tuja vozila, za katere velja izjema od obveznosti
               zavarovanja, odgovarja slovensko zavarovalno združenje.</p>
               <p>Predlog zakona z direktivo uvaja bistveno višje minimalne zavarovalne vsote. Tudi
               ocena slovenskega zavarovalnega združenja je, da bo glede na predlagani dvofazni
               postopek zvišanja minimalnih zavarovalnih vsot v prehodnem obdobju vpliv na
               zavarovalne premije porazdeljen na več let in zato manjši.</p>
               <p>Strokovno združenje je tudi zagotovilo, da zavarovalnice ne bodo povišale premij
               zaradi zaokroževanja zneskov zavarovalnih vsot zaradi pretvorbe tolarjev v evro.
               Spoštovane poslanke, spoštovani poslanci! Vlada Državnemu zboru predlaga, da zakon
               podpre. Hvala lepa.</p>
            </sp>
            <sp xml:id="SDZ4-Redna-28-2007-05-30.sp33">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za finance in monetarno politiko kot
               matično delovno telo. Prosim, predsednika odbora gospoda Bojana Starmana, da
               predstavi poročilo odbora. Prosim.</p>
            </sp>
            <sp xml:id="SDZ4-Redna-28-2007-05-30.sp34">

               <speaker>BOJAN STARMAN:</speaker>

               <p>Hvala lepa za besedo. Gospod predsednik, spoštovani. Odbor Državnega zbora Republike
               Slovenije za finance in monetarno politiko je na svoji 26. seji dne, 16.5.,
               obravnaval tudi predlog Zakona o spremembah in dopolnitvah zakona o obveznih
               zavarovanjih v prometu. Kolegij predsednika Državnega zbora je na seji dne,
               13.4.2007, odločal o predlogu za obravnavo predloga zakona po skrajšanem postopku in
               ga sprejel. Prejeli smo mnenja Zakonodajno-pravne službe, kjer pripombam k členom,
               2., 4., 8., 9., 13., 16., do 37., z izjemo pripomb k 4., 16. in 37. členu so bile
               ostale pripombe upoštevane v amandmajih, ki jih je na seji odbor sprejel. S tem po
               obrazložitvi predlagatelja je bil namen tega zakona implementacija direktive
               Evropskega parlamenta in sveta 2005/14. Namen direktive je izboljšati in
               modernizirati do sedaj veljavne direktive na področju zavarovanja avtomobilske
               odgovornosti.</p>
               <p>Razlogi za sprejem direktive so bili zlasti povečan obseg prekomejnega prometa in
               vedno pogostejša vprašanja ter pritožbe posameznikov v zvezi z učinkovanjem
               dosedanjih direktiv s področja avtomobilskega zavarovanja v praksi.</p>
               <p>Direktiva je tako izboljšala obstoječe varstvo oškodovancev v prometnih nesrečah,
               dopolnila oziroma razjasnila vrzeli v določbah dosedanjih direktiv in zagotovila
               rešitev najpogostejših problemov, ki se pojavljajo v praksi z namenom zagotavljanja
               enotnega zavarovalniškega trga na področju obveznega zavarovanja avtomobilske
               odgovornosti.</p>
               <p>Cilj zakona je to, da je uskladitev z določbami te direktive. Zato je večina določb
               povezanih s to direktivo. Dodatno se predlagajo določene spremembe, ki ustrezneje
               urejajo razpone glob za prekrške. Zaradi uvedbe evra pa je potrebno zneske glob in
               tolarjev pretvoriti v evre.</p>
               <p>Predlog zakona prinaša tudi določene redakcijske popravke. Temeljno načelo predloga
               zakona je, da se s prenosom rešitev iz direktive doseže poenotenje ureditve obveznega
               zavarovanja avtomobilske odgovornosti na ravni EU. Odbor je sprejel, kot sem že prej
               omenil - amandmaje k členom ter predlog za amandma Poslanske skupine Slovenske
               demokratske stranke ter Demokratične stranke upokojencev, ki je bil sprejet k 10.
               členu.</p>
               <p>Na osnovi 133. člena Poslovnika je bil pripravljen dopolnjen predlog, ki je tukaj
               pred nami, da ga sprejmemo. Hvala lepa.</p>
            </sp>
            <sp xml:id="SDZ4-Redna-28-2007-05-30.sp35">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Vili Rezman bo predstavil
               stališče Poslanske skupine Demokratične stranke upokojencev.</p>
            </sp>
            <sp xml:id="SDZ4-Redna-28-2007-05-30.sp36">

               <speaker>VILI REZMAN:</speaker>

               <p>Hvala lepa, gospod predsednik. Danes že drugič govorimo o predlogu zakona, ki ga je
               pripravilo Ministrstvo za finance. Tudi drugič smo slišali, je bil predlog podprt na
               Odboru za finance in monetarno politiko. Že drugič lahko povemo, da ga tudi Poslanska
               skupina DeSUS kani podpreti, zakon namreč.</p>
               <p>Zakon ima dobro desetletje zgodovine. Nekajkrat je bil vmes tudi spreminjan.
               Spreminjan tudi tako, da se je spreminjalo področje prometa, ki je bilo spreminjano.
               Ne gre zmeraj za iste spremembe. In seveda gre za zakon, ki skuša urejati področje,
               ki nas v vsakdanjem življenju neposredno zadeva. Žal zelo prepogosto, vsak trenutek,
               na vseh koncih, kjerkoli se znajdemo, na različnih področjih prometa in prinaša s
               seboj, pozitivne in negativne plati.</p>
               <p>Tisto, kar je tukaj zlasti negativnega, je možnost nesreč, možnost škod na tovoru, na
               prometnih sredstvih, na prtljagi. Zato je potrebno poskrbeti za ustrezno odškodninsko
               zavarovanje ustrezne odškodninske odgovornosti. Potrebno je tako preventivno
               razmišljati, kakor v smislu zavarovanja in izplačevanja in poravnavanja odškodnin. Ta
               zakon tudi po naši sodbi ne posega dramatično vsebinsko v to področje, ampak gre bolj
               za rutinsko spreminjanje, kajti sledimo direktivam, ki so pred dvema letoma naložile
               to breme, da se prilagodimo. Ministrstvo je zato tudi pripravilo ta predlog.</p>
               <p>Z zakonom se želi izboljšati in poenotiti zavarovanje odškodninske odgovornosti v
               prometu. To pot gre za zavarovanje v avtomobilskem prometu. Želi se - bilo je tudi že
               povedano - poenotiti odgovornost. Ambicija tega zakona je, da se določijo ustrezni
               razponi glob, da se določi tudi način zviševanja glob, ko se bo za to izkazala
               potreba, in da se določi sistem poravnave odškodninskih zahtevkov.</p>
               <p>Morebiti je zanimivo to, da gre za relativno dolgo prehodno obdobje. Najprej za 30
               mesecev in kasneje celo za 5 let. Skratka, pred sabo imamo en velik časovni razpon,
               ko se bomo lahko prilagajali vsemu temu, kar direktiva pač nalaga. Za nas je pomembno
               tudi to, da ministrstvo ocenjuje, da ni nobenih finančnih posledic za javne finance
               in da tudi za posamezne zavarovance teh posledic ni. Kajti ocenjuje, da se
               zavarovalne premije zaradi tega zakona ne bodo spreminjale.</p>
               <p>Ker ocenjujemo, da je predlog zakona dokaj dobro pripravljen, da je bil tudi
               usklajevan in dopolnjen na matičnem delovnem telesu, bo deležen tudi podpore pri
               glasovanju s strani Poslanske skupine DeSUS.</p>
            </sp>
            <sp xml:id="SDZ4-Redna-28-2007-05-30.sp37">

               <speaker>PREDSEDNIK FRANCE CUKJATI:</speaker>

               <p>Hvala. Gospod Srečko Hvauc bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-28-2007-05-30.sp38">

               <speaker>SREČKO HVAUC:</speaker>

               <p>Hvala lepa za besedo, gospod predsednik. V Slovenski demokratski stranki bomo predlog
               Zakona o spremembah in dopolnitvah zakona o obveznih zavarovanjih v prometu
               podprli.</p>
               <p>Že iz same obrazložitve izhaja, da so glavni razlogi za spremembo obstoječega zakona
               implementacija direktiv Evropske unije. Tudi pretvorba glob iz tolarjev v evre in
               ureditev razpona teh glob. Kar se tiče vsebinskih sprememb, se mi zdi potrebno
               omeniti povišanje minimalnih zavarovalnih vsot. To bo seveda dobro za tiste, ki bodo
               kdaj povzročili večjo škodo. Hkrati pa to pomeni tudi večjo varnost za tiste, ki bodo
               utrpeli takšno škodo.</p>
               <p>Seveda se ob tem pojavlja strah pred povišanjem premij. Zavedamo se ali pa trdimo, da
               povečanje minimalne vsote ne more, ne sme pomeniti avtomatičnega povečanja premije
               zato, ker so izplačila odškodnin odvisna tudi od števila škodnih primerov in od
               višine izplačanih odškodnin.</p>
               <p>Iz tega naslova seveda pričakujemo, da se zaradi povišanja minimalnih zavarovalnih
               vsot ne bodo povečali ali pa vsaj v tem trenutku povečali stroški zavarovanja.
               Pomembno se nam zdi tudi to, da zakon jasno določa, da mora zavarovalnica najkasneje
               v treh mesecih, če odgovornost ni sporna, dati utemeljeno ponudbo za odškodnino,
               oziroma če je odgovornost sporna, v enakem roku. Se pravi, najkasneje v treh mesecih
               poda tudi utemeljen odgovor.</p>
               <p>Sicer pa tudi ostale spremembe v Slovenski demokratski stranki podpiramo in bomo tudi
               celoten predlog zakona podprli. Hvala lepa za besedo.</p>
            </sp>
            <sp xml:id="SDZ4-Redna-28-2007-05-30.sp39">

               <speaker>PREDSEDNIK FRANCE CUKJATI:</speaker>

               <p>Hvala. Gospod Milan M. Cvikl bo predstavil stališče Poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-28-2007-05-30.sp40">

               <speaker>MAG. MILAN M. CVIKL:</speaker>

               <p>Lep dober dan vsem! Hvala za besedo. Poslanke in poslanci! Navidezno zgleda, da gre
               za nepomembno spremembo Zakona o obveznem zavarovanju v prometu. Vendar če nekoliko
               podrobneje pogledamo temeljno določbo tega zakona, ta pa je v 9. členu, gre za zelo
               pomembno spremembo.</p>
               <p>Sedaj imamo najnižjo zavarovalno vsoto, za katero mora biti sklenjeno obvezno
               zavarovanje, določeno v višini od 500 tisoč evrov za vsa osebna vozila do 2 milijona
               evrov za vozila, ki prevažajo nevarno snovi. V primeru škode zaradi uničenja ali
               poškodovanja stvari pa je ta razpon od 200 do 400 tisoč evrov.</p>
               <p>Po določbah direktive Evropske unije se to sedaj pomembno povečuje. Za primer smrti,
               telesne poškodbe ali prizadetega zdravja je minimalna zavarovalna vsota 5 milijonov
               evrov, za škodo zaradi uničenja ali poškodovanja stvari pa je minimalna odgovornost,
               za katero je treba zavarovati milijon evrov.</p>
               <p>In kaj še predlaga evropska direktiva? Evropska direktiva predlaga petletno prehodno
               obdobje, kjer je mogoče do polovice te zavarovalne vsote, se pravi, do 2 in pol
               milijona evrov v primeru smrti ta prehod narediti v 30-mesečnem prehodnem
               obdobju.</p>
               <p>Predlog Vlade je drugačen. Vlada je predlagala, da takoj, z dnem uveljavitve tega
               zakona, za osebna vozila, se pravi, za milijon in toliko vozil, kolikor je v
               Sloveniji največ obveznosti iz zavarovanja avtomobilske odgovornosti, ta zavarovalna
               vsota se takoj poveča s 500 tisoč evrov na 122 milijonov <stage>(500 milijonov tolarjev po
               starem)</stage> na 2,5 milijona evrov, za petkrat povečanje zavarovalne vsote.</p>
               <p>Pustimo zdaj ob strani, da ni več razlikovanja med avtomobili, avtobusi, vozili, ki
               prevažajo nevarne snovi, kar seveda ni korektno. Zato, ker so vsaj, če ne drugega,
               matematične rezervacije različne. Vendar se je Vlada odločila, da takoj za petkrat
               poveča najnižjo zavarovalno vsoto.</p>
               <p>Kje imamo mi problem? Mi imamo problem v tem, da Vlada pravi v obrazložitvi zakona,
               da ne bo zaradi tega nobenega učinka. Piše na strani 7: <q>"predlog zakona ne bo imel
               drugih posledic"</q>.</p>
               <p>To preprosto ni res. Predlog zakona bo imel pomembne posledice. Pomembne posledice
               bodo na dvig zavarovalnih vsot, ker četudi drži, da imajo zavarovalnice nekaj
               rezerve, pa je pri povečanju, takojšnjem petkratnem povečanju obveznosti zavarovalnic
               500 tisoč na 2,5 milijona evrov nemogoče pri enaki verjetnosti zavarovanih dogodkov
               pokrivati zavarovalnice za petkrat višjo vsoto.</p>
               <p>Zato seveda napovedujemo, da bo prišlo do povečanja. Na to je opozorila tudi
               Zakonodajno-pravna služba. Zakonodajna-pravna služba je povedala, da ni jasno, zakaj
               se predvideva takojšnje zvišanje zavarovanih vsot do ene polovice, če direktiva
               dopušča zvišanje do te višine v 30-tem mesečnem prehodnem obdobju, v dveh in pol
               letih oziroma v petih letih do polne vsote.</p>
               <p>In seveda Zakonodajno-pravna služba je tudi menila, da bi bilo korektno, da bi se
               seveda razložilo, zakaj razlikovanje glede na vrsto vozil. Vozila, ki prevažajo
               nevarne snovi, imajo seveda verjetnost za veliko večje škode, tako v primeru škod, ki
               bodo rezultirale v smrt, telesno poškodbo ali uničenje in poškodovanje stvari. Pa se
               seveda Vlada ni odločila za to razlikovanje.</p>
               <p>Zato Socialna demokracija ne bo podprla tega zakona. Preprosto, ker ocenjujemo, da bi
               bilo mogoče bolje, kot je to sedaj predlagano, in drugače, kot je to seveda vladajoča
               koalicija na pristojnem Odboru za finance in monetarno politiko izglasovala.
               ...<stage>/Opozorilni znak za konec razprave./</stage>...</p>
               <p>Dejstvo je, da bodo zaradi tega zakona pomembne posledice in te pomembne posledice se
               bodo odražale na povišanju premij avtomobilskega zavarovanja za milijon in več
               voznikov oziroma vozil v Republiki Sloveniji. Hvala lepa.</p>
            </sp>
            <sp xml:id="SDZ4-Redna-28-2007-05-30.sp41">

               <speaker>PREDSEDNIK FRANCE CUKJATI:</speaker>

               <p>Hvala. In gospod Ciril Testen bo predstavil stališče poslanske skupine Nove
               Slovenije. Prosim.</p>
            </sp>
            <sp xml:id="SDZ4-Redna-28-2007-05-30.sp42">

               <speaker>CIRIL TESTEN:</speaker>

               <p>Še enkrat lep pozdrav! Spoštovani predsednik, predstavniki ministrstva!. Poslanke in
               poslanci in tudi obiskovalci na balkonu! Čeprav je osnovni namena predloga Zakona o
               obveznih zavarovanjih v prometu uskladiti z evropskim pravnim redom v poslanski
               skupini Nove Slovenije podpiramo tudi zaradi drugih novosti.</p>
               <p>Ena pomembnejših je gotovo ta, da bodo oškodovanci za reševanje svojih odškodninskih
               zahtevkov lahko pridobili podatke iz zbirke elektronskih zapiskov policije o
               prometnih nesrečah. Druga, prav tako pomembna novost je vzpostavljena možnost za
               sklepanje zavarovanj na vseh sklepalnih mestih. Torej, tudi preko spleta.</p>
               <p>V Poslanski skupini Nove Slovenije si prizadevamo za takšno javno upravo, ki bo
               državljanom zagotovila storitve na enem mestu. Prav tako želimo zagotoviti lažjo
               dostopnost podatkov vsem zainteresiranim, kar bo z uvajanjem elektronskega poslovanja
               v upravo zagotovo doseženo.</p>
               <p>Elektronsko poslovanje postaja sestavni del našega življenja in če je zavarovancem s
               spremembo zakona omogočena možnost enostavnejšega in hitrejšega poslovanja, jo močno
               podpiramo.</p>
               <p>Sicer pa predlog zakona v sklopu uvajanja direktiv prinaša določbe, da se do leta
               2010 določijo višje minimalne zavarovalne vsote za zavarovanja avtomobilske
               odgovornosti ter uvaja ustrezno prehodno obdobje za prilagoditev zavarovalnic.
               Pomembna sprememba zakona je tudi ureditev ustreznejšega razpona glob za prekrške in
               pretvorba zneskov glob iz tolarjev v evre.</p>
               <p>Mediji so javnost s predlogom zakona dobro seznanili. Verjetno je to posledica
               ugibanj, da bi zaradi višjih minimalnih zavarovalnih vsot utegnilo priti do povišanja
               cen obveznega zavarovanja.</p>
               <p>V Poslanski skupini Nove Slovenije verjamemo, da je verjetnost zvišanja premij
               odvisna od razmer na trgu. Zavarovalnice bodo morale investirati v spletno sklepanje
               zavarovanj. Hkrati pa je po izjavah predstavnikov zavarovalnic trg tako dinamičen in
               konkurenčen, da do zvišanj iz tega razloga ne bo prišlo.</p>
               <p>V Poslanski skupini Nove Slovenije bomo predlog zakona podprli, zlasti zaradi
               ugodnosti, ki jih prinaša za zavarovalnice v smislu enostavnejšega poslovanja oziroma
               uveljavljanja svojih pravic. Hvala lepa.</p>
            </sp>
            <sp xml:id="SDZ4-Redna-28-2007-05-30.sp43">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marjan Drofenik bo predstavil stališče Poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-28-2007-05-30.sp44">

               <speaker>MARJAN DROFENIK:</speaker>

               <p>Spoštovani! Novela Zakona o obveznih zavarovanjih v prometu se nanaša zlasti na
               uskladitev z Direktivo Evropskega parlamenta in Sveta št. 2005/14, katere glavni
               namen je izboljšati druge veljavne direktive na področju zavarovanja avtomobilske
               odgovornosti. Novela prinaša še nekatere potrebne redakcijske popravke in na evre
               prilagojene globe.</p>
               <p>Sistem obveznih zavarovanj v prometu je pomemben in zagotavlja določeno stopnjo
               varnosti vsem udeležencem v prometu v primeru nastanka škodnega dogodka. Omenjena
               evropska direktiva je bila sprejeta zaradi zagotavljanja kvalitetnejšega varstva
               oškodovancev v prometu.</p>
               <p>S povečanim pretokom oseb in s tem tudi vozil znotraj Evropske unije je treba
               zagotoviti poenotenje področja obveznega zavarovanja avtomobilske odgovornosti.
               Državljani držav članic Evropske unije namreč morajo imeti zagotovljeno vsaj
               minimalno sprejemljivo zavarovalniško kritje v vseh državah članicah EU.</p>
               <p>V Poslanski skupini Slovenske ljudske stranke na predlagani zakon nimamo pripomb in
               ga bomo tudi podprli. Hvala lepa.</p>
            </sp>
            <sp xml:id="SDZ4-Redna-28-2007-05-30.sp45">

               <speaker>PREDSEDNIK FRANCE CUKJATI:</speaker>

               <p>Hvala. Gospod Srečko Prijatelj bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-28-2007-05-30.sp46">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovani predstavniki Vlade, spoštovani
               obiskovalci, kolegice in kolegi! Predlog zakona o spremembah in dopolnitvah zakona o
               obveznem zavarovanju v prometu je zgolj sledenje evropski direktivi oziroma, bolje
               rečeno, direktivam, kar nekaj jih je. Direktiva iz leta 2005/14, potem iz leta 1984 z
               oznako E-5/EGS, pa še dve direktivi sta iz leta 2004 in 2005. Kaj prinaša ta zakon
               dobrega, so povedali že predstavniki Vlade. Predvsem <q>"dobrega"</q>, v narekovaju, v
               prenesenem smislu besede. Pač, kupna moč Slovenije je poznana in dražitev
               zavarovalnih premij kar tako na počez, čez palec. Na to opozarja tudi vladna služba
               oziroma Služba za zakonodajo, da ni dobro.</p>
               <p>In če primerjamo, da imamo milijon 120 tisoč voznikov, med njimi tudi mnogo mladih,
               je to dodatno breme za tistega, ki želi biti v tem kontekstu samostojen, mobilen in
               dodatna ovira pri tem, da si dejansko ne bo mogel privoščiti avtomobila oziroma
               registracije za vozilo.</p>
               <p>V zvezi z zvišanjem minimalnih zavarovalnih premij se predvideva v zakonu nek rok, ki
               je razdeljen na obdobje 5-tih let. Vlada ga ni upoštevala. Ta rok je skrajšan.</p>
               <p>Tu je osnovni pomislek. Zakaj hitimo vedno, ko Evropa predpiše nek zakon ali
               direktivo, to vnesti v našo zakonodajo? Ravno tako se lahko upošteva minimalna
               pravica zavarovanca do zavarovalnice, kajti zavarovalnica je zopet v neki prioritetni
               funkciji in ima prednost pred uporabnikom zavarovanj. Namreč dajemo ji možnost, da se
               odloča o dokončni odločbi zavarovanja kar 30 dni.</p>
               <p>Torej, potrošnik, tisti, ki bo imel že tako ali tako škodo, ki bo imel poškodovano
               vozilo, bo moral čakati 30 dni na dokončno odločbo, da bo lahko povrnjeno škodo
               dobil. Seveda če jo bo dobil.</p>
               <p>Kajti vemo, da zavarovalnice zelo rade poberejo ta denar, ki je v zavarovalni
               premiji. Ko pa je potrebno plačati odškodnino, je pa tudi kar 1000 izgovorov, ne
               eden.</p>
               <p>Torej, zakaj tako slepo sledenje evropski direktivi in zakaj tako malo volje, da
               zaščitimo naše interese in jih seveda tudi primerjamo z dejansko kupno močjo?</p>
               <p>Kajti vemo, da Evropa je velika in Nemca ali Francoza ali Angleža primerjati s
               Slovencem, ki ima takšno plačo, kot jo ima, je pač nemogoče. Tu na tem področju tega
               ne upoštevamo. To je osnovno vodilo za Slovensko nacionalno stranko, da tega zakona
               ne bo podprla.</p>
               <p>Enostavno, ker se postavljamo v podrejen položaj. Kot sem že dejal, prizadevamo
               predvsem mlade, najmlajše. Mladih voznikov je vsak dan več in tu bo ta <q>"hendikep"</q>
               največji.</p>
               <p>Jaz bi v razmislek Vladi podal tudi ta predlog oziroma pomislek, ki sem ga že
               navajal. Pomislek Zakonodajno-pravne službe, da ta rok upošteva in ga raztegne na 5
               let, kajti kar nekajkratna dražitev zavarovalne premije ob trditvi, da se nič ne bo
               spremenilo, seveda nič se ne bo spremenilo edino za proračun, ki bo večji oziroma
               mogoče za kakšno zavarovalnico, ki bo bližje vladnim krogom, kjer bo imela večji
               letni izkupiček. Za potrošnike bistveno slabše. Hvala lepa.</p>
            </sp>
            <sp xml:id="SDZ4-Redna-28-2007-05-30.sp47">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predloga zakona ni bilo vloženih amandmajev, ni možna razprava o členih. Zato
               razpravo zaključujem in s tem tudi drugo obravnavo predloga zakona v okviru
               skrajšanega postopka. Odločanje o predlogu zakona bomo v skladu s časovnim potekom
               seje zbora opravili danes v okviru glasovanj pol ure po prekinjeni 13. točki dnevnega
               reda. S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA - DRUGA OBRAVNAVA PREDLOGA ZAKONA O VARSTVU
                  POTROŠNIKOV PRED NEPOŠTENIMI POSLOVNIMI PRAKSAMI.</title> Predlog zakona je v
               obravnavo zboru predložila Vlada Republike Slovenije. Besedo dajem predstavniku Vlade
               za dopolnilno obrazložitev predloga zakona. Gospa mag. Andrijana Starina Kosem,
               izvolite, imate besedo.</p>
            </sp>
            <sp xml:id="SDZ4-Redna-28-2007-05-30.sp48">

               <speaker>MAG. ANDRIJANA STARINA KOSEM:</speaker>

               <p>Hvala lepa za besedo. lepo pozdravljeni! Predlog zakona, ki ga imamo pred seboj,
               prinaša v pravni red Republike Slovenije direktivo 2005/29 Evropske skupnosti o
               nepoštenih poslovnih praksah podjetij do potrošnikov na notranjem trgu. Glavni namen
               tega predloga je uskladitev zakonodaje Republike Slovenije s to omenjeno direktivo, s
               čimer bomo pripomogli h krepitvi varstva potrošnikov in na drugi strani tudi h
               krepitvi notranjega trga.</p>
               <p>Direktiva zavezuje države članice, da sprejmejo in objavijo predpise za uskladitev s
               to direktivo do 12.6., medtem ko se zakonski ukrepi začnejo uporabljati s 1.12.</p>
               <p>Varstvo potrošnikov ureja krovni Zakon o varstvu potrošnikov in pa specialni
               predpisi. Ta predlagani zakon bo to dopolnil ter uskladil vsebino s predpisi na ravni
               Evropske skupnosti. Vsebina tega predloga zakona določa enotno splošno prepoved vseh
               nepoštenih praks, ki izkrivljajo ekonomsko obnašanje potrošnikov, in sicer jih
               razvršča v dve skupini; v zavajajoče in pa v agresivne poslovne prakse. Slednje v
               Sloveniji niso bile pravno regulirane do sedaj.</p>
               <p>Zakon obravnava prepovedana dejanja, ki so po zgledu direktive iz 13. člena Zakona o
               varstvu konkurence opredeljena z generalno klavzulo in z neizčrpnim naštevanjem
               primerov za pomoč pri prepoznavanju poslovnih praks, ki veljajo za nepoštene. Takšni
               ureditvi je nasprotovala Gospodarska zbornica Slovenije. Tržni inšpektorat pa je
               poudarjal, da je za učinkovitost zakona neizčrpno naštevanje ključno. Končna rešitev
               v zakonu je generalna klavzula in odprto naštevanje primerov. Za dosledno izvajanje
               zakona je potrebno razviti merilo oziroma test povprečnega potrošnika, skupine,
               kateri je izdelek ali storitev namenjena. V primerih, ko je poslovna praksa usmerjena
               na določeno skupino potrošnikov, na primer otroci, je potrebno prilagoditi tudi teste
               povprečnega potrošnika.</p>
               <p>Presoja bo odvisna od vsakega posamičnega primera, se pravi, sodna praksa. Za upravni
               nadzor nad izvajanjem subjektov na trgu bodo pristojni Tržni inšpektorat Republike
               Slovenije in drugi inšpekcijski organi v skladu s pristojnostmi, ki jih imajo. Le ti
               bodo lahko s svojimi odločbami prepovedali nedovoljene prakse in pa eventualnim
               kršilcem izrekali globe.</p>
               <p>Zakon nudi potrošnikom tudi sodno varstvo. Vendar se zaradi enotnosti predpisov na
               področju varstva potrošnikov za premoženjsko pravno varstvo smiselno uporabljajo
               določbe Zakona o varstvu potrošnikov. Po vzoru slednjega je tudi v predlog Zakona o
               nepoštenih poslovnih praksah uveden inštitut obrnjenega dokaznega bremena. Hvala.
            </p>
            </sp>
            <sp xml:id="SDZ4-Redna-28-2007-05-30.sp49">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval tudi Odbor za gospodarstvo kot matično delovno.
               Prosim Franca Ferija Horvata, da predstavi poročilo odbora. Izvolite.</p>
            </sp>
            <sp xml:id="SDZ4-Redna-28-2007-05-30.sp50">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovana gospa državna sekretarka s sodelavci,
               kolegice in kolegi!</p>
               <p>Odbor Državnega zbora za gospodarstvo je kot matično delovno telo obravnaval predlog
               zakona na svoji 30. seji 9.5.2007. Odbor je bil seznanjen z mnenjem
               Zakonodajno-pravne službe Državnega zbora in del pripomb Zakonodajno-pravne službe je
               bil upoštevan v amandmajih koalicijskih poslanskih skupin. Amandmaji so vključeni v
               dopolnjen predlog zakona.</p>
               <p>Del pripomb pa je bil upoštevan na seji odbora s sprejetjem amandmaja odbora, ki so
               prav tako vključene v dopolnjen predlog zakona. Odbor je bil seznanjen tudi z mnenjem
               Komisije Državnega sveta za gospodarstvo. In le-ta podpira predlog zakona. Pogledov
               vsebine, ne bi kaj dosti govoril, ker je vsebino temeljito predstavila gospa državna
               sekretarka.</p>
               <p>Dejal bi samo dve zadevi. V razpravi je bila velika stopnja enotnosti med člani
               odbora, da so nesporni in potrebni dodatni močnejši ukrepi za varstvo potrošnikov in
               je zato smiseln prenos direktive Evropske unije. Predvsem za odločno preprečevanje
               nepoštenih poslovnih praks, predvsem na področju zavajanja potrošnikov in omejevanja
               agresivnih poslovnih praks.</p>
               <p>Razlike oziroma ne v sami razpravi, ampak problem, ki je bil odprt v razpravi, na
               katerega je opozorila že tudi Zakonodajno-pravna služba, je v tem, da je že omenjeni
               krovni zakon o varstvu potrošnikov in ta zakon. Če jih temeljito primerjamo, vidimo,
               da se nekateri členi prekrivajo. Nekateri pa, zgleda, so celo v koliziji. V razpravi
               se je pokazalo, da je izhod iz tega tudi na zagotovilu Vlade v tem, da bo Vlada
               pripravila nov predlog Zakona o varstvu potrošnikov in ta zakon bo potem omogočil
               uskladitev s tem zakonom, ki je pred nami. Odpravljena bodo podvajanja in odpravljene
               bodo tudi lahko eventualne kolizije. To omogočajo tudi roki, saj bo ta zakon
               uveljavljen oziroma se bo začel uporabljati šele s 1.12., konec tega leta.</p>
               <p>Predlagam, da predlog zakona sprejmemo, kajti zakon pomeni gotovo pomemben korak
               naprej v varstvu potrošnikov, ki je glede na vse večjo liberalizacijo evropske in
               svetovne trgovine nujno tako za potrošnike kot tudi za poštene ponudnike.</p>
            </sp>
            <sp xml:id="SDZ4-Redna-28-2007-05-30.sp51">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Kristijan Janc bo
               predstavil stališče Poslanske skupine Slovenske ljudske stranke. Prosim.</p>
            </sp>
            <sp xml:id="SDZ4-Redna-28-2007-05-30.sp52">

               <speaker>KRISTIJAN JANC:</speaker>

               <p>Hvala lepa. Spoštovani predsednik, državna sekretarka s sodelavci, kolegice in
               kolegi, obiskovalci na galeriji! Varstvo potrošnikov je področje, ki se v zadnjem
               času vedno hitreje razvija. Ljudje so vedno bolj osveščeni v potrošniških pravicah in
               se tudi vedno pogosteje obračajo na pristojne institucije, zlasti na Urad za varstvo
               potrošnikov.</p>
               <p>Napredovanje področja varstva potrošnikov je zlasti posledica dejstva, da so
               ponudniki, torej podjetja pri svojem oglaševanju in prodaji izdelkov oziroma storitev
               vedno bolj agresivna in je tudi ponudba najrazličnejših dobrin vedno večja. Sodobni
               pristopi k trženju posledično narekujejo tudi potrebo po vedno bolj sistematičnem in
               strogem urejanju tega področja, s sprejemanjem jasne zakonodaje in določanjem jasnih
               standardov pri varstvu potrošnikov pred zlorabami.</p>
               <p>Predlagani zakon usklajuje slovensko zakonodajo z Direktivo Evropskega parlamenta in
               Sveta 2005/29 o nepoštenih poslovnih praksah podjetij v razmerju do potrošnikov na
               notranjem trgu. Kot je navedeno v utemeljitvi oziroma uvodu k zakonu, naj bi
               harmonizacija tega področja prinesla kar nekaj pomembnih pozitivnih sprememb.
               Predvsem se bo po napovedih bistveno povečalo čezmejno trženje in oglaševanje
               podjetij, pa tudi poslovanje podjetij preko meja matične države.</p>
               <p>Po drugi strani pa naj bi potrošniki začeli povečevati tudi svoje prekomejne nakupe
               zaradi večje varnosti potrošniških pravic. Predlagani zakon, tako kot omenjena
               direktiva jasno in določneje ureja varstvo potrošnikov pred ravnanji, ki bi lahko
               bistveno izkrivljala konkurenco in posledično škodovala potrošnikom. Pomembno je
               presojanje ravnanj s pomočjo standardov povprečnega potrošnika. Splošno znano je
               namreč, kako različno odreagira podjetje.</p>
               <p>Na primer, v postopku reklamacije izdelka, ko reklamira, recimo, Janez Novak, oziroma
               kako reagira, če isti Janez Novak zaprosi podjetje, da mu odgovor pošlje na
               odvetniško pisarno Novak &amp; Partnerji.</p>
               <p>Od zakonov, ki prispevajo k harmonizaciji, vedno pričakujemo vrsto pozitivnih
               učinkov. Jasno pa je, da lahko za posamezno podjetje, ki je omejeno na lokalni trg,
               vsaka takšna sprememba pomeni še težji boj za preživetje.</p>
               <p>Naša naloga pa seveda je jasna, zaščita potrošnika. Naša podjetja pa morajo
               izkoristiti prednosti harmonizacije v smislu lažjega in bolj varnega vstopa na širši
               evropski trg. Slovenska ljudska stranka bo predlagani zakon tudi podprla. Hvala lepa.
            </p>
            </sp>
            <sp xml:id="SDZ4-Redna-28-2007-05-30.sp53">

               <speaker>PREDSEDNIK FRANCE CUKJATI:</speaker>

               <p>Hvala. Gospod Alojz Posedel. <stage>(Ga ni.)</stage> Gospod Vili Rezman bo predstavil stališče
               poslanske skupine. Oprostite. Gospod Peče bo predstavil stališče poslanske skupine
               Slovenske nacionalne stranke.</p>
            </sp>
            <sp xml:id="SDZ4-Redna-28-2007-05-30.sp54">

               <speaker>SAŠO PEČE:</speaker>

               <p>Spoštovani prisotni! Po oceni poslanske skupine Slovenske nacionalne stranke nosi
               zakon, ki je danes v obravnavi in ki je danes pred nami, izključno eno pozitivno
               lastnost in to je samo naslov zakona. Dejstvo je, da je predlagatelj, torej Vlada
               Republike Slovenije predlagala zakon, ki že v uvodu govori, da je ta zakon ekskluziva
               Evropske komisije oziroma je nastal na podlagi direktive in pa Sveta o nepoštenih
               poslovnih praksah v podjetjih v razmerju do potrošnikov. Češ, da so inštitucije v
               okviru Evropske unije proučevale in proučevale in proučevale določene nacionalne
               zakonodaje. Kar se tiče stališča in pa seveda glasovanja poslancev Slovenske
               nacionalne stranke, lahko z zagotovostjo rečem, da bi zakon podprli, v kolikor bi
               zakon zasledoval tudi prakso in to resnično prakso v okviru naše države.</p>
               <p>Kdorkoli bo rekel, da so potrošniki v okviru Republike Slovenije zaščiteni, ta bo
               seveda lagal. In zakaj lagal? Zaradi tega, ker Vlada Republike Slovenije teži k temu,
               da ustvarja ceneno potrošniško družbo.</p>
               <p>Če pogledamo dosedanje ukrepe, ki jih je izvajala ta Vlada Republike Slovenije,
               vidimo, da Vlada načrtuje odhodke posameznega prebivalstva zelo usmerjeno. Kar po eni
               strani seveda pomeni oziroma če vzamemo iz dosedanje prakse, da je Vlada Republike
               Slovenije obdavčila varčevanje.</p>
               <p>Torej, določen del investicij, za katere so se potrošniki odločili, da jih bodo
               varčevali, je Vlada Republike Slovenije obdavčila. Kam pa je napeljala potrošnika?
               Potrošnika ni napeljala v kvalitetne investicije, recimo investicije v vrednostne
               papirje. Seveda ni. Zaradi tega, ker je investicija oziroma prihodek iz naslova
               kapitalskih naložb krepko obdavčen. Vlada Republike Slovenije ja zato namenoma
               ustvarila družbo mrzlične potrošnje, kar se seveda vidi pred vsakim praznikom.</p>
               <p>Ampak, kaj je namen te potrošnje? Namen te potrošnje je kratkoročno zadovoljevanje
               posameznih interesov. Noben način pa ni namen te potrošnje tisto, kar bi morala
               odgovorno Vlada skrbeti, da bo ustvarila. Torej, da bo ustvarila potrošnjo, ki bo
               obogatila potrošnika.</p>
               <p>Zakaj govorim to vsebino? To vsebino govorim iz enega enostavnega razloga. Ne glede
               na to, da bo Vlada Republike Slovenije še naprej vztrajala, da je omenjen zakon dober
               za potrošnika, pa je še zmeraj tisti generalni načrt Vlade Republike Slovenije in to
               je usmerjanje potrošnika v nekvalitetno potrošnjo.</p>
               <p>Torej, Vlada Republike Slovenije po naši oceni, torej vsaj na podlagi vključevanja na
               makroekonomski nivo spodbuja potrošniško mrzlico v tiste cenene izdelke, tiste, ki se
               ne odražajo v kvaliteti, dolgoročni kvaliteti posameznika in pa s tem v povezavi z
               družbo.</p>
               <p>Po oceni Poslanske skupine Slovenske nacionalne stranke je zato iz tega naslova
               potrebno reči, da bi zakon, v kolikor bi hoteli, da sledi k tistemu momentu
               dolgoročnosti in pa resnične zaščite, moral zakon izvajati predvsem oziroma
               zasledovati dva cilja. Prvi je ne več ozko in striktno usmerjanje potrošnje
               posameznika s strani države skozi davčno politiko, kar moramo priznati vsi v tej
               dvorani, da ta Vlada sedaj to počne, usmerja potrošnjo v tisto kratkoročno
               nekvalitetno potrošnjo, in na drugi strani bi po naši oceni Vlada Republike Slovenije
               morala izhajati ob pripravi zakona iz prakse.</p>
               <p>Kakšna pa je praksa v okviru naše države? Na današnji seji je bilo oziroma na
               tokratni seji je bilo ničkolikokrat omenjeno: Dravske elektrarne, Holding dravskih
               elektrarn, odgovornost države in nenazadnje tudi upravljanje. Zakaj govorim o
               Dravskih elektrarnah? Zaradi tega, ker svoje storitve jemljemo potrošniki oziroma
               njihove storitve jemljemo potrošniki. Kako naj bo potrošnik na podlagi tega zakona
               opravičen do varstva zaradi neopravičene podražitve?</p>
               <p>Mislim, da je bil ponedeljek, ko je minister za gospodarstvo odgovarjal, češ, da
               podražitev, ki je bila samo 5% v tem letu, je posledica preteklosti, ne povišanja
               cen. To je zavajanje in tovrstno zavajanje počnejo Dravske elektrarne tudi v okviru
               razpisa del, ki jih imajo. In komu se naj potrošniki, v tem primeru električne
               energije pritožimo? Nobenemu.</p>
               <p>Gospodje in gospe, ta zakon, pa se opravičujem, če nisem bil dovolj jasen, je
               namenjen izključno varstvu potrošnikov, ki kupujejo kokakolo ali pa hamburger,
               ničemur drugem. Potrošnik je tudi na podlagi tega zakona. Torej bo tudi vnaprej
               nezaščiten povsod tam, kjer gre za resnično potrošnjo. Hvala.</p>
            </sp>
            <sp xml:id="SDZ4-Redna-28-2007-05-30.sp55">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče Poslanske skupine Demokratične
               stranke upokojencev.</p>
            </sp>
            <sp xml:id="SDZ4-Redna-28-2007-05-30.sp56">

               <speaker>VILI REZMAN:</speaker>

               <p>Hvala lepa. Poslanska skupina DeSUS zakon bo podprla. Najde dovolj tehtnih razlogov,
               ki jih navajajo k temu in naj jih samo nekaj naštejemo. Prvič, gre za to, vsaj
               intenca je takšna, kakšni bodo rezultati, kakšen uspeh bo, je vprašanje časa. Ampak
               intenca je, da se varuje potrošnike, torej šibkejši člen na trgu pred tistim, ki
               imajo večjo moč in ki so tudi bolje organizirani, kar se trga tiče.</p>
               <p>Drugič, menimo, da je predlog zakona dovolj dobro pripravljen, da se ga da podpreti
               in tretjič gre za poseganje oziroma preizkus dodatnega reguliranja trga, kar se nam
               zdi tudi potrebno in umestno.</p>
               <p>Tržne razmere so na mnogih področjih namreč takšne, da so izrazito zasičene takšne,
               da je kompeticija med posamičnimi tržnimi ponudniki izrazita in to vse skupaj vodi
               tudi v to, da se v poizkusih, da se podjetje s svojo storitvijo ali proizvodom
               približa potrošniku, tudi izkrivljajo, kakor je govora v dokumentu, tržne razmere in
               da se skuša tudi zavajati tiste, ki so potencialni potrošniki oziroma najprej kupci.
               V tem iskanju potrošnikov, <q>"je toliko teh nepoštenih poslovnih praks"</q>, ki jih
               zagotovo čutimo tudi v Sloveniji. Samo če bi primerjali, če bi se spomnili na tiste
               člene v predlogu zakona, ki podrobneje govore o tem, pred čem je treba ščititi, bi
               videli, da so to pravzaprav vse elementi, ki jih mnogi ljudje dnevno tudi v resnici
               občutijo. Torej, vsakodnevno se dogajajo tovrstne poslovne prakse, ki jim rečemo
               bodisi izkrivljanje konkurence. Bodisi, da jim rečemo, da gre za neko prisiljevanje v
               nakupe, bodisi, da gre za zavajanje, za izkrivljanje informacij, za omejevanje
               informacij. Kajti tudi samo delna informacija je zelo pogosto lahko napačna in navaja
               kupca oziroma potrošnika v napačne odločitve, ki jih sicer ob tovrstni poslovni
               praksi morebiti ne bi sprejemal.</p>
               <p>Namen je torej odpraviti pravno negotovost, preprečiti izkrivljanje konkurence,
               odpraviti motnje na notranjem trgu in posledično to najbrž pomeni tudi izboljšanje
               funkcioniranja notranjega trga, večji pretok blaga, več poslovne aktivnosti. In na
               koncu koncev to pomeni tudi pozitiven efekt za podjetja, dasiravno je bistvo tega
               zakona - zaščita potrošnika pred podjetjem.</p>
               <p>Ampak, če bo rezultat takšen, kakršnega upa predlog zakona doseči, ne gre samo za
               zaščito potrošnika, gre tudi za pospeševanje poslovnih aktivnosti, za večjo poslovno
               aktivnost in boljšo zaščito na trgu in je to seveda tudi v interesu podjetij.</p>
               <p>Poslanska skupina bo ta zakon podprla, dasiravno se je tudi sama spraševala, ali je
               potrebno urejati to zaščito potrošnika na način, kakršnega imamo sedaj
               predstavljenega. Namreč tako, da mimo krovnega zakona sprejemamo še en zakon in da
               torej ločimo zaščito pogodbenih razmerij od zaščite nepogodbenih razmerij.</p>
               <p>Predlagatelji nas prepričujejo, da je to prav, da je bolj transparentno, da bodo
               stvari bolj jasne in mi bomo v upanju, da imajo prav, predlog zakona tudi podprli.
            </p>
            </sp>
            <sp xml:id="SDZ4-Redna-28-2007-05-30.sp57">

               <speaker>PREDSEDNIK FRANCE CUKJATI:</speaker>

               <p>Hvala. Gospa Maria Pozsonec bo predstavila stališče Poslanske skupine Narodnih
               skupnosti. Prosim.</p>
            </sp>
            <sp xml:id="SDZ4-Redna-28-2007-05-30.sp58">

               <speaker>MARIA POZSONEC:</speaker>

               <p>Lep pozdrav prisotnim! Takoj na začetku naj povem, da bom podprla ta predlog. V tem
               predlogu zakona gre prvenstveno za prenos direktive 2005/29 o nepoštenih poslovnih
               praksah podjetij do potrošnikov na notranjem trgu v slovenski pravni red. V celotnem
               delu zakonodaje Evropske skupnosti, ki ureja področje varstva potrošnikov, je ta
               direktiva prva, katero se v slovenski pravni red prinaša po načelu maksimalne
               harmonizacije.</p>
               <p>Ključni vsebinski namena zakonskega predloga je krepitev varstva potrošnikov pred
               nepoštenimi poslovnimi praksami podjetij ter s tem tudi krepitev notranjega trga. S
               predlogom zakona se določa enotno splošno prepoved vseh nepoštenih poslovnih praks,
               ki izkrivljajo ekonomsko obnašanje potrošnikov, pri čemer se nepoštene poslovne
               prakse razvrščajo v dve ključni skupni, in sicer v zavajajoče in v agresivne poslovne
               prakse.</p>
               <p>S tako oblikovanimi zakonskimi normami se bomo lahko izognili precejšnjim anomalijam,
               ki se pojavljajo na trgu v Sloveniji. In upajmo, da bo več reda na tem področju.
               Hvala.</p>
            </sp>
            <sp xml:id="SDZ4-Redna-28-2007-05-30.sp59">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bojan Starman bo predstavil stališče poslanske skupine Slovenske
               demokratske stranke.</p>
            </sp>
            <sp xml:id="SDZ4-Redna-28-2007-05-30.sp60">

               <speaker>BOJAN STARMAN:</speaker>

               <p>Hvala lepa za besedo, gospod predsednik. Spoštovani!</p>
               <p>Direktivo Evropskega sveta 2005/29 z dne, 11.5., o nepoštenih poslovnih praksah
               podjetij v razmerju do potrošnikov na notranjem trgu je Evropska komisija predlagala
               po dolgotrajnem proučevanju nacionalnih zakonodaj s tega področja v državah članicah
               ter po analizi in oceni vpliva, ki ga ima raznolikost omenjenih ureditev na delovanje
               notranjega trga Evropske unije.</p>
               <p>Zakoni držav članic, ki se nanašajo na nepoštene poslovne prakse, kažejo izrazite
               razlike, ki lahko povzročajo znatno izkrivljanje konkurence in nastanek ovir za
               nemoteno delovanje notranjega trga.</p>
               <p>Ta neskladja povzročajo tudi negotovost o tem, katera nacionalna pravila se
               uporabljajo za nepoštene poslovne prakse, ki škodijo ekonomskim interesom potrošnikov
               in ki ustvarjajo številne ovire ter vplivajo na podjetja in potrošnike. Zaradi teh
               ovir imajo podjetja višje stroške pri uresničevanju svoboščin notranjega trga, zlasti
               če se želijo ukvarjati s čezmejnim trženjem in pospeševanjem prodaje. Ovire vzbujajo
               negotovost tudi pri potrošnikih glede njihovih pravic in zmanjšujejo njihovo zaupanje
               v notranji trg. V okolju Evropske unije pred sprejemom direktive je mogoče
               identificirati precejšnje število odločb Sodišča evropskih skupnosti s področja
               varstva potrošnikov pred nepoštenimi poslovnimi praksami.</p>
               <p>Tokrat se prvič ureja celotno področje varstva potrošnikov pred nepoštenimi
               poslovnimi praksami z aktom sekundarne zakonodaje. Prav tako se prvič pojavljajo tako
               imenovane agresivne poslovne prakse, ki se čedalje pogosteje uporabljajo, zato jih je
               treba pravno regulirati. Zaradi narave in obsega področja urejanja kompleksnosti
               ekonomskih temeljev, predvsem pa spričo podobnih in med seboj povezanih dejanj
               prinaša direktiva nujno tudi nekatere povsem nove pristope k urejanju.</p>
               <p>Zato s predlogom, ki je pred nami, skušamo čim bolj natančno prenesti to direktivo o
               nepoštenih poslovnih praksah v razmerju do potrošnikov na notranjem trgu v naš pravni
               red. Predlog zakona obravnava poslovne prakse, ki so neposredno povezane z vplivanjem
               na odločitve potrošnikov o poslu v zvezi z izdelki. Predlog sledi ključnim načelom,
               ki so namenjena zaščiti potrošnikov kot šibkejših strank v razmerju do podjetij.</p>
               <p>Poslanci Slovenske demokratske stranke bomo omenjeni predlog zakona tudi podprli.
               Hvala lepa.</p>
            </sp>
            <sp xml:id="SDZ4-Redna-28-2007-05-30.sp61">

               <speaker>PREDSEDNIK FRANCE CUKJATI:</speaker>

               <p>Hvala. Gospa Breda Pečan bo predstavila stališče Poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-28-2007-05-30.sp62">

               <speaker>BREDA PEČAN:</speaker>

               <p>Hvala lepa, gospod predsednik. Poslanska skupina Socialnih demokratov podpira sprejem
               Zakona o varstvu potrošnikov pred nepoštenimi poslovnimi praksami. Ob tem pa posebej
               poudarjamo, da je zlasti pomembno, da bo s prenosom Direktive 2005/29 Evropske
               skupnosti o nepoštenih poslovnih praksah uvedena in to postopoma tudi sicer na
               področju varstva potrošnikov v vseh državah članicah Evropske unije praksa maksimalne
               harmonizacije.</p>
               <p>S tem se bomo izognili siceršnji skušnjavi držav članic. In pri tem Slovenija ni
               nobena izjema, da bi zaradi načela minimalne harmonizacije zniževali standarde, ki
               smo jih ali so jih tudi druge države članice že dosegle. Kot se je to, na primer
               zgodilo pri nas ob sprejemanju novele Zakona o azilu.</p>
               <p>Na vsak način bo naša poslanska skupina skrbno spremljala tudi nadaljnja dogajanja v
               zvezi s pripravo novele Zakona o varstvu potrošnikov, za katerega nam je predstavnik
               Vlade na seji Odbora za gospodarstvo zagotovil, da bo predan v postopek sprejemanja v
               Državni zbor dovolj zgodaj, da bo lahko začel veljati sočasno z začetkom uporabe
               zakona, ki ga obravnavamo danes. Ni namreč nepomembno, da imajo potrošniki, konec
               koncev pa tudi potencialni kršitelji predpisov o varstvu potrošnikov jasno in
               nedvoumno zakonodajo, ki ne omogoča arbitrarnega presojanja in odločanja pristojnih
               organov nadzora, pa tudi ne prekrivanja posameznih zakonskih določil in pristojnosti.
               Hvala lepa.</p>
            </sp>
            <sp xml:id="SDZ4-Redna-28-2007-05-30.sp63">

               <speaker>PREDSEDNIK FRANCE CUKJATI:</speaker>

               <p>Hvala. Gospod Martin Mikolič bo predstavil stališče Poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-28-2007-05-30.sp64">

               <speaker>MARTIN MIKOLIČ:</speaker>

               <p>Hvala za besedo, spoštovani predsednik. Lepo pozdravljeni vsi prisotni! No, najprej
               bi omenil, da so se že na usklajevanju predlaganega zakona porajala vprašanja, zakaj
               se ta materija ne bi vključila v trenutno veljavni Zakon o varstvu potrošnikov.</p>
               <p>Pomislek glede podvajanja oziroma nevarnost dvojne ureditve pa je izrazila tudi
               Zakonodajno-pravna služba. V Poslanski skupini Nove Slovenije smo zadovoljni, da so
               se vse dileme pred današnjo obravnavo v Državnem zboru razčistile, da je poseben
               zakon, ki ga danes sprejemamo, smiseln in je tudi potreben.</p>
               <p>V tem zakonu so zajeta vsa nepogodbena razmerja. V Zakonu o varstvu potrošnikov pa bi
               bila skoncentrirana vsa pogodbena razmerja in na ta način bo tudi potrošnikov,
               zakonodaja bolj pregledna. Seveda pa bo potrebno določena določila, ki se eventualno
               prekrivajo, urediti v Zakonu o varstvu potrošnikov. To nam je Vlada tudi
               obljubila.</p>
               <p>Se pravi, v ta novi predlagan zakon prenašamo direktivo Evropskega parlamenta in
               sveta z dne, 11. maja 2005, in sicer se direktiva prenaša pa načelu maksimalne
               harmonizacija, kar pravzaprav pomeni, da se prenaša v celoti. Se nič ne odvzema in
               nič ne dodaja.</p>
               <p>V Novi Sloveniji se zavzemamo za poštene poslovne prakse, ki bodo veljale ne samo na
               domačem trgu, ampak tudi na trgih EU. Prav je, da uveljavimo takšno zakonodajo, da ne
               bo prihajalo do izkrivljanja konkurence, ampak bo prispevala k pravilnemu delovanju
               notranjega trga in poenotenju nacionalnih predpisov dosegla visoko stopnjo varstva
               potrošnikov.</p>
               <p>Zakon opredeljuje dve vrsti nepoštenih poslovnih praks. In sicer zavajujoče in
               agresivne. Posebno agresivne-poslovne prakse do sedaj niso bile urejene v slovenski
               zakonodaji. Se pa v vsakdanjem življenju vedno pogosteje pojavljajo. In prav je, da
               jih primerno reguliramo. Z enotnimi pravili v celotni EU se bodo uskladile razlike,
               ki predstavljajo omejitve notranjega trga, ker se bo tako povečala pravna varnost za
               potrošnike in podjetja. Kar bo povzročilo, da bodo podjetja povečala oglaševanje in
               trženje izdelkov v drugih državah EU in s tem povečala tudi svoj dobiček.</p>
               <p>Razvoj poštenih poslovnih praks bo prispeval k večji transparentnosti na trgu, kar pa
               posledično koristi tako potrošnikom, kot tudi podjetjem.</p>
               <p>V Poslanski skupini Nove Slovenije podpiramo pošten način dela, zato bomo tudi zakon
               o varstvu potrošnikov pred nepoštenimi poslovnimi praksami podprli. Hvala.</p>
            </sp>
            <sp xml:id="SDZ4-Redna-28-2007-05-30.sp65">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, ni možna razprava o členih. Zato
               zaključujem razpravo in s tem tudi drugo obravnavo predloga zakona. V skladu s 139.
               členom Poslovnika zbora bomo glasovanje o predlogu zakona opravili jutri v četrtek,
               31. maja 2007, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA</title>, ti je na <title>PRVO OBRAVNAVO PREDLOGA
                  ZAKONA Z ZDRAVILSTVU.</title>
               </p>
               <p>Predlog zakona je v obravnavo zboru predložila Vlada Republike Slovenije. V zvezi s
               tem zakonom je skupina 15 poslancev s prvopodpisanim gospodom Ljubom Germičem
               zahtevala, da Državni zbor opravi splošno razpravo. Besedo dajem predstavniku Vlade
               za dopolnilno obrazložitev predloga zakona. Gospod Dorjan Marušič, državni sekretar,
               izvolite, imate besedo.</p>
            </sp>
            <sp xml:id="SDZ4-Redna-28-2007-05-30.sp66">

               <speaker>DORJAN MARUŠIČ:</speaker>

               <p>Spoštovani gospod predsednik Državnega zbora, cenjene poslanke in poslanci! Dovolite,
               da vam uvodoma predstavim osnovne usmeritve Zakona o zdravilstvu, ki je danes pred
               vami. Pri pripravi zakona je bil naš splošen namen ureditev tega področja, ki je
               trenutno v Sloveniji prepuščen na trgu, kljub temu, da gre za dejavnost, ki v veliki
               meri posega v človeka, v njegovo zdravje.</p>
               <p>Temeljno načelo zakona je tako zaščititi uporabnika zdravilskih storitev pred
               morebitno škodo za zdravje. Ta škoda lahko nastane na primer zaradi zdravilčeve
               nezmožnosti razpoznave resnih bolezni in posledično zamude časa za zdravljenje pri
               zdravniku ali zaradi odvračanja porabnika od zdravljenja pri zdravniku ali zaradi
               možne neposredne škode nekaterih zdravilskih metod ali zdravilskih izdelkov.</p>
               <p>Poudariti moramo, da se s predlaganim zakonom ureja zelo raznoliko in obsežno
               področje, ki posega v vse sfere življenja. Če pogledamo z zdravstvenega vidika od
               preventive, zdravljenja do rehabilitacije in ob tem, da ga izvaja paleta ljudi z
               različnimi vrstami izobrazbe, poklicane usposobljenosti.</p>
               <p>Skratka potrebno je tak zakon sprejeti za zaščito predvsem državljank in državljanov.
               Izhodišče za pripravo zakona je bila postavitev meje med medicino in zdravilstvom,
               kljub njuni navidezni povezanosti. Kajti, medicina je znanstvena veda, ki temelji na
               strokovno preverjenih metodah, zdravilstvo na drugi strani pa nima zadovoljive
               znanstvene podlage za svojo učinkovitost.</p>
               <p>S tega vidika nismo povzeli temelja oziroma termina, ki je nekako uveljavljen v
               svetu; komplementarna in alternativna medicina, ki se uporablja v drugih državah,
               kjer ima glede na namen zakona zavajajoč pomen.</p>
               <p>Postavitev definicije zdravilstva in določitev zdravilskih sistemov in zdravilskih
               metod, ki sodijo v predlog zakona, sta bili med težavnejšimi nalogami. Naj povem, da
               obstajajo številke definicije, ki so jih postavile mednarodne organizacije. Tudi
               Svetovna zdravstvena organizacija in priznane institucije, kar priča o različnih
               pogledih na to dejavnost. Mi smo zdravilstvo opredelili kot dejavnost, ki jo
               opravljajo zdravilci za izboljšanje zdravja in kakovosti življenja uporabnikov
               storitev in pri tem uporabljajo zdravilske sisteme in zdravilske metode, ki ne smejo
               škodovati zdravju.</p>
               <p>Z definicijo se postavlja okvir, o katerem zdravilstvo lahko deluje. To je predvsem
               na preventivnem področju pomagati človeku oziroma izboljšati njegov življenjski slog
               in tudi z uporabo zdravilskih sistemov in zdravilskih metod pomagati oziroma zdraviti
               v primeru bolezni. Kar se tiče zdravilskih sistemov, so našteti temeljni zdravilski
               sistemi, kot so tradicionalno kitajsko zdravilstvo, tradicionalno indijsko
               zdravilstvo in homeopatija. Zdravilske metode pa so prejeli le glede na osnovi načina
               izvajanja.</p>
               <p>Konkretno bo za evidetiranje in priznavanje zdravilskih sistemov in zdravilskih metod
               v Sloveniji pristojna zdravilska zbornica, ki bo morala le-te tudi objaviti. Prav
               tako pa bo morala skrbno bedeti in nadzirati te metode in sisteme. Zagotovo mora biti
               uporabnik zdravilskih storitev ustrezno zaščiten pred morebitnim nestrokovnim
               ravnanjem, zato se mora zdravilec ustrezno strokovno usposobiti, da bo uporabnik
               storitev nudil strokovno obravnavo, v primeru resnih bolezni, tako akutnih kot
               kroničnih stanj, pa bo bolnika napotil zdravniku in ga ne bo izpostavljal nepotrebnim
               tveganjem. Zakonu smo tako pripisali, da mora zdravilec, ki nima zdravstvene ali
               medicinske izobrazbe, poznati določene zdravstvene vsebine, kot so prva pomoč,
               zdravstvena vzgoja, osnove anatomije, fiziologije in kontaktne kulture, ki jih bo kot
               izpite lahko opravil na zdravstvenih šolah. Z ustrezno izobrazbo pa bo lahko zaprosil
               za pridobitev licence, torej javne listine, ki dokazuje, da je zdravilec strokovno
               usposobljen za samostojno izvajanje zdravilskih sistemov in zdravilskih metod. Pogoji
               za pridobitev licence so poleg izobrazbe še usposobljenost za izvajanje posameznega
               zdravilskega sistema ali zdravilske metode, visoka stopnja znanja slovenskega jezika
               in nekaznovanost za hujša kazniva dejanja, kar so po našem mnenju minimalni pogoji,
               ki še zagotavljajo varno obravnavo uporabnikov zdravilskih storitev.</p>
               <p>Poleg znanja je zelo pomembno, da zdravilec o svojem delu vodi dokumentacijo. Iz nje
               bo razvidno, katere zdravilske sisteme ali zdravilske metode je uporabil in na kakšen
               način, kakšna navodila je dal uporabniku storitev, sestavni del dokumentacije pa bo
               tudi izjava, s katero uporabnik zdravilske storitve privoli v zdravilsko obravnavo po
               predhodnem pojasnilu zdravilca o vrsti in načinu uporabe zdravilskega sistema ali
               zdravilske metode.</p>
               <p>Predlog zakona določa tudi pravice uporabnikov storitev, to so: pravica do kakovostne
               in varne zdravilske obravnave ter do zasebnosti pri zdravilski obravnavi, pravica do
               vpogleda v zdravilsko dokumentacijo in pravica do pritožbe. V predlogu zakona pa je
               določena tudi odgovornost zdravilca do uporabnika storitev, odgovarjal bo kot
               strokovnjak, in zavarovanje njegove odgovornosti za škodo, ki bi nastala pri
               izvajanju zdravilskih storitev.</p>
               <p>Glede sodelovanja med zdravnikom in zdravilcem neposredne povezave v predlogu zakona
               ni. Posredno pa lahko na prošnjo uporabnika storitve osebni zdravnik poda mnenje o
               zdravilskem sistemu ali zdravilski metodi. Vsekakor se od zdravnika ne bo
               pričakovalo, da bo strokovnjak na področju zdravilstva, vendar bo lahko glede na
               svoje medicinsko znanje ali pa celo določeno zdravilsko znanje ocenil, ali je
               zdravilska metoda ustrezna oziroma da ne bo v znatni meri poslabšala zdravja
               pacienta. Poudarek je na besedni zvezi <q>"lahko poda mnenje"</q>, kar pomeni, da zdravnik
               ni obvezen podati takega mnenja. Pomembno pa je tudi določilo, da zdravnik poda svoje
               mnenje brezplačno, s čimer se preprečuje zaračunavanje nove storitve oziroma se da
               uporabniku storitev možnost, da se lahko s svojim osebnim zdravnikom brez obveznosti
               pogovori o vseh možnostih zdravljenja.</p>
               <p>V predlogu zakona je urejeno tudi oglaševanje zdravilskih storitev, pri čemer je
               poudarjeno, da ne sme biti zavajajoče, in pa ureditev uporabe zdravilskih izdelkov
               ter pripomočkov.</p>
               <p>Za zaščito poklicnih, strokovnih in etičnih interesov se bodo zdravilci združili v
               zbornico, ki ji bo Ministrstvo za zdravje podelilo tudi javna pooblastila za
               podeljevanje licenc zdravilcem, opravljanje strokovnih nadzorov nad zdravilci in
               izdajo dovoljenj družbam za opravljanje zdravilske dejavnosti. Nadzor nad zbornico bo
               opravljalo Ministrstvo za zdravje. Po naši oceni je zbornica potrebna z vidika
               ureditve odgovornosti zdravilcev in nadzora, predvsem pa zastopanja skupnih interesov
               in oblikovanja stroke. Ministrstvo za zdravje, kljub temu, da si pridržuje pravico do
               nadzora nad zdravilci in zbornico želi, da je tudi s tega vidika postavljena ločnica
               med medicino in zdravilstvom.</p>
               <p>Spoštovane poslanke in poslanci! Menimo, da je pripravljen Zakon o zdravilstvu
               odlična podlaga za obravnavo v Državnem zboru, upamo, tudi sprejem in ureditev tega
               področja v Sloveniji. Hvala.</p>
            </sp>
            <sp xml:id="SDZ4-Redna-28-2007-05-30.sp67">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospa Maria Pozsonec bo
               predstavila stališče Poslanske skupine italijanske in madžarske narodne skupnosti.
               Prosim.</p>
            </sp>
            <sp xml:id="SDZ4-Redna-28-2007-05-30.sp68">

               <speaker>MARIA POZSONEC:</speaker>

               <p>Pred nami je Predlog zakona o zdravilstvu v prvem branju. Predlog zakona o
               zdravilstvu bo normativno uredil do sedaj neurejeno področje, določil vrste
               zdravilstva, izvajalca zdravilstva, način opravljanja zdravilske dejavnosti, poenotil
               izobrazbo in dvignil osnovno znanje zdravilcev. Z licenciranjem pa bo registriral
               zdravilce na enem mestu - to je v Zdravilski zbornici. S tem bo omogočil preglednost
               ter javnost izvajalcev, zagotovil kakovostno in transparentno delo ter strokovno
               kontrolo, omogočil in opredelil bo zdravilske izdelke in uredil nadzor nad zdravilci.
               Nadzor nad izvajanjem določb zakona bo imelo Ministrstvo za zdravje. Predlog zakona
               pa bi moral biti usklajen z informacijsko pooblaščenko in to predvsem zaradi zbiranja
               podatkov, ki jih predvideva 12. člen zakona. Ministrstvo za zdravje bi moralo
               prisluhniti tudi predlogom izvajalcev komplementarne in alternativne medicine, kajti
               le tako bo zakon uporaben tudi v praksi. Dobro bi bilo tudi bolj jasno navesti katere
               metode bodo sodile pod zakon in katere ne. Nejasen pa je tudi pojem <q>"druga
               zdravilstva"</q>. Skratka dober zakon je tak, ki je razumljiv tudi povprečnemu
               uporabniku. Hvala.</p>
            </sp>
            <sp xml:id="SDZ4-Redna-28-2007-05-30.sp69">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ivan Grill bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-28-2007-05-30.sp70">

               <speaker>IVAN GRILL:</speaker>

               <p>Spoštovani gospod predsednik, spoštovani gospod državni sekretar s sodelavci,
               kolegice in kolegi.</p>
               <p>Do sedaj je bilo v Sloveniji zdravilstvo prepuščeno trgu, v veliki večini primerov se
               le-to opravlja v obliki gospodarskih dejavnosti in v zakonu to do sedaj ni bilo
               urejeno. V takšnih razmerah se zdravilci ukvarjajo z dejavnostjo neprofesionalno,
               brez kakršnegakoli nadzora in se temu primerno izogibajo kakršnihkoli odgovornosti.
               Uporabniki se pri iskanju zdravilskih storitev in za obiske pri posameznih zdravilcih
               odločajo predvsem po lastni presoji in velikokrat tudi ob pomanjkanju ustreznih
               informacij. Ravno zato se odločajo predvsem za tiste ponudnike zdravilskih storitev
               in metod, ki imajo najbolj razdelane oglaševalske metode, to pa še zdaleč ne pomeni,
               da so oglaševalske metode, ki so lahko tudi zavajajoče, najbolj ustrezne za njihove
               težave in pa tudi bolezni. Za neodgovorno delo ali celo morebitno poslabšanje zdravja
               uporabnika, lahko le-ta zdravilca preganja samo s civilno tožbo, kar pa je težko
               dokazljiv in dolgotrajen postopek.</p>
               <p>Po drugi strani pa so tudi zdravilci, razen nekaj izjem, prepuščeni sami sebi in
               svoji iznajdljivosti. Svoje delo opravljajo predvsem kot posamezniki, bolj ali manj
               kvalitetno, vendar brez strokovnega nadzora, pomoči in organiziranega dodatnega
               izobraževanja. Po neuradnih podatkih je zdravilcev v Sloveniji že preko 1000 in to
               število v zadnjem obdobju močno narašča. V Svetu in tudi v Evropi je zakonska
               ureditev s področja zdravilstva glede na tradicijo in na preteklo zakonodajo iz tega
               področja zelo različno urejena. Zato nobene izmed teh možnosti ni možno prenesti v
               naš pravni sistem neposredno. Ravno zato je bila priprava tega zakona iz področja
               zdravilstva dolgotrajna in tudi zahtevna naloga pripravljavca tega zakona, to je
               Ministrstva za zdravje.</p>
               <p>Vsebina tega zakona zasleduje predvsem tri cilje, ki jih v Poslanski skupini
               Slovenske demokratske stranke tudi v celoti podpiramo. In sicer prvi in za nas tudi
               najpomembnejši cilj je zaščita uporabnikov zdravilskih storitev pred škodo za svoje
               zdravje, zaradi morebitnega neprofesionalnega in neodgovornega dela posameznih
               zdravilcev ali celo šarlatanov. Drugi pomemben cilje je, da se normativno uredi do
               sedaj neurejeno področje, da se v čim večji meri določi vrste zdravilstva, izvajalce
               zdravilstva, način opravljanja zdravilske dejavnosti, vodenje ustrezne dokumentacije,
               kar je izredno pomembno in seveda poenoti izobrazbo in dvigne osnovno znanje
               zdravilcev. Prav tako je tukaj tretji cilj, za nas izjemno pomemben, da se uvede
               ustrezen nadzor nad tem področjem, kar bo v korist uporabnikom in ne nazadnje tudi
               samim zdravilcem. Ob nastajanju tega zakona, ki je nastajal kar nekaj mesecev, smo se
               v Poslanski skupini Slovenske demokratske stranke sestali s številnimi društvi iz
               področja zdravilstva in tudi posamezniki ter v izmenjavi argumentiranih stališč
               skušali prispevati k čim boljšemu predlogu tega zakona. V Poslanski skupini Slovenske
               demokratske stranke smo mnenja, da je bilo v predlaganem zakonu že do sedaj
               upoštevano veliko dobrih predlogov zdravilcev in seveda tudi ostale strokovne
               javnosti. Vendar vsega zagotovo ni možno upoštevati, zato bomo vseeno, v primeru, da
               se skozi današnjo razpravo porodijo nove ideje, novi predlogi, ki bodo izboljšali to
               področje in tudi ta zakon, da bomo v nadaljnjih postopkih te predloge skušali tudi
               upoštevati. Seveda ta zakon v Poslanski skupini Slovenske demokratske stranke
               podpiramo za nadaljnjo obravnavo. Hvala lepa.</p>
            </sp>
            <sp xml:id="SDZ4-Redna-28-2007-05-30.sp71">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bojan Kontič, bo predstavil stališče Poslanske skupine Socialnih
               demokratov.</p>
            </sp>
            <sp xml:id="SDZ4-Redna-28-2007-05-30.sp72">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani državni sekretar s sodelavkama, kolegice in
               kolegi!</p>
               <p>Predlagatelji zakona, ki ga danes obravnavamo v prvi obravnavi so v oceni stanja in
               razlogih za sprejem tega zakona zapisali, da je v Sloveniji zdravilstvo prepuščeno
               trgu, opravlja se kot gospodarska dejavnost in zakonsko ni urejeno. Res je, s tem se
               v Poslanski skupini socialnih demokratov strinjamo, področje ni urejeno. Potrebno ga
               je urediti na način, da poiščemo ustrezno rešitev, ki bo predvsem zaščitila
               uporabnike teh storitev. To seveda lahko predlagatelj zakona doseže le na način, da k
               sodelovanju pri pripravi povabi vso, poudarjam vso zainteresirano javnost. Kot
               ugotavlja Slovensko homeopatsko društvo pa Ministrstvo za zdravje postopka za
               pripravo zakona o zdravilstvu ni vodilo skladno z načeli enakopravnosti,
               pravočasnosti, odprtosti, dostopnosti, odzivnosti, pristojnosti in na koncu tudi
               sledljivosti. V delovni skupini niso bili enakopravno zastopani predstavniki, ki se v
               Sloveniji ukvarjajo z alternativnimi in komplementarnimi metodami zdravljenja.
               Podobno kot pri vseh ostalih predlogih, ki priromajo v obravnavo s strani Ministrstva
               za zdravje, ni bila opravljena temeljita raziskava, ki bi bila osnova za dobro
               analizo obstoječega stanja na tem področju. Primerjalni pogled ureditve v drugih
               državah, kot ga zahteva naš Poslovnik, ni namenjen le temu, da je pač v zakonu, v
               uvodu nekaj zapisano, moral bi služiti predvsem predlagatelju, da pripravi primerljiv
               in predvsem dober predlog.</p>
               <p>Ministrstvo za zdravje oziroma ministru v vlogi predlagatelja priporočamo, da v zakon
               vnese rešitve, ki bodo zbližale uradno medicino z alternativnimi in komplementarnimi
               metodami zdravljenja. Predlagatelji ste zapisali tudi to, da je stanje v tolikšni
               meri neurejeno, da so s tem ogrožene človekove pravice v zvezi z varstvom zdravja.
               Dogaja se, da zdravilci zapravijo zdravje posameznika, ki bi ga medicina lahko
               pozdravila. Uporabnike, naj jih imenujem bolnike ali paciente, je vsekakor nujno
               zaščititi pred šarlatani. In če se sedaj vrnem k predlagateljevemu prikazu ureditve v
               drugih pravnih sistemih, lahko na kratko povzamem, da v Avstriji ni posebnih pravnih
               predpisov o uporabi zdravilstva, zdravnikom se implicitno dovoljuje uporaba
               kakršnekoli zdravstvene metode za katero menijo,da je ustrezna. Pogoj je pridobitev
               soglasja pacienta. Na Madžarskem je zdravilstvo najpogosteje v rokah zdravnikov,
               kljub temu pa lahko uporabljajo tovrstno zdravljenje tudi tako imenovani zdravilci.
               Na Norveškem se lahko z zdravilstvom ukvarjajo tako zdravstveni delavci kot tudi
               drugi, ki pa se morajo registrirati v centralnem registru. To seveda napotuje na
               ureditev v našem pravnem sistemu, ki zdravnikov z licenco ne bi izključevala iz polja
               alternativne in komplementarne metode zdravljenja. Upravičeno se zastavlja tudi
               vprašanje ali je nujno uvajati Zdravilsko zbornico, ali ne bi bilo bolje to področje
               strokovno urejati znotraj obstoječega Ministrstva za zdravje?</p>
               <p>Kot sem v uvodu, v imenu Poslanske skupine Socialnih demokratov, dejal je seveda
               mogoče soglašati z Vlado, da je potrebno to področje urediti. Ob tem je k tej nameri
               potrebno dodati pogoj, ki bo zagotovil, da bosta komplementarna in alternativna
               medicina regulirani, ne pa odpravljeni. Da bomo tudi v Sloveniji dobili ureditev, ki
               bo zbliževala konvencionalno in nekonvencionalno medicino. Predlog, ki ga danes
               obravnavamo, žal, ne izpolnjuje teh pogojev, zato ga takšnega, kot je danes v
               obravnavi, ni moč podpreti.</p>
            </sp>
            <sp xml:id="SDZ4-Redna-28-2007-05-30.sp73">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ljubo Germič bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-28-2007-05-30.sp74">

               <speaker>LJUBO GERMIČ:</speaker>

               <p>Hvala lepa za besedo gospod predsednik. Gospod državni sekretar, sodelavki, kolegice
               in kolegi.</p>
               <p>Če smo včeraj pri obravnavi Zakona o subvencioniranju študentske prehrane lahko
               pohvalili Vlado oziroma pristojno ministrstvo, da je pripravilo besedilo zakona, ki
               je bilo usklajeno z interesno sfero, lahko danes pri obravnavi Zakona o zdravilstvu
               ugotavljamo ravno nasprotno. Tako lahko tudi iz današnjih medijev povzamemo, da
               zdravilci, ki bi jim bil, v velikem segmentu, namenjen ta zakon, popolnoma zavračajo
               predlog besedila predloženega zakona. Velik del zainteresirane javnosti, predvsem
               izvajalci posameznih zdravilskih storitev imajo veliko pripomb na vodenje javne
               razprave o vsebini zakona. Če pa so v okviru javne razprave posredovali določene
               predloge, pa ugotavljajo, da v večini niso bili upoštevani. Ob tem je Ministrstvo za
               zdravje pripravilo predlog zakona brez predhodne študije oziroma raziskave, s katero
               bi ugotovilo objektivno stanje na tem področju v Sloveniji. Če ne na podlagi posnetka
               stanja ter ugotovitev in celovite analize, bi lahko pripravilo jasna izhodišča na
               osnovi katerih bi potem lahko pripravili dober, predvsem pa uresničljiv zakon. Tako
               zakon tudi brez poglobljene primerjalne študije uvaja v slovenski prostor nekatere
               unikatne rešitve, ki jih težko najdemo v drugih državah, prav tako pa jih tudi ni
               mogoče prepoznati v prikazu ureditev v drugih pravnih sistemih.</p>
               <p>Danes je področje zdravilstva izjemno neurejeno - tu se strinjamo s predlagateljem in
               zaradi pomanjkanja znanja lahko prihaja do napak in šarlatanstva in posledično do
               izkoriščanja stiske ljudi na račun kovanja dobičkov. Predlog zakona teh težav ne
               rešuje, zato v Poslanskem klubu Liberalna demokracija Slovenije menimo, da predlagani
               zakon prinaša ogromno pomanjkljivosti, nedorečenosti ter kljub cilju, da bi
               normativno uredil še neurejeno področje, ne zagotavlja varne in ustrezne obravnave
               uporabnikov storitev.</p>
               <p>Dandanes bolniki potrebujejo celostno zdravljenje, ki pa ga velikokrat sodobne
               medicinske specializacije ne nudijo, zato bi morala biti osnovna intenca zakona -
               iskanje in doseganje skupnega namena udeleženih v zdravstvu, to je iskanje
               najboljšega v prid bolnika oziroma uporabnika storitev. Žal nam je, da je zadnjo
               različico zakona sestavilo Ministrstvo za zdravje v sodelovanju s predstavnikom
               Zdravniške zbornice tako, da osnutek popolnoma ločuje zdravilstvo od medicine in
               postavlja zdravilca kot podjetnika oziroma gospodarsko družbo, bolnika pa kot
               potrošnika oziroma uporabnika storitev. Tako je zakon, ki bi moral iskati rešitve z
               dopolnjevanjem v sodelovanju in povezovanju z uradno medicino, zgrešen že v svojem
               izhodišču. Glede na dejstvo, da zakon uvršča zdravilsko dejavnost med oblike
               gospodarske družbe ali samostojnega podjetnika, kar je zapisano v 9. členu predloga
               zakona, se postavlja vprašanje, zakaj potem tudi nadzora ne opravlja Ministrstvo za
               gospodarstvo. Po našem mnenju zdravilske dejavnosti ni mogoče enostavno opredeliti za
               gospodarsko družbo, firmo, obrat ali za samostojnega podjetnika. Mnenja smo, da pri
               zdravilcih veljajo podobna pravila kot pri zasebnih ordinacijah zdravnikov. Postavlja
               se namreč ključno vprašanje: ali lahko kar prosto dopustimo ekonomsko logiko pri
               zdravljenju? Ločnica bi se lahko postavila na točki, ko se zdravilec odloči med
               zdravljenjem in trženjem.</p>
               <p>Nadalje bi zakon moral govoriti o tradicionalnih, komplementarnih in alternativnih
               oblikah zdravljenja, namesto pojma zdravilec pa uporabljati termin izvajalec
               tradicionalnih, komplementarnih in alternativnih oblik zdravljenja.</p>
               <p>Hkrati bi bilo razumljivo, da bi zakon postavil strogo ločnico v primerih
               nemedicinskega zdravljenja na področju religije, ezoterike, spiritualnosti,
               okultizma.</p>
               <p>V Poslanskem klubu Liberalne demokracije Slovenije menimo, da takšen zakon ne bo
               doprinesel k razreševanju pričujoče tematike. Obrazložitve, da bo takšen zakon boljši
               kot nobeden, pa bodo pomenile zelo neodgovorno ravnanje za vse, tako uporabnike
               storitev kot za tiste, ki jih izvajajo in jim dnevno zaupa na tisoče ljudi svoje telo
               in v določenem obsegu tudi svoje zdravje ter posledično tudi svoje življenje.</p>
               <p>Zakon se v svojem besedilu izogiba tudi terminu <q>"zdravljenje"</q>, pri čemer vemo, da k
               zdravilcem hodijo bolni na zdravljenje. Zato menimo, da določbe tega zakona vedenja
               ljudi o zdravilstvu ne bodo spremenile. Zato nas zelo moti, da zakon z dopuščanjem
               nedefiniranega pojma <q>"druga zdravilstva"</q> pri definiranju zdravilskih sistemov dopušča
               neomejeno širok prostor, nedefiniran prostor in polje za nadaljnje šarlatanstvo.</p>
               <p>Med izrazi, uporabljenimi v zakonu, se poskuša definirati pomen zdravilske metode.
               Pri tem je opredelitev zelo nejasna in ohlapna in jih predlog zakona pravzaprav ne
               opredeljuje in niso ne znanstveno utemeljene in ne strokovno potrjene. Vse je
               prepuščeno Zdravilski zbornici, ki bo tako zadolžena za evidentiranje in priznavanje
               zdravilskih sistemov in zdravilskih metod ter za izvajanje nadzora nad njimi. V
               Poslanskem klubu LDS smo mnenja, da bo dvoumnost in nejasnost pri opredelitvi
               najpomembnejšega člena v celotnem zakonu, ki opredeljuje zdravilske sisteme in
               zdravilske metode, povzročilo vrsto nejasnosti, tako pri izvajalcih kot tudi pri
               uporabnikih zdravilskih storitev. Prepričani smo namreč, da se bo še posebej zapletlo
               pri implementaciji zakona kakor tudi pri sami ustanovitvi Zdravilske zbornice, saj
               nihče od izvajalcev ali pa veliko izvajalcev ne bo vedelo ali je metoda, ki jo
               izvaja, zdravilska ali ne in ali je zdravilec ali ne. Zato je potrebno v 4. členu
               nameniti posebno pozornost in ga resnično dobro in nedvoumno opredeliti, da bo
               popolnoma jasen in razumljiv vsakemu bralcu tega zakona. Še enkrat poudarjamo, da iz
               opisa metod ni možno nedvoumno razbrati, kdo je danes v Sloveniji zdravilec in kdo
               ni. Prav tako so pojmi, kot biopolje, koherentno, endogeno, bioelektromagnetno polje
               in drugi podobni pojmi v zakonu, nerazumljivi povprečnemu bralcu in bi se jih bilo v
               zakonu smiselneje izogniti. Nadaljnje pripombe se nanašajo, po našem mnenju, na
               nepotrebno Zdravilsko zbornico. Kot prvo se postavlja vprašanje, zakaj jo potrebujemo
               in posledično financiramo iz državnega proračuna, če na drugi strani za zdravilsko
               dejavnost veljajo določbe zakona o gospodarskih družbah. Ob tem naj ponovno opomnim,
               da zbornica ne bo mogla priznavati zdravilskih metod, če le-te niso raziskane. Zato
               bi Ministrstvo za zdravje moralo prevzeti odgovornejšo vlogo na področju
               tradicionalne, komplementarne in alternativne medicine z vidika skrbi za javno
               zdravje. Te odgovornosti Ministrstvo za zdravje ne more in ne sme kar enostavno
               prenesti na Zdravilsko zbornico, saj zbornica vedno ščiti ozke interese svojih
               članov, med tem ko je Ministrstvo za zdravje tisto, ki mora skrbeti za javno zdravje
               z vidika nacionalnega in občega interesa. Ministrstvo za zdravje bi zato moralo
               določiti obvezni učni program osnovnih zahtevanih medicinskih znanj za izvajalce
               zdravilske dejavnosti in ga objaviti v Uradnem listu Republike Slovenije. Z javnim
               razpisom določiti nosilce certificiranega programa izobraževanja in določiti uradni
               izpitni center za preverjanje osnovnega medicinskega znanja. Vsako leto imenovati
               člane komisije za preverjanje osnovnega medicinskega znanja. Voditi javni register
               izvajalcev dejavnosti. Izvajati in odvzemati izvajalcem dovoljenja za opravljanje
               dejavnosti, izvajati nadzor nad izvajanjem dejavnosti in z izvedbo javnih razpisov
               poskrbeti za izvedbo znanstvenoraziskovalnih projektov na področjih tradicionalnih,
               komplementarnih in alternativnih oblik zdravljenja. Pomanjkljivost zakona izhaja tudi
               iz dejstva, da predlagatelj zakona ni opravil cost-benefit študije - CB analize ali
               poglobljene primerjalne študije, kako je to področje urejeno v državah članicah
               Evropske unije. V Nemčiji na primer, kjer imajo zelo dobro regulirano zdravilstvo, ne
               poznajo niti zdravilske zbornice niti zdravilskih licenc niti zakona o zdravilstvu.
               Glavno vlogo imajo Ministrstvo za zdravje in strokovna združenja oziroma društva.
               Pomembno je opravljanje šolanja zdravilca za metodo, ki jo bo uporabljal. Uspešno
               opravljen izpit iz osnovnih medicinskih znanj pa je glavni pogoj na osnovi katerega
               se zdravilec sploh lahko vpiše v javni register in začne opravljati dejavnost. Zelo
               enostaven in pregleden sistem, ki deluje že vrsto let in bi ga lahko v Sloveniji
               vzeli kot primer dobre prakse.</p>
               <p>V skromni primerjalni analizi, navedene so države: Avstrija, Madžarska, Nemčija in
               Norveška, ki je podana v uvodu predloga zakona, je skupni imenovalec: v navedenih
               državah ni zdravilske zbornice, ni zdravilskih licenc. Drugič, zdravnikom je
               dovoljeno zdraviti s tradicionalnimi komplementarnimi in alternativnimi oblikami
               zdravljenja. V Avstriji ne poznajo zdravilstva, kjer lahko zdravijo samo zdravniki. V
               drugih državah pa je zdravilstvo del zdravstvene dejavnosti in so zdravilci podvrženi
               enakim smernicam, kot ostali zdravstveni delavci.</p>
               <p>V Poslanskem klubu LDS naslednji problem prepoznavamo v sankcioniranju zlorab, saj v
               medijih zasledujemo številne reklame, ki nam ponujajo čudežne zvarke in obljubljajo
               odpravo skorajda že vseh vrst bolezni in tegob. Zato se samo po sebi postavlja
               logično vprašanje, na kakšen način bomo kaznovali tiste, ki delajo protizakonito.
               Sporne se nam zdijo tudi kazenske določbe, saj menimo, da v primeru, da ima zdravilec
               licenco in na ta način posega v telesno integriteto posameznika, mora v primeru
               malomarnosti kazensko odgovarjati, vendar ne kot vsaka fizična oseba, ampak s še
               strožjimi ukrepi. Z zakonom je potrebno zagotoviti pogoje za čim večjo varnost
               uporabnikov storitev ter zagotoviti ukrepe za minimiziranje oziroma odpravo
               šarlatanstva.</p>
               <p>Ob obravnavi predloženega besedila zakona, torej Zakona o zdravilstvu, pa je potrebno
               še posebej opozoriti, da Ministrstvo za zdravje pripravlja še novelo dveh zakonov,
               Zakona o zdravstveni dejavnosti in Zakona o zdravniški službi, katerih spremembe so
               tesno povezane z Zakonom o zdravilstvu. Tako predlog Zakona o zdravniški službi v
               nekaj členih, če jih navedem: 4., 85., 94. in 107. člen, izrecno prepoveduje, da se
               zdravniki ukvarjajo z zdravilstvom. Zato lahko predvidevamo, da bo Ministrstvo za
               zdravje prepoved ukvarjanja z zdravilstvom določilo tudi v Predlogu zakona o
               zdravstveni dejavnosti. S to potezo bo tako dejansko popolnoma in zakonsko ločilo
               slovensko uradno medicino od tradicionalne, komplementarne in alternativne oblike
               zdravljenja. In s tem odvzema zdravnikom svobodo pri odločanju o najbolj ugodnem
               načinu zdravljenja, s to potezo pa bo hkrati tudi odvzela bolniku možnost svobode,
               torej svobodne in osveščene izbire zanj najbolj ugodnega zdravljenja. Slovenija bo
               tako dokončno postala ena redkih držav sveta, ki zahteva strogo in popolno ločitev
               konvencionalne in nekonvencionalne medicine. S to potezo bo Slovenija zamudila
               priložnost, da to področje uredi na sodoben način in v skladu s trendi v svetu, ki
               gredo v smer zbliževanja in ne ločevanja medicine. V sled navedenega v Poslanskem
               klubu Liberalna demokracija predloga zakona ne bomo podprli. Mislim, da bi bila
               večinska, takšna odločitev logična in razumna in bi seveda predlagatelju, to je
               Ministrstvu za zdravstvo omogočilo, da pripravi vsebino zakona na popolnoma drugačnih
               temeljih, ki bo seveda realno in dejansko uresničeval to, kar je zapisano v ciljih.
               Torej, da bo to področje uredil, seveda pa uredil tako, da bo v zadovoljstvo tistih,
               ki bodo te dejavnosti izvajali in v zadovoljstvo tistih, ki bodo deležni teh
               storitev. Hvala lepa.</p>
            </sp>
            <sp xml:id="SDZ4-Redna-28-2007-05-30.sp75">

               <speaker>PREDSEDNIK FRANCE CUKJATI:</speaker>

               <p>Hvala lepa. Mojca Kucler Dolinar bo predstavila stališče Poslanske skupine Nove
               Slovenije. Prosim.</p>
            </sp>
            <sp xml:id="SDZ4-Redna-28-2007-05-30.sp76">

               <speaker>MOJCA KUCLER DOLINAR:</speaker>

               <p>Hvala za besedo, predsednik. Lep pozdrav predstavnikom ministrstva, ter vsem v tej
               dvorani. Šibek člen v družbi je bolan človek in tukaj ne gre samo za težavo
               posameznika, kot takega, tukaj gre tudi za težavo in odgovornost družbe, ter
               odgovornost stroke, da mu zdravje v največji meri povrnejo. Po nekaterih podatkih se
               mnogo ljudi, preden obišče svojega osebnega zdravnika posluži naravnih metod,
               naravnih zdravil. To sicer ni nič nenavadnega, saj je naravno zdravilstvo staro
               toliko, kot človeški rod. Z opazovanjem, intuicijo in uporabo različnih materialov in
               zeli v naravni obliki. Seveda pa lahko kasneje, z mešanjem in pripravljanjem
               substanc, že začnemo govoriti o začetkih farmacije, medicine in znanosti. Zakaj to
               razmišljanje? Zato, da se zavemo, da je tudi dandanes na mestu, da o tem govorimo in
               ni na mestu, da si zatiskamo oči, namreč zdravilstvo se je ohranilo in še vedno tudi
               vrača zdravje. Seveda pa je danes tukaj na potezi tudi država, da uvede določeno
               regulacijo na tem področju, da lahko delo opravljajo tisti zdravilci, ki imajo
               strokovne reference in se poslužujejo metod, ki so že uveljavljene kot ustrezne,
               predvsem pa, da se na to področje prepove vstop tako imenovanim mazačem, tistim, ki
               le trgujejo. Mnogi zdravilci se zavedajo svojih mej, mnogih stanj in bolezni se
               namreč ne more pozdraviti z zdravilstvom. V primeru že odkritega obolenja, pa k
               boljšemu ozdravljenju oziroma manjši umrljivosti prispeva tudi čim bolj kakovostno
               zdravljene. Vsak bolnik si takrat sam išče svojo pot. Nove metode zdravljena so tudi
               pri nas izboljšale uspešnost zdravljena, tudi z uporabo tako imenovanih
               komplementarnih metod, komplementarne medicine. V Poslanski skupini Nove Slovenije se
               sprašujemo, zakaj se to področje, torej področje zdravilstva ni z zakonom zakonito
               uredilo že v preteklosti. Je razloge iskati tudi v interesu farmacevtske industrije
               in njihove bojazni, da bi uspešne zdravilske metode zmanjšale njihov tržni delež na
               trgu, medtem, ko so v nekaterih državah Evropske unije že dalj časa tudi homeopatska
               zdravila dostopna v lekarniški prodaji, je pri nas to še vedno na pol v ilegali.
               Zakon je torej več kot potreben, smo prepričani v Novi Sloveniji. Težko v naši
               poslanski skupini razumemo podpihovanje proti zakonu. Potreben je tako za tiste, ki
               se s to vrsto zdravljenja ukvarjajo, z zdravilstvom ukvarjajo, in tiste, ki se ga
               poslužujejo. Res pa je, da v času te Vlade, te koalicije, niso prvič nasprotovanja,
               kadar se določeno področje želi normativno urediti in tako ustvariti tudi več reda.
               Zagotoviti je namreč treba, da dejavnost zdravilstva v prihodnje ne bo prepuščena le
               anarhiji na trgu ter da zdravilci pri svojem delovanju ne bodo prepuščeni sami sebi.
               Vsi vemo, da se ta dejavnost precej razširjeno odvija, tudi z morebitnimi negativnimi
               posledicami in brez zaščite posameznikov, lahko bi rekli, po ustnem izročilu, ne da
               bi obstajale uradne evidence, ki so nujne tako z vidika nadzora kot tudi z vidika
               evidentiranja. In ravno dober nadzor je po prepričanju Nove Slovenije nujen ter da
               zakon zagotovi, da se odpravi neprofesionalnost posameznih zdravilcev in izogibanje
               odgovornosti.</p>
               <p>Zakon določa pogoje za pridobitev licence, to je med drugim tudi predložitev
               ustreznih licenc, listin s strani priznanih institucij, pristojnih za izobraževanje o
               zdravilskih sistemih ali zdravilskih metodah. Po stališču Nove Slovenije bi bilo
               smiselno te pogoje nekoliko bolj določno napisati, ali že v zakonu ali kasneje s
               podzakonskim predpisom, predvsem v izogib nejasnostim v času implementacije
               zakona.</p>
               <p>Predlog zakona predvideva, da bo za evidentiranje in priznavanje zdravilskih sistemov
               in zdravilskih metod pristojna Zdravilska zbornica. Ta naj bi opravljala tudi
               strokovni nadzor, podeljevala in podaljševala licence ter tudi odvzemala licence, če
               bi zdravilec huje kršil kodeks poklicne etike in pri svojem delu storil večjo
               strokovno napako in kadar bi ravnanje ali opustitev zdravil pomenilo trajne ali hujše
               posledice na zdravje ljudi. V Novi Sloveniji do določene mere lahko pritrdimo
               stališčem, da bi bila zbornica kot taka manj potrebna ter da naj bi naloge
               podeljevanja licenc prevzelo Ministrstvo za zdravje. Vendar ni mogoče mimo dejstva,
               da je pomembno, da so naloge in odgovornosti prenesene na nižji nivo, saj je
               ministrstvo od same zdravilske vede nekoliko oddaljeno.</p>
               <p>Podpiramo rešitve, da lahko zdravilsko dejavnost opravljajo le osebe, ki imajo
               pridobljeno najmanj srednjo strokovno izobrazbo zdravstvene smeri, ter strožje pogoje
               za opravljanje področja homeopatije. Predlog namreč določa končano diplomo Medicinske
               fakultete in pridobljena znanja iz homeopatije.</p>
               <p>Smiselna je izrecna prepoved zavajajočega oglaševanja ter tudi obveza, da se mora
               zdravilec pred začetkom obravnave seznaniti z zdravstvenimi težavami uporabnika in se
               seznaniti tudi z njegovo medicinsko dokumentacijo. Zdravilec bo moral voditi
               zdravstveno dokumentacijo, pomembno pa je, da bo sestavni del te dokumentacije tudi
               izjava, s katero bo uporabnik zdravilske storitve po predhodnem pojasnilu privolil v
               tovrstno zdravljenje, torej v zdravilsko obravnavo.</p>
               <p>Podpiramo stroge kriterije in določila, da mora zdravilec uporabniku storitev
               nemudoma predlagati medicinsko zdravljenje v kolikor zdravilec sumi, posumi na hujše
               poslabšanje bolezni ali pa na hujše znake bolezni. To pa je tudi eden izmed razlogov
               za trajen odvzem licence, če bo zdravilec deloval nasprotno. Glede na trende v drugih
               evropskih državah pa pričakujemo tudi pri nas večje sodelovanje med tako imenovano
               uradno medicino in komplementarno oziroma alternativno medicino, predvsem v dobro
               zdravja in pa življenja človeka in predvsem pomembno se mi je zdelo, da so tudi
               predstavniki ministrstva v svojem uvodnem delu to poudarili. V poslanski skupini bomo
               dali podporo, da gre zakon v nadaljnjo obravnavo, seveda pa tudi z upoštevanjem
               argumentov, ki jih bomo danes na razpravi, v okviru razprave slišali.</p>
            </sp>
            <sp xml:id="SDZ4-Redna-28-2007-05-30.sp77">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mihael Prevc bo predstavil stališče Poslanske skupine Slovenske ljudske
               stranke. Prosim.</p>
            </sp>
            <sp xml:id="SDZ4-Redna-28-2007-05-30.sp78">

               <speaker>MIHAEL PREVC:</speaker>

               <p>Hvala lepa, gospod predsednik. Spoštovani državni sekretar s sodelavkami, spoštovane
               kolegice in kolegi! V Poslanski skupini Slovenske ljudske stranke se zavedamo, da je
               zdravje univerzalna vrednota in človekova pravica. Zato ima vsak pravico do najboljše
               zdravstvene oskrbe in kvalitetnih zdravil v primeru bolezni ali poškodbe. Seveda pa
               je potrebno poudariti, da je na drugi strani tudi dolžnost in odgovornost
               posameznika, da skrbi za svoje zdravje, država pa je v sodelovanju s stroko odgovorna
               in pristojna zagotavljati pogoje, da ljudje lahko uresničujemo skrb za zdravje. Pri
               tem se moramo zavedati, da imamo v Sloveniji enega boljših zdravstvenih sistemov, in
               da je zavest državljanov o zdravem načinu življenja vse boljša. V tej luči gledamo
               tudi na zakon, ki je danes pred nami. Vse kaže, da v današnjem času ne velja več
               stari pregovor, zdravja se ne da kupiti. Ljudje vse več sredstev namenjamo za razne
               pripravke in metode, tehnike, telovadbo, masaže, za bolje počutje, za izboljšanje
               svojega zdravja in za svoj zdrav in s tem lepši izgled. Vsakdo ima pravico in možnost
               do izbire in odločitve kako si pomaga do zdravja. V zakonu, ki je pred nami, se
               lotevamo zelo kompleksne problematike, ki jo je težko urediti z zakonskimi določbami
               do te mere, da bi zadovoljili interese vseh zainteresiranih skupin, tako uporabnikov
               kot izvajalcev tako imenovanega zdravilstva, ki imajo tudi različne koncepte
               zdravljenja. V poslanski skupini se strinjamo s temeljnimi načeli tega zakona, to je
               zagotoviti varnost zdravja uporabnika zdravilskih storitev. Vendar smo menja, da gre
               za zelo občutljivo področje in materijo, zato je potrebno zelo odgovorno in podrobno
               proučiti predlagane rešitve v zakonu, ki ima sicer cilj normativno urediti področje,
               ki je v svetu zelo različno urejeno. Od popolne prepuščenosti trgu in povpraševanju
               do omejitve, da se z njim ukvarjajo samo zdravstveni delavci. Lahko je priznano
               vzporedno z medicino ali integrirano v medicini. Podpiramo namen predlagatelja, da z
               zakonom skuša dvigniti osnovno znanje zdravilcev in zagotoviti kakovostno in
               transparentno delo ter predvsem strokovni nadzor. S tem zakonom uvajamo prve korake k
               urejanju tega področja, zato smo v Poslanski skupini Slovenske ljudske stranke
               mnenja, da moramo prisluhniti tudi številnim pripombam in preučiti nekatere določbe,
               ki v tem zakonu niso dokončno dorečene.</p>
               <p>Res je, da Svetovna zdravstvena organizacija, katere članica je tudi Slovenija, v
               svojih strategijah apelira, da se v nacionalne zdravstvene sistem vgradi povezavo med
               tradicionalno medicino ter komplementarno in alternativno medicino. Svet Evrope je v
               resoluciji številka 1206 pozval države članice, da podprejo in pospešijo primerjalne
               študije in raziskovalne programe na področju tradicionalne in komplementarne
               medicine. Evropski parlament je tudi sprejel resolucijo o statusu nekonvencionalne
               medicine. Ta od držav Evropske unije zahteva naj se začnejo procesi uradnega
               priznavanja nekonvencionalnih oblik medicine na podlagi študij in razvijanja
               raziskovalnih programov o varnosti in učinkovitosti komplementarnih in alternativnih
               oblik zdravljenja. Te smernice v predlog zakona, po nekaterih mnenjih, niso vgrajene
               v povsem zadovoljivi meri.</p>
               <p>Podpiramo zaščito uporabnikov storitev komplementarne in alternativni medicine, ki je
               kot eden glavnih ciljev naveden v predlogu zakona, vendar pa bi bilo potrebno zakon
               zasnovati v skladu s svetovnimi trendi, ki temeljijo na povezovanju in ne na
               ločevanju uradne medicine od alternativne. Zdravstveni delavci imajo, kot izvajalci
               komplementarne in alternativne medicine zakonsko podlago za svoje delovanje že v 59.
               členu Zakona o zdravstveni dejavnosti a ta možnost razen v primeru akupunkture ni
               zaživela, nasprotno, kot zgleda se bodo morali zdravniki odreči svojemu poklicu in
               poslanstvu, če bodo opravljali katerega od sistemov in metod, ki so drugod del
               zdravstvene dejavnosti in bodo primorani postati zdravilci, v narekovaju. Zato
               menimo, da bi morali to razmejitev dodatno proučiti, zakon pa bi morali glede tega
               urediti bolj fleksibilno. Za varnost uporabnikov je vsekakor ključna strokovna
               usposobljenost izvajalcev, ki nimajo medicinske izobrazbe in ta je v predlogu zakona
               zelo ohlapna. Prav tako ni predvideno prehodno obdobje za pridobitev zahtevanih znanj
               in veščin za tiste zdravilce, ki imajo svojo dejavnost že leta prijavljeno. Zakon
               mora v prvi vrsti jasno opredeliti katere sisteme in metode uvršča med zdravilske
               dejavnosti. Sedaj jih ne poimenuje, navedene so le ohlapne definicije.</p>
               <p>V evropski zakonodaji je uveljavljen termin komplementarna in alternativna medicina,
               ki jih predlagatelj v tem zakonu ne uporablja, temveč uporablja izraz zdravilstvo.
               Tradicionalna kitajske medicina, ki ima enega najbolj uveljavljenih sistemov
               alternativne medicine v svetu je v predlogu zakona preimenovana v tradicionalno
               kitajsko zdravilstvo. Menimo, da bi predlagatelj vendarle moral slediti dokumentom
               EU, ki definirajo, da komplementarna in alternativna medicina zdravi. Namesto tega je
               v ciljih, načelih in poglavitnih rešitvah zakona zdravilstvo definirano kot
               dejavnost, ki jo opravljajo zdravilci za izboljšanje zdravja in kakovosti življenja
               uporabnikov storitev in obsega ukrepe in aktivnosti temelječe na zdravilskih sistemih
               in zdravilskih metodah in se izvaja na način, ki ne škoduje zdravju.</p>
               <p>Kot nam je znano v državah EU homeopatijo, akupunkturo, osteopatijo in kiroprakso v
               glavnem izvajajo zdravniki. Zdravniki na primer v Nemčiji za pridobitev licence za
               homeopatijo potrebujejo še dodatnih 350 ur strokovnega usposabljanja. V kolikor pa jo
               želijo izvajati laiki morajo opraviti program, ki obsega 3.600 uro. Po Predlogu
               zakona o zdravilstvu bodo lahko v Sloveniji na primer homeopatijo opravljali
               zdravniki, vendar izključno kot zdravilci, ki ne bodo imeli licence zdravnika oziroma
               jim bo licenca odvzeta.</p>
               <p>Poslanci Slovenske ljudske stranke podpiramo,da mora imeti izvajalec tradicionalne
               komplementarne in alternativne medicine licenco za opravljanje svoje dejavnosti.
               Potreben je tudi nadzor nad to dejavnostjo. Predlagamo pa, da se v nadaljnji
               obravnavi zakona dopolnijo tudi določila in doreče vloga in pristojnosti Zdravilske
               zbornice, tudi v povezavi z ostalo zakonodajo, ki sedaj ureja pristojnosti
               pridobivanja nacionalnih poklicnih kvalifikacij in delovanja gospodarskih dejavnosti
               v kar, s tem zakonom, uvrščamo zdravilstvo ter na drugi strani pristojnost
               strokovnega nadzora, ki ga mora opravljati stroka, torej zdravstvena stroka. Ponovno
               moramo premisliti ali naj spada ta dejavnost v resor gospodarstva ali zdravstva. Ali
               ne bi bilo mogoče bolje ustanoviti urad ali sektor za to področje v okviru
               Ministrstva za zdravje? Potrebno je proučiti tudi področje zagotavljanja varovanja,
               zbiranja in uporabe podatkov, ki naj bi jih glede na določbe 12. člena predloga
               zakona izbirala Zdravilska zbornica ter dokumentacije, ki naj bi jo vodili zdravilci.
               Tudi za pripravo potrebnih podzakonskih aktov se je potrebno vzeti dovolj časa in
               proučiti tudi številne pripombe izvajalcev, njihovih združenj in sindikata.</p>
               <p>V Poslanski skupini Slovenske ljudske stranke bomo Predlog zakona o zdravilstvu
               podprli, s pričakovanjem, da se bo v nadaljevanju postopka nekatere določbe zakona
               ponovno proučilo iz najbolj temeljnega in pomembnega razloga. Urediti področje tako,
               da bo omogočalo vsakemu uporabniku, vsakemu državljanu in državljanki dostopno in
               varno izbiro načinov, metod in sredstev, s katerimi si želi izboljšati ali ohraniti
               zdravje poleg tako imenovanega uradnega zdravstva. Pri tem naj ob koncu opozorim tudi
               na dejstvo, da moramo zagotoviti vsem korektne informacije o različnih alternativnih
               in komplementarnih metodah zdravljenja, da ne bi z zavajanjem ali podleganjem lažnim
               reklamam, z odpuščanjem zdravljenja, škodili poteku zdravljenja ali celo zamudili
               pravočasno potrebno zdravljenje. Hvala lepa.</p>
            </sp>
            <sp xml:id="SDZ4-Redna-28-2007-05-30.sp79">

               <speaker>PREDSEDNIK FRANCE CUKJATI:</speaker>

               <p>Hvala. Gospa Cveta Zalokar Oražem bo predstavila stališče Poslanske skupine
               nepovezanih poslancev.</p>
            </sp>
            <sp xml:id="SDZ4-Redna-28-2007-05-30.sp80">

               <speaker>CVETA ZALOKAR ORAŽEM:</speaker>

               <p>Hvala lepa za besedo, gospod predsednik. Lep pozdrav vsem v dvorani in predstavnikom
               ministrstva! Predloga zakona in obravnave Zakona o zdravilstvu bi se pravzaprav
               morali veseliti in glede na dogajanja v zvezi s tem pozdraviti. Država naj bi se
               končno zbudila iz otopelosti in slepote, po dolgoletnem tiščanju glave v pesek, in
               trmoglavega vztrajanja pri neurejenosti na področju naravnega zdravilstva, naj bi
               končno le skušali urediti področje, ki se je v zadnjih letih razbohotilo do
               neslutenih razsežnosti. Zakon naj bi prispeval k temu, da bi začeli z ločevanjem plev
               od zrnja. Zaradi številnih šušmarjev, ki se ljudem v stiski in bolezni predstavljajo
               kot čudodelniki, naj bi prišlo do zaščite predvsem interesov bolnikov. Moderno
               naravnan zakon naj bi tudi vzpostavil v svetu vse bolj uveljavljeno sodelovanje med
               uradno tradicionalno medicino ter komplementarno alternativno medicino. A žal lahko z
               velikim razočaranjem ugotavljamo, da zakon temu ni sledil. Po nekaterih ocenah naj bi
               v Sloveniji delovalo že kar okoli 5 tisoč zdravilcev, takšnih in drugačnih, ki so se
               začeli v tem času tudi sami organizirati in večkrat moledovali, da je to področje
               nujno potrebno urediti in regulirati.</p>
               <p>In še podatek iz ekonomije. V tako imenovanem zdravilstvu, naj bi se letno obrnilo
               kar okoli 20 milijard tolarjev. Pohvalno je bilo, da so predstavniki Ministrstva za
               zdravje k pripravi zakona povabili tudi nekatere tako imenovane zdravilce, a danes
               lahko ugotavljamo, da je bila to le forma. Po trinajstih verzijah je pred nami končna
               verzija, o kateri je tekla javna obravnava že lani oktobra. V njej so, večinoma tako
               imenovani zdravilci, v celoti zakon zavrnili. Zakon o zdravilstvu tako, kot je že
               praksa z izdelki, ki jih prinaša minister za zdravje, ni pripravljen na osnovi
               temeljite raziskave in analize stanja na tem področju, ni usklajen, končna verzija je
               bistveno drugačna od zadnjega predloga na usklajevanjih in bo povzročila še večjo
               zmedo, saj vsi, ki se ukvarjajo s komplementarno in alternativno medicino celo javno
               napovedujejo bojkot in umik stroke v ilegalo in to sporočilo nas mora skrbeti. Odnos
               do komplementarne medicine, morda kaže tudi odsotnost ministra dr. Bručana ob
               današnji razpravi, prvi obravnavi Zakona o zdravilstvu. Po naši oceni mora
               ministrstvo zakon umakniti in ga bistveno dograditi ter najti vsaj minimalni skupni
               jezik s tistimi, ki se ukvarjajo s komplementarno in alternativno medicino.
               Upoštevati vsaj nekatere njihove predloge, ne pa zgolj stati na branikih uradne,
               tradicionalne medicine in zagovarjati najbolj konzervativen in ortodoksen odnos do
               tega področja.</p>
               <p>Predlog zakona je neustrezen že v naslovu - <q>"zdravilstvo"</q> ni pravi pojem za to
               področje, ni ustrezen pri opredelitvi pojma, metod in sistemov komplementarne oziroma
               alternativne medicine. Ohlapne definicije bodo povzročile še več zmede, kot pa
               urejenosti. Nekateri komplementarni medicinci, na primer Zdenko Dumančič, celo
               napovedujejo, da bodo, če bo zakon ostal takšen kot je, zapustili Slovenijo.
               Nenazadnje tudi Svetovna zdravstvena organizacija uporablja za tisto, kar je v našem
               zakonu poimenovano s terminom <q>"zdravilstvo"</q>; pri tem seveda vemo, da je termin izbran
               morda, najbrž celo namenoma, tudi s številnimi negativnimi konotacijami, ki so mu
               lahko blizu - predvsem mislim na izraze, kot so: mazaštvo in šarlatanstvo; torej
               Svetovna zdravstvena organizacija izključno uporablja termin <q>"komplementarna"</q> in
               <q>"alternativna"</q> medicina. Tradicionalna kitajska medicina pa je pri nas, v našem
               zakonu postala <q>"tradicionalno kitajsko zdravilstvo"</q>. Zakaj je temu tako? Ker
               izhodišče zakona ni v iskanju poti in načinov za sodelovanje med uradno medicino in
               komplementarno, alternativno medicino pač pa je prevladala strogo znanstvena
               doktrina, pa tudi strah tistega dela medicine, ki teh oblik ne priznava, ki jim ne
               daje nobenega pomena in to kljub zgodovinskim dejstvom o številnih metodah, ki so
               dokazano dajale in dajejo rezultate in v zadnjem času tudi nekaterih znanstveno
               dokazanih metodah in rezultatih. Izhodišče je konzervativno in preživelo, kajti v
               svetu se medicina in metode komplementarne, alternativne medicine vse bolj
               povezujejo. Sodelujejo pri zdravljenju bolnikov na način komplementarnosti, to je -
               dopolnjevanja. Pri tem je zanimivo, da se slovenska medicina vse premalo sprašuje
               zakaj se po nekaterih podatkih že več kot 60% bolnikov obrača po pomoč k zdravilcem.
               Kaj pogrešajo, kaj jih odvrača od medicine? Ker ni narejene nobene analize, lahko le
               ugibamo. Ali je temu tako zato, ker zdravstvo deluje preveč strogo racionalno? Čeprav
               se je vsak zdravnik že soočil z nemočjo in brezpotjem pri zdravljenju, čeprav vemo,
               da je še vedno mnogo neozdravljivih bolezni. Je to zato, ker medicina vse prevečkrat
               poudarja in se usmerja le v bolezen in farmacevtske izdelke, na pa v bolnika kot
               posameznika z njegovo boleznijo, kot osebnost, kot človeka v stiski? Govorimo lahko o
               veliki krizi empatskega odnosa do bolnika v medicini, ki ga večkrat opažamo med
               zdravniki. Zdravljenje bo moralo človeka obravnavati celovito. In zdravljenje nikoli
               ne bo, kot je zapisala dr. Zlata Remškar, le matematika, kjer je ena in ena vedno
               dve. Prav zato bi morala medicina veliko bolj poudarjati svojo odprtost in dovzetnost
               za sprejemanje novega, kar bi pokazali tudi s tem, da bi se zavzemala za to, da bi se
               številne komplementarne in alternativne metode tudi znanstveno preverjale, da bi
               takšno preverjanje tudi sama spodbujala ter postopno uvajala v prakso.</p>
               <p>Vse to Zakon o zdravilstvu pozablja in zanemarja. S popolnim izključevanjem pa
               številnim pozitivnim in tudi uspešnim primerom iz prakse, o katerih se pač širi glas
               ljudstva, že vnaprej jemlje verodostojnost. Komplementarno in alternativno medicino
               bi torej morali sprejeti v dobro bolnika, iz njega potegniti vse pozitivno, ji v
               javnosti dati mesto, ki ga zasluži, česar pa predlagani zakon očitno ni dosegel.
               Zanimivo je, da bomo med zadnjimi, ki sprejemamo zakon s tega področja, a ob tem ga
               lahko uvrščamo med enega najbolj omejujočih, ne da bi upoštevali številne druge
               države, ki so ubrale drugačne poti. Pri tem je zlasti pomenljivo dejstvo, da se želi
               del zdravništva tradicionalne medicine v celoti ograditi od komplementarne in
               alternativne medicine. Temu sledi tudi predlog Ministrstva za zdravje. To se jasno
               kaže zlasti v omejitvi, ko bo zdravnik, doktor medicine, ki bi se resno želel
               ukvarjati s tako imenovanim zdravilstvom, na primer homeopatijo ali katerokoli drugo
               obliko alternativnih zdravstvenih metod, da bo takšnemu zdravniku odvzeta zdravniška
               licenca. To ureja tudi Predlog zakona o zdravniški službi, ki zdravnikom prepoveduje
               uporabo zdravilskih metod, čeprav iz prakse bolniki vemo, da so številni zdravniki
               temu zelo naklonjeni ali pa že delujejo v raziskovanju posameznih komplementarnih
               oziroma alternativnih metod. Takšen omalovažujoč odnos do zdravnikov, ki se ukvarjajo
               s komplementarno in alternativno medicino, je ponižujoč. Tudi Svetovna zdravstvena
               organizacija je sprejela poziv državam, da uredijo povezave med tradicionalno in
               komplementarno medicino, da namenijo sredstva za zdravstvene raziskave učinkovitosti
               in uspešnosti komplementarne in alternativne medicine. Enako je storil tudi Svet
               Evrope v svoji resoluciji ter Evropski parlament z resolucijo, v kateri poziva, da
               evropske države začno uradno s priznavanjem nekonvencionalnih oblik medicine. Na vse
               to nas opozarjajo v svojem mnenju tudi z Državnega sveta. Na tem področju v Sloveniji
               ni bilo doslej narejenega skoraj ničesar, a žal bo tako tudi vnaprej. Zakonski
               predlog je vse te dokumente skoraj v celoti prezrl in zanemaril, ne temelji na teh
               izhodiščih za katere mi menimo, da bi morali biti osnova za pripravo zakona. Ob tem
               pa je seveda tudi veliko pričakovanje tako imenovanih zdravilcev, kot javnosti po
               vzpostavitvi ustreznega in učinkovitega nadzora v dobro bolnikov. Prav gotovo je
               pravilno, da bodo tako imenovani zdravilci morali imeti ustrezno izobrazbo. Prav tako
               je tudi dobro, da naj bi opravili nacionalno poklicno kvalifikacijo, ter na tej
               podlagi pridobili certifikat. Ne strinjamo pa se z rešitvijo, da se to, ta javna
               pooblastila predajo in prepustijo Zdravniški zbornici, pač pa je to potrebno izvesti
               v obliki državne komisije, ki jo imenuje Ministrstvo za zdravje. Podobno kot ima to
               urejena tudi Nemčija. Nobene potrebe ni, da ponovno zahtevamo obvezno članstvo v eni
               od zbornic, tokrat v zdravilski zbornici, saj bo ta služila zgolj zaslužkarskim
               interesom, ter klanovskemu delovanju, saj bo v njenih rokah tudi vse predpisano
               izobraževanje in podeljevanje certifikatov. Vloga zdravilske zbornice je v celoti v
               zakonu premalo jasna, po našem mnenju pa bi bilo primerneje ustanoviti urad v okviru
               ministrstva za komplementarno oziroma alternativno medicino.</p>
               <p>Ob koncu naj povzamem ključne pripombe na zakon v sledeče pripombe.</p>
               <p>Najprej naj se spremeni naziv zakona. Predlog zakona naj nosi naslov zakon o
               komplementarni in alternativni medicini.</p>
               <p>Drugič, termin zdravilstvo, naj se zamenja z izrazom komplementarna in alternativna
               medicina.</p>
               <p>Tretjič, definirati je potrebno sisteme in metode komplementarnega in alternativnega
               zdravljena in jih jasno tudi določiti in ne pisati druge oblike. Pod besedo druga
               zdravilstva, pa naj se jasno opredelijo konkretne oblike zdravljena.</p>
               <p>Natančneje je potrebno definirati pogoje za pridobitev licenc, za posamezna področja
               zdravljena, licence naj podeljuje država.</p>
               <p>Namesto zdravilske zbornice je potrebno ustanoviti urad za komplementarno in
               alternativno medicino.</p>
               <p>Če bo pripravljen takšen zakon in ker je teh pripomb tako veliko, v naši Poslanski
               skupini nepovezanih poslancev zares menimo, za zakon v tej fazi in takšni obliki,
               predvsem zaradi temeljnega izhodišča iz katerega izhaja, to pa je popolna ločitev
               tradicionalne medicine od komplementarne in alternativne medicine, takšnega zakona ne
               bomo podprli, menimo, da ga je potrebno vrniti, ponovno vsaj v minimalni meri
               uskladiti z zdravilci, kajti napovedni bojkot in odhod v strogo ilegalo pomeni, da bo
               takšen zakon ostal samo mrtva črka na papirju.</p>
            </sp>
            <sp xml:id="SDZ4-Redna-28-2007-05-30.sp81">

               <speaker>PREDSEDNIK FRANCE CUKJATI:</speaker>

               <p>Hvala. Gospod Srečko Prijatelj bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-28-2007-05-30.sp82">

               <speaker>SREČKO PRIJATELJ:</speaker>

               <p>Hvala lepa, spoštovani predsednik! Spoštovani predstavniki Vlade, kolegice in kolegi!
               Res je, da potrebujemo zakon o zdravilstvu, vendar ne takega zakona, kot ga imamo
               danes v obravnavi in sploh pa ne tako na hitro pripravljenega in tako šarlatanskega
               zakona ne. Res je tudi, da v neurejenem sistemu zdravilci opravljajo delo
               neprofesionalno in s tem dejansko tudi mnogokrat lahko vidimo, da imamo opravka s
               šarlatani. In res je, da ljudem zato večkrat preostane samo to, da se s civilno tožbo
               preganjajo po sodiščih in največkrat izbirajo prav tiste, ki so najbolj oglaševani na
               spletnih straneh. To so resnice. Vendar znano je tudi, da klasična medicina ne
               odpravi bolezni v celoti oziroma odpravlja velikokrat samo simptome. In znano je, da
               alternativna medicina odpravi mnogokrat celostni problem. To so dejstva, to so
               resnična dejstva, ki jih danes priznavajo tudi uradni zdravniki. Vendar izhodišče
               uradne tradicionalne medicine bi moralo biti načelno medicinska trditev, da je dobro
               vse tisto, kar ne škoduje. In ravno pri tem to ni upoštevano. Ni preprosto zaradi
               tega, ker se ustvarjajo neke dogme, Ministrstvo za zdravje pri tem, ko je snovalo ta
               zakon, ni opravilo niti temeljne raziskave, kar so že povedali kolegi in kolegice in
               dejansko tudi objektivna ocena stanja v Sloveniji ni prikazana v taki obliki kot bi
               morala biti. Prikazana je enostransko, z vsiljenimi pogledi. Zakaj? Mogoče zaradi
               tega, ker so v zdravstvu prisotne velike provizije pri prodaji zdravil. Morda zaradi
               tega, ker v bistvu bolniki niso ustrezno oskrbovani oziroma nimajo ustreznega
               tretmana in vemo, da je zdravljen bolje tisti, ki ima polno denarnico. In da
               zavarovalnice celo, celo, to si dovolimo, ustvarjajo nove zavarovalne pakete za
               skrajšanje čakalnih vrst, kar je svojevrstni paradoks v Sloveniji. To bi morali z
               zakonom prepovedati. Torej, če plačaš malo več zavarovanja, imaš garancijo, da boš
               prej na operaciji. To je uradna medicina pri nas. In razumljivo je, da tako bolniki
               kot tudi uporabniki teh storitev niso zadovoljni z medicino, ki je danes na voljo
               nam, samo zaradi dejstva, ker so čakalne vrste tako dolge. In se mnogokrat zatekajo k
               alternativni medicini.</p>
               <p>Poglejte, nerazumljivo je tudi to, da v bistvu zdravnik, ki se zateče k priznanju
               tega, da je alternativna medicina lahko njegov pripomoček k uspešnemu zdravljenju in
               to uporablja, izgubi licenco in ni več zdravnik, ampak samo oseba, ki je končala
               medicinsko fakulteto. Ali ni to sramotno, da celo na tak način posegamo v sistem in
               vsiljujemo ljudem nekaj, kar so sami mogoče preverili, da je dobro. Sprejeti je
               potrebno odločitev ali zdravilec zdravi ali samo prispeva k izboljšanju stanja. Ali
               bodo torej v Sloveniji fizioterapevti postali zdravilci zaradi tega, ker imajo v
               bistvu te sposobnosti. Jaz preprosto ne razumem teh določil predlagatelja zakona in z
               vsem dolžnim spoštovanjem se želim pridružiti k temu, kar je bilo že povedano, da je
               ta zakon v celoti nepripravljen in na hitro <q>"spacan"</q> zaradi tega, da bi zadovoljili
               potrebe nekaterih, ki opozarjajo na to. Kajti, če bi bil namen tega zakona
               vzpostaviti preglednost, potem bi v predlogu bil upoštevan Predlog zakona o
               zdravilstvu, ki je bil pripravljen 3.1.2007 za medresorsko usklajevanje. Namreč,
               takrat je predlagatelj korektno upošteval kaj so metode zdravljenja in ustrezno tudi
               navedel vse alternativne vire zdravljenja.</p>
               <p>Danes se postavlja vprašanje tudi, ali bo Bolnišnica Golnik, ki je poskusno uvedla
               glasbeno terapijo pri obravnavi bolnikov, ki so, recimo, pripravljeni za operacijo,
               znano je, da glasba pomirja, ali bo ta glasbena terapija po tem predlogu zakona
               opredeljena kot zdravilska metoda. Kaj bomo naredili, recimo, s tistimi, ki bodo
               prihajali iz drugih držav k nam nuditi tovrstne usluge. Znano je, da v Rusiji je
               čisto normalni študij kiropraktike in imamo zdravnike, ki so naredili popolnoma
               veljavno diplomo in znano je, da imajo v Nemčiji alternativni zdravniki, če jim lahko
               tako rečem, vse zakonske podlage, da delujejo. Tudi v drugih državah, kot smo prej
               slišali.</p>
               <p>Mene osebno zanima kaj je namen tega zakona. Če je večja preglednost, potem
               upoštevajte tisto, kar ste napisali 3.1.2007 v predlogu. S sprejetjem takega predloga
               zakona pa bo Slovenija zaprla prav gotov vsa vrata na področju zdravstvene dejavnosti
               vsem komplementarnim in alternativnim metodam. Postavili se bomo v vrsto
               konzervativnih držav, ki imajo malo daljšo prehojeno pot, kot je končanje
               inkvizicije. Ministrstvo za zdravstvo, to je mnenje Slovenske nacionalne stranke,
               mora prevzeti odgovornejšo vlogo na tem področju do zdravilstva z vidika skrbi za
               javno zdravje. Če tega ne bo storilo, potem ni opravilo svoje osnovne naloge.
               Dolžnost, spoštovani, vas na Ministrstvu za zdravstvo je, da zastopate skrb za javno
               zdravje. In to je ena od metod, ki bistveno lahko prispeva k temu, da bo ta nivo
               višji.</p>
               <p>V Slovenski nacionalni stranki takega skropucala zakona, ki je zgolj napisan z
               enostranskimi nameni, mogoče tudi z željo po provizijah, ne bomo podprli. Hvala.</p>
            </sp>
            <sp xml:id="SDZ4-Redna-28-2007-05-30.sp83">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vasja Klavora bo predstavil stališče Poslanske skupine Demokratične
               stranke upokojencev.</p>
            </sp>
            <sp xml:id="SDZ4-Redna-28-2007-05-30.sp84">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovani državni sekretar, spoštovane kolegice in
               kolegi!</p>
               <p>Področje zdravilstva v Sloveniji celovito ne ureja noben veljavni in normativni akt.
               Državljani Slovenije imajo sedaj neomejeno možnost svobodne izbire pri koriščenju
               različnih vej zdravilstva, če seveda to želijo. Za te zdravilne metode so
               samoplačniki, saj zdravstvene zavarovalnice ne krijejo stroškov uporabe storitev, ki
               sodijo v okviru zdravilstva. In ravno ta zakonska neurejenost, kar je po našem mnenju
               najbolj zaskrbljujoče, dopušča, da so uporabniki teh storitev povsem nezaščiteni, saj
               niso zavarovani pred morebitnimi zlorabami ali škodo, ki bi jo utrpeli. Sedanja
               ureditev tako dopušča, da se z zdravilstvom lahko ukvarja prav vsak, brez licence,
               preverjene strokovne usposobljenosti, koncesije ali zahteve in pogojev države oziroma
               javnega dovoljenja za opravljanje dejavnosti, zgolj z registracijo gospodarske
               dejavnosti. Po drugi strani pa zakonska neurejenost vsem zdravilcem, na žalost tudi
               tako imenovanim šarlatanom, ki jih ni malo, ki javno zavajajo, dopušča delo na črno,
               s tem pa močno siromaši proračunsko blagajno, saj naj bi se po nekaterih podatkih v
               zdravilskih vrstah pretakalo okoli 50 milijonov evrov letno.</p>
               <p>Dolžnost države je v prvi vrsti zaščititi posameznika, uporabnika teh storitev, ter
               preprečiti delovanje samozvanih zdravilcev, ki mečejo slabo luč na vse ostale
               zdravilce, ki strokovno in pošteno pomagajo pacientom pri njihovih težavah z
               metodami, ki so se v svetu že uveljavile. Po našem mnenju je treba zagotoviti enotno
               urejeno strokovno, programsko in sistemsko delovanje subjektov, ki se ukvarjajo z
               izvajanjem naravnega zdravljenja.</p>
               <p>Temeljni namen predlaganega zakona je obvarovati uporabnika zdravilskih storitev pred
               škodo za zdravje, urediti razmere na trgu storitev zdravilstva, omogočiti preglednost
               in javnost izvajalskih zdravilskih storitev ter uvesti nadzor nad zdravilci. In kaj
               prinaša novi predlog zakona: strogo ločitev zdravilstva od uradne medicine,
               ustanovitev zdravilske zbornice. Ob tem bi rad dejal, da sem danes večkrat slišal,
               kaj je v tej ali oni državi, posebno kaj je v Nemčiji. Ni nujno, da je v Nemčiji
               bolje, kot bo pri nas. Nemčija ima veliko denarja in veliko denarja se pretaka tudi v
               to sfero. Po drugi strani pa bi rad omenil Avstrijo, ki tega nima, pa smo sosedi in
               vedno skozi zgodovino smo prisegali na avstrijsko medicino.</p>
               <p>Obvezno izobraževanje zdravilcev, zahtevana je polnoletnost, srednješolska izobrazba
               in nacionalna poklicna kvalifikacija. Strinjam se s pripombo tudi Zdravniške
               zbornice, da je višja stopnja medicinskega znanja potrebna za homeopatijo, ki jo bodo
               lahko izvajale le osebe, ki imajo končano medicinsko fakulteto in pridobljena znanja
               iz homeopatije. Zdravilce bo nadzorovala zdravilska zbornica, slednjo pa bo
               nadzorovalo Ministrstvo za zdravje. Za kršitev določb zakona so določene kazni za
               zdravilce. Zdravilec bo moral voditi dokumentacijo o uporabnikih storitve.</p>
               <p>Dejstvo je, da ima vsak opravilno sposoben človek pravico, da sam izbira med
               zdravnikom in zdravilcem, kakor tudi pravico, da se zdravljenju sploh odpove. Vendar
               je nujno, da država predpiše vsaj nek osnovni zakonski okvir, v katerem določi pogoje
               za delovanje zdravilcev. Ob tem bi rad omenil in spomnil tudi na 11. člen
               predlaganega zakona, ko sem to omenil, ki govori o privolitvi v zdravilski sistem ali
               zdravilsko metodo po pojasnilni dolžnosti. Morda bi bilo smotrno upoštevati to,
               kakšne pripombe je dala tudi Komisija za medicinsko etiko - Medicinske fakultete k
               Predlogu zakona o zdravilstvu. Pa naj povem tole, odrasel bolnik, ki je sposoben
               odločanja o sebi ima pravico, da izbere zdravljenje pri zdravniku ali samoplačniško
               storitev pri zdravilcu, ne glede na to, ali se bo to zadnje poznalo le na njegovem
               žepu ali mu bo prineslo tudi bolj ali manj hude škodljive posledice na zdravju. Ima
               tudi pravico, da ne izbere ne enega in drugega in celo prepove posege, ki bi mu lahko
               rešili življenje - tako pravico bolnik ima.</p>
               <p>Sta pa še dve kategoriji naših državljanov, pri katerih bi se morali nekoliko
               ustaviti, posebno ob obravnavanju 11. člena. Kaj je z bolnim otrokom ali odraslim, ki
               nista sposobna odločanja o sebi? Taki so recimo bolniki z duševno motnjo, bolniki v
               urgentnem stanju, nezavestni, otroci do 15. leta. Otrokovi starši ali odgovorni
               skrbniki nesposobnih oseb nimajo pravice, da bi namesto zdravnika izbrali zdravilca,
               zdravilec pa nima pravice, da bi s svojimi metodami brez dokazane učinkovitosti
               prevzemal odgovornost za zdravje teh bolnikov. Tako bi lahko prišlo do nepopravljive
               škode za zdravje ali celo smrti. Zato bi bilo morda smotrno tudi ta 15. člen dati kot
               15. dodatni člen in napisati: <q>"zdravilec v svojo obravnavo ne sme sprejeti bolnega
               otroka, če ta ob istem času in za isto bolezen ali stanje ni že v oskrbi zdravnika.
               Enako velja za odraslega bolnika, ki je nesposoben odločanja o sebi."</q> Ta člen bi
               pravzaprav, moramo upoštevati 11. člen tega predloga obenem pa tudi najdemo v 17.
               členu, da <q>"za otroke do 15. leta starosti in za osebe pod skrbništvom uveljavljajo
               pravice iz prejšnjega odstavka njihovi starši in zakoniti zastopniki oziroma
               skrbniki."</q> Da bo to še bolj jasno, kar se otrok tiče bi bilo pravilno, da starši
               odločajo in si izberejo zdravilca, ki ne upošteva, da ima njihov otrok na primer
               diabetes tipa 1 in se odpovedo inzulinu.</p>
               <p>V naši poslanski skupini ne verjamemo v tako imenovano naravno nadarjenost za to
               področje, nekatera področja zdravilstva, zato smatramo kot nujen pogoj določitev vsaj
               osnovnega medicinskega znanja, saj bi se tako lahko vsak posameznik, ki bi se odločil
               za uporabo ene od zdravilskih metod, prepričal oziroma vnaprej preveril zdravilčevo
               izobrazbo. Naj samo na kratko navedem primerjavo: pot pridobivanja znanja za
               zdravnika je dokaj težavna, med ostalimi poklici, in se nadaljuje s pridobivanjem
               licenc tudi po diplomi in v praksi. Nadalje, zdravnik je vse skozi pod strogo uradno
               in javno kontrolo ter veliko odgovornostjo, med tem ko na drugi strani zdravilstvo
               teh zahtev zaenkrat ne pozna, zato jih je nujno treba normirati. Tudi zdravilcem je
               potrebno naložiti odgovornost pri obravnavanju bolnikov, kot imajo odgovornost
               zdravniki. Zavedamo se, da je zdravilstvo realnost naše dobe s katero morajo
               medicina, javno zdravstvo in država računati. Zato je skrajni čas, da tudi zakonsko
               uredimo to področje z namenom zaščite bolnika ter omejitve števila tistih, ki ljudi v
               stiski varajo. Zavedamo pa se tudi, da bodo kljub zakonski ureditvi tega področja
               nekateri še naprej služili na račun prav stisk ljudi, ker se preprosto ne bodo
               zmenili za pravila. Vendar upamo, da bo take država lahko sankcionirala na ustrezne
               načine. Upam, da bomo poslej imeli več zdravilcev, katerih bo primarna resnična pomoč
               ljudem in njihovo zadovoljstvo. V svojem, bi rekel, dolgem poklicu sem naletel tudi
               na to in bil sem zadovoljen, če so ti zdravilci nadaljevali pošteno svoje delo tudi
               pri ljudeh, pri katerih uradna medicina ni več mogla pomagati.</p>
               <p>V poslanski skupini smo prepričani, da mora biti vsako izvajanje zdravilskih metod
               urejeno s predpisom. Le ustrezna pravna in strokovna ureditev tega področja bo vodila
               v večjo varnosti izbire bolniku v procesu odločanja.</p>
               <p>Glede na pripombe, ki sem jih dal in na pripombe, ki upam, da bodo še danes v
               nadaljnji razpravi, ...<stage>/Opozorilni znak za konec razprave./</stage> mislim, da bi v naši
               poslanski skupini lahko sprejeli ta zakon.</p>
            </sp>
            <sp xml:id="SDZ4-Redna-28-2007-05-30.sp85">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Sledi splošna razprava
               poslank in poslancev. Besedo ima gospod Drobnič.</p>
            </sp>
            <sp xml:id="SDZ4-Redna-28-2007-05-30.sp86">

               <speaker>MAG. JANEZ DROBNIČ:</speaker>

               <p>Hvala lepa za besedo. Lepo pozdravljeni, kolegice in kolegi, pa tudi predstavniki
               Ministrstva za zdravje.</p>
               <p>Večkrat je bilo že poudarjeno, da je skrajno pozno, da smo dobili ta zakon, zato da
               reguliramo neko področje, ki je imelo neko izkušnjo, tudi slabo. Torej, zakon prav in
               pozdravljam, da ste ga pripravili, zato da se preprečijo zlorabe, da se zagotovi
               odgovornost in zdravje ljudi. Po drugi strani pa je lahko ta zakon tudi v nekakšnem
               smislu promocija, spodbuda za neko dejavnost, ki prispeva k dobrobiti državljanov,
               prispeva k zdravju državljanov. Ko so delali pred, recimo, desetimi leti neko
               raziskavo o vplivu na naše zdravje, kako vpliva uradna, klasična medicina, kako
               vpliva alternativna medicina in kako pravzaprav vpliva tudi naš stil življenja,
               navade, in vse tisto kar pravzaprav počnemo so ugotovili presenetljivo, namreč, da
               neka konvencionalna medicina prispeva 20 do 30% k našemu zdravju, to je ocenjevanje.
               Porabi pa približno 80% naših sredstev. Torej, ostale dejavnosti pa porabijo
               pravzaprav 20-30% sredstev, pa pripomorejo k našemu zdravju v 70 ali 80%. In zato je
               treba tudi razumeti poskus tega zakona, da želimo spraviti to nekonvencionalno
               medicino oziroma zdravilstvo v celoten sistem zdravstva.</p>
               <p>In tukaj je pravzaprav že tista moja pripomba, zakaj vendarle uvajati zdravilsko
               zbornico. Verjetno je vodilo predlagatelja, da postavi predvsem strokovna izhodišča
               in strokovni nadzor za to področje. Vendar tukaj tiči past. V vseh zbornicah, ki smo
               jih imeli in jih imamo, da se postavijo nekako nad državo, uveljavljajo svojo
               avtonomijo in na koncu tudi monopol. V vsebino zdravilstva in medicine se ne
               nameravam spuščati, zato ker nisem strokovnjak za to, se pa z vidika regulacije.
               Glede zbornice sam smatram, da je to prelegulirano in bi bilo veliko bolje, da
               prepustimo to stvar samoreguliranju, kar se tiče organiziranju, da pa nadzor pride na
               Ministrstvo za zdravje, da ga opravi na ta način. Veliko bolje bo to.</p>
               <p>Druga pripomba, ki se mi je zdela, da je vmesna je seveda to, da ni mogoče izvajati
               te dejavnosti oziroma da mora opustiti zdravnik svojo dejavnost, odnosno odreči se
               svoji licenci. Zakaj vendarle ne bi to dopustili na takšen način? S tem bi prispevali
               tudi k večji povezanosti konvencionalnega in nekonvencionalnega zdravljena ali
               medicine. S tem vam ne bi oporekali ljudje, da želite ločiti to dejavnost, da je
               nekaj drugorazrednega ali manj pomembnega od konvencionalnega, že z vidika stroškov,
               z vidika blaginje, dobrobiti, ki jo tako tudi razumemo državljani, bi lahko na tak
               način uredili.</p>
               <p>Torej, to je tisto, kar imamo priložnost v razpravi, pa tudi v sprejemanju zakona, da
               izboljšamo, da popravimo tako, da ne bomo razumeli področja zdravilstva kot nekaj,
               kar je nezdružljivo ali pa, kar je nebodigatreba, kar naj bo postavljeno nekako na
               stran, pač pa, da bo komplementarno, ki v pomembnem deležu z bistveno manjšimi
               sredstvi pripomore k zdravstvenem stanju državljanov in seveda blaginje
               državljanov.</p>
               <p>Torej, lahko rečem, da pozdravljam predlog zakona, da pa apeliram na nas poslance, pa
               tudi na ministrstvo, da tiste pripombe, ki so bile tukaj navedene, jih ne mislim
               ponavljati, tudi sam svoje, da te odpravimo in dobimo zakon, ki bo Slovenijo umestil
               med tiste države, ki ima solidno urejeno zdravilstvo in nam bo v ponos.</p>
            </sp>
            <sp xml:id="SDZ4-Redna-28-2007-05-30.sp87">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Kristijan Janc. Izvolite.</p>
            </sp>
            <sp xml:id="SDZ4-Redna-28-2007-05-30.sp88">

               <speaker>KRISTIJAN JANC:</speaker>

               <p>Hvala lepa, spoštovani predsedujoči. Sekretar s sodelavci, kolegice in kolegi! Tudi
               sam podpiram, da se to stvar končno uredi v slovenski zakonodaji na tak način, kot
               sodi za podobne zadeve na drugih področjih, kajti zdravje, vemo, kot največja
               vrednota, in je skrb in pravica vsakega posameznika, da to in komu zaupati svoje
               težave, če pride do njih in kako jih ublažiti oziroma pozdraviti, ko prideš do te
               faze, je zagotovo skrb vsakega posameznika. Da zdravilstvo v Sloveniji obstaja, nič
               novega nisem povedal. Preko tisoč teh ljudi tako ali drugače rešuje te zadeve in prav
               je, da se končno ta Vlada in tudi ta parlament sooči s to zadevo in to področje uredi
               tako, kot je to urejeno že v Evropski uniji in še kje drugje, in da se ta zaščita do
               naših sodržavljanov, uporabnikov tudi uredi na takšen način kot to mora biti. Mislim,
               da je to skrb vsake urejene države in to Slovenija je.</p>
               <p>Je pa res tudi, da ta dejavnost v Sloveniji očitno tudi uspešno deluje. To dokazujejo
               tudi vidni slovenski državljani, politiki itn. in očitno nekaterim tudi to pozitivno
               deluje in prav je tako in hvala bogu, da je tako kot je, In da človek, ko se srečuje
               z neko boleznijo, išče vse možne alternative, kako bi se pozdravil. To je človeško,
               razumljivo, popolnoma. Če verjetno v uradni medicini nekako ne gre do konca, poskuša
               še alternativo in prav je tako. Morda eni celo začnejo prej z alternativo in potem z
               uradno medicino. To je stvar vsakega posameznika pravica in mislim da o tem imajo jaz
               samo eno dobro mnenje, da se to lahko tudi nenazadnje skupaj dobro dopolnjuje.</p>
               <p>Res pa je, da morajo ti zdravilci izpolnjevati določene pogoje. Mislim, da je to
               popolnoma jasno, kot vsak, ki se s kakršnokoli dejavnost ukvarja v urejeni družbi,
               mora določene pogoje izpolnjevati. To je treba določiti in mislim, da ta določila, ki
               so predlagana z zakonom, so sprejemljiva, so primerna, niso prezahtevna in ... Da smo
               zaščitili uporabnika oziroma bomo zaščiti, je popolnoma jasno. Da pa nad vso to
               zgodbo, mora biti nek nadzor, pa mislim, da tudi to. In to nekako ta zakon po mojem
               videnju, po mojem poznavanju tudi ima in predlaga.</p>
               <p>V nadaljevanju zagotovo bo veliko razprave ali pa verjetno še bo, pa tudi v
               nadaljevanju postopkov sprejema zakona med tako imenovano uradno medicino in
               alternativno, torej zdravnikom, zdravilcem. Predlagatelj se je tukaj odločil,
               zagotovo po svoji strokovni presoji, tako ali drugače, da eno in drugo ni združljivo
               in na nek način se jaz tudi s tem strinjam. Težko je biti istočasno alternativec in
               zdravnik. Klasičen. Verjetno to ne gre. Ali si eno ali si drugo. Ne vem, da si v isti
               funkciji v dveh vlogah, je verjetno malce težko, v takem primeru kot je to in jaz sem
               prepričan, da je predlagatelj - ministrstvo pregledalo te zadeve pozitivne,
               negativne, ki jih pač nekateri kolegi v opoziciji pač smatrajo kot nesprejemljive, da
               je to ločeno - eno ali drugo. Jaz mislim, da je to prav in da v končni fazi, če bi pa
               predlagatelj predlagal drugače bi pa pozicija rekla, da to ni združljivo. Tega smo že
               navajeni v Državnemu zboru, podobna razmišljanja in jaz sem prepričan, da je bilo
               narejeno vse, da bi bila ta delitev na to in ono v najboljšo korist našim
               uporabnikom, državljanom. To je bistveno sporočilo. Ali smo naredili vse oziroma še
               bomo naredili, da bo ta zakon najbolj po meri našega uporabnika - državljana,
               človeka, ki pride v stisko, ki pride v določeno bolezen, poškodbo, kako in kakšen
               način se lahko poslužuje ene ali druge vrste zdravljenja?</p>
               <p>Tako, da jaz bom seveda ta zakon v prvi obravnavi podprl, verjamem pa da skozi
               razpravo, skozi dileme, pobude; kajti vemo, da pač očitno zdravilci tega zakona ne
               podpirajo najbolj - to vemo ampak predlagatelj ima drugačno stališče. Parlament pa bo
               moral na koncu odločiti, kaj je tisto najbolj optimalno in zato so tudi razprave,
               danes je prva, zagotovo bo še na kakšnem odboru kakšen primeren amandma, ki bi lahko
               to materijo še izboljšal, da končno to celoto, ki je tako pomembna za vsakega
               državljana, rešimo, uzakonimo in damo v nek okvir, ki bo lahko koristil tako enim,
               kot drugim, na koncu pa tistim, katerim je namenjen - to pa je našim državljanom.
               Hvala.</p>
            </sp>
            <sp xml:id="SDZ4-Redna-28-2007-05-30.sp89">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj. Izvolite prosim.</p>
            </sp>
            <sp xml:id="SDZ4-Redna-28-2007-05-30.sp90">

               <speaker>SREČKO PRIJATELJ:</speaker>

               <p>Hvala lepa spoštovani predsedujoči, kolegice in kolegi, predstavniki Vlade.</p>
               <p>Moj namen je še enkrat poudariti, da le skupaj torej uradna medicina in alternativna
               medicina, lahko dosežemo v tem kontekstu želene rezultate. Seveda sem tudi jaz proti
               temu, kar so sogovorniki pred mano poudarjali, da pač nek alternativec ne more
               izključiti uradne medicine; mislim, da je gospod dr. Klavora o tem govori, to je
               seveda nesprejemljivo in taki ljudje so šarlatani, nič drugega kot to. Vendar pa ne
               moremo mimo tega dejstva, da ni bil edini poizkus v Sloveniji, poizkus neke skupine,
               da bi uvedli priznanje alternativni medicini, če vzamemo samo zadnji v bistvu poskus
               Medicinske fakultete v Mariboru, ko so želeli izvesti specialistično izobraževanje iz
               manualne terapije oziroma pri fizioterapiji dodatek in želeli so s to metodo
               hipoterapije prispevati v zdravljenju s konji za otroke, ki so moteni in seveda tega
               peščica konzervativnih zdravnikov ni dovolila. To so uradni poizkusi uradne medicine,
               znani poizkusi medicine, ki je želela to vrst znanja, ki je dokazana, poudarjam
               dokazana, uvesti v svoje dopolnilne študije in to ni bilo dovoljeno. Po zakonu so
               kazenske določbe zelo stroge in če izvajalci storitev ne bodo vedeli, katere metode
               so zdravilske, ali so čez noč postali zdravilci ali niso, ali so uradni medicinci,
               kako potem sploh naj veljajo zakonske določbe, ki jih bomo sprejeli; verjetno jih
               boste sprejeli, ker tako ali tako sprejmemo vrsto neumnosti, pa tudi ta zakon bo
               danes sprejet. Po mojem globokem prepričanju gre tu za peščico, resnično peščico
               konzervativnih zdravnikov.</p>
               <p>Jaz lahko sam na svojem primeru zatrdim, da me je pozdravil zdravnik kiropraktik,
               Rus, ker mi uradna medicina ni nudila drugega kot operacijo hernije, ki vemo, da je
               tvegana. Zaenkrat sem, moram potrkati, seveda ne stoodstotno, ampak, evo, hodim;
               verjetno ste nekateri bili na tej operaciji, vem za nekatere, pa so posledice. In v
               uradni medicini se zatekajo samo k operaciji, ko je ta bolezen na neki zgornji točki.
               Drugi doktorji, ki so se izobraževali v tej smeri, zdravijo tudi s kiropraktiko. Pri
               nas to ni dovoljeno. Če se zdravnik loti take metode, izgubi zdravniško licenco,
               postane samo še oseba, ki je končala medicinski študij. To so neumnosti. Zakaj povsod
               sledimo Evropi, vsako direktivo dobesedno prevedemo, takoj, ko jo Bruselj pošlje v
               Slovenijo, tu pa ne moremo slediti in pogledati, kaj je dobro in kaj slabo. Dejstvo
               je, da alternativna medicina obstaja širom po svetu, da so to stare metode, ki so
               tudi skrbno negovane in dopolnjene z novimi znanji, in se uporabljajo ne samo pri nas
               v Evropi, tudi drugod, so stare stoletja. Uradna medicina pa jih zavrača. Jaz ne
               vidim drugega razloga, kot v tem, da se delijo ogromne provizije v farmaciji in ta
               lobi konzervativnih zdravnikov skrbi, da bo to ostalo tako. Edino to je razlaga,
               spoštovane gospe in gospodje. Tisto, kar je dobro, bi morali sprejeti. In če ne
               škoduje, bi moralo biti zaželeno. Jaz ne trdim, da so vsi alternativci dobri, ogromno
               je tudi šarlatanov. Vendar če ne bomo postavili jasne ločnice in zahtev, potem bo
               tako tudi ostalo. In vedno več bo tistih, ki bodo agresivno oglaševali, in vedno več
               bo ljudi, ki se bodo odzivali na te oglase, kajti vemo, če si bolan, če moraš čakati
               šest, osem, deset mesecev na to, da sploh prideš na specialističen pregled, boš
               verjetno stopil tudi v ambulanto, ki nudi tovrstne usluge oziroma pisarno, urad ali
               karkoli že, ali pa hotelsko sobo, velikokrat se tudi v hotelskih sobah take storitve
               opravljajo. In temu bi moralo naše Ministrstvo za zdravstvo reči ne, slabim metodam,
               pozdraviti dobre in z roko v roki poiskati najboljšo pot zdravljenja, to je možno. In
               zopet izvajamo nekaj, kar je za ljudi slabo, in ne sledimo javnemu interesu, to pa je
               skrb za zdravje ljudi. In tu imam osnovno kritiko, zaradi tega bom tudi proti temu
               zakonu. In pozivam ministra, da prihodnjič pride na tako pomembno obravnavo, da ne
               pošilja zgolj svojih uslužbencev, državnega sekretarja, ki ga osebno zelo spoštujem,
               in da je sam osebno tudi prisoten. Ker vemo, da je v bistvu on glavni razlog, da je
               tak zakon prišel na naše klopi. Prej sem navedel osnutek zakona, ki je bil
               pripravljen za medresorsko usklajevanje, ki je bil boljši od tega zmazka, ki ga imamo
               danes, veliko boljši, plus tega, če kaj damo na javno mnenje in širšo strokovno
               javnost, bi bilo potrebno uskladiti to kar smo dobili danes tu, ne pa obravnavati
               zgolj enostranski predlog, enostranski predlog skupine uslužbencev na Ministrstvu za
               zdravstvo. Hvala.</p>
            </sp>
            <sp xml:id="SDZ4-Redna-28-2007-05-30.sp91">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Potrata. Prosim.</p>
            </sp>
            <sp xml:id="SDZ4-Redna-28-2007-05-30.sp92">

               <speaker>MAG. MAJDA POTRATA:</speaker>

               <p>Hvala za besedo. Če se sama sprašujem kaj zatrdno iz anket ali raziskav vem, vem to,
               da je zdravje v vrednostnem sistemu v Sloveniji zelo visoko postavljeno. In ker je
               človek, ki mu zdravje manjka, pripravljen storiti vse, da bi se mu zdravje povrnilo,
               se mi zdi skrb za to, da se to področje kar se da dobro uredi in se zmanjša polje
               nejasnega, šarlatanskega, mazaškega, sem takrat, ko je v javnosti tekla polemika tudi
               o tem, kako se sme ali ne sme kdo zatekati k različnim oblikam zdravljenja, poslala
               na Ministrstvo za zdravje pisno poslansko pobudo, 3. februar je to bil, zvezano ravno
               s tem, da bi Vlada kar se da hitro pripravila poseben zakon, ki bi urejal področje
               alternativne in komplementarne medicine. No, takrat sem dobila zelo skop odgovor, ki
               mi je zatrjeval, da na ministrstvu zelo intenzivno pripravljajo zakon o zdravilstvu,
               da se ukvarjajo s problematiko, ki ji niso bila prejšnja ministrstva kos, da so začel
               pripravljati zakon junija 2005 in da pričakujejo, da bo po usklajevanjih in po
               pripravljenem osnutku v februarju 2006 osnutek usklajen marca 2006. No, takrat je
               bilo govora o osnutku, ki ima več kot 70 členov in jaz sem pričakovala, da bo stvar
               hitreje stekla, malo sem brskala kaj se da na podlagi tega na spletu dobiti, našla
               sem tudi predlog zakona o zdravilstvu po nemškem modelu, ki nosi datum 30. september
               2006 in zanimivo ta osnutek nikjer ne nosi predloga o ustanovitvi zbornice pa tudi še
               marsičesa drugega ne.</p>
               <p>To poudarjam zaradi tega, ker se mi zdi, da je urejanje področja komplementarne
               medicine in alternativne medicine široko polje kjer si lahko očitamo zakaj je kdo kaj
               zamudil. Ampak, poglejte, tudi pripravljavci tega osnutka zakona so v primerjalnem
               pregledu, ko so o Evropski uniji govorili, ugotovili, da Evropska unija do sedaj ni
               sprejela pravno zavezujočih dokumentov, edino zdravila homeopatska so izjema. Ampak,
               tisto kar se mi zdi zelo zanimivo je, da ko so pripravljavci o tem področju govorili,
               so morali uporabiti izraz <q>"nekonvencionalna medicina, alternativne oblike medicine"</q>,
               torej so uporabili izraze, ki so v veljavi. Jaz ne bi želela zdaj terminološko
               dlakocepiti, kot slovenistka sem s slovenskim korenom zelo zadovoljna z izpeljavo
               tega, čeprav moram potem povedati, da je pa poklicni standard, ki je bil sprejet v
               okviru Gospodarske zbornice za poklic zdravitelj oziroma zdraviteljica.</p>
               <p>Ne bom vam razlagala kako vidim, ampak to je veljaven sufiks, ki pa ni več tako
               pogost, ampak pokriva isto kot pokriva sufiks eks.</p>
               <p>Ampak da se vrnem k tistemu, kar sem hotela povedati. Svet Evrope je sprejel
               resolucijo, je bila že citirana. Povedano je bilo, da bi morali pri različnem
               urejanju tega področja, pa vendar vsi dokumenti, vsa zakonska določila vendarle
               temeljiti na principu bolnikove svobodne izbire zdravljenja. Meni se zdi svobodna
               izbira pri tem bistvenega pomena zaradi tega, ker iz tega potem verjetno izvirajo
               tudi posledice, če je izbira bila takšna, da ni pričakovanih rezultatov prinesla.</p>
               <p>Ampak poglejte, tisto kar manjkrat slišimo in kar se mi zdi, da je zlasti iz uvodnih
               utemeljitev premalo upoštevano, pa je v resoluciji tudi jasna zahteva, da se prične s
               procesom uradnega priznavanja nekonvencionalnih oblik medicine, da se vzpostavi
               zakonit okvir za vse to in da bi nekonvencionalne oblike medicine v bodoče izvajali
               zdravniki in usposobljeni praktiki nekonvencionalne medicine. Če pa izhajam iz teh
               stališč v resoluciji, potem pa moram reči, da je to, kar je zapisano v uvodu in kar
               pravzaprav pomeni oceno stanja in razloge za sprejem zakona in kar vpliva tudi na
               koncept zakona pa nekaj, kar je daleč od teh priporočil v resoluciji. Zaradi tega,
               ker ne gre ne za komplementarno medicino, ne za alternativno medicino, ampak gre za
               nekaj kar popolnoma izloča. Ločitveni princip je v tem uvodu popolnoma jasno mogoče
               razbrati. In iz tega verjetno tudi izhaja dejstvo, da je oblika organiziranosti,
               torej ta statusna oblika organiziranosti, možna samo v obliki gospodarske družbe ali
               samostojnega podjetnika. Popolnoma drugačna statusna organiziranost, tudi s popolnoma
               drugačnimi finančnimi obveznostmi, pravicami ali dolžnostmi, kakor hočete, kot jih
               imajo drugi v zdravstveni dejavnosti.</p>
               <p>Jaz se ograjujem od tega, da bi mi kdorkoli sedaj tu hotel pripisati, da želim
               zaščititi interese izvajalcev te dejavnosti. Jaz razpravljam samo o statusnem
               organiziranju dejavnosti. In nisem prepričana, da je ta oblika najboljša. To je moj
               prva temeljna pripomba.</p>
               <p>Predlog zakona, ki sem vam ga prej citirala, tistega, ki je narejen po nemškem vzoru,
               nima nikjer zdravilske zbornice. In zato bi se rada zdaj še pri zdravilski zbornici
               ustavila. Jaz sem zelo natančno prebrala in nikjer nisem mogla ugotoviti, ali je
               članstvo v zbornici za zdravilce svobodna izbira ali je članstvo obvezna izbira. Ta
               razprava se mi zdi vmesna, zaradi tega, ker smo neko uspešno zbornico razbili z
               izgovorom, da ne sme biti postavljena na temelje obveznega članstva. Hkrati imamo oba
               sistema, obveznega in neobveznega članstva, samo, ko sem pa šla gledati utemeljitev
               tega člena, obrazložitev člena je pa tako, kot znam jaz brati popolnoma jasno, da je
               članstvo v zdravilski zbornici obvezno. Če hoče namreč kdo dobiti licenco zdravilca,
               tukaj piše tako: zakon predvideva ustanovitev zdravilske zbornice, ki bo nosilna
               institucija za spremljanje zdravilske dejavnosti. Do tod še vse v redu in prav. Ampak
               naprej, v zbornico se bodo vključili posamezni zdravilci, ki bodo imeli interes, da
               pridobijo licenco in se ravnajo po določenih pravilih, ki bodo zagotavljala večji red
               v zdravilski dejavnosti v Republiki Sloveniji. Oprostite, to je zame zdaj že pesniška
               svoboda v nadaljevanju. Prvi pogoj je za mene pomemben. Če hočejo imeti licenco in
               brez licence ne bodo smeli te dejavnosti opravljati, potem se morajo v zbornico
               vključiti in temu pa jaz nasprotujem, zaradi tega, ker mislim, da je za to, da neka
               dejavnost, ki naj bo zvezana z varovanjem ali izboljševanjem zdravja, saj mislim, da
               celo uradna medicina pravi, da vsega se ne da ozdraviti, nekatere stvari se samo
               zazdravijo, nekatere se pa samo olajšajo. Torej, če je neka uradna inštitucija na
               ravni države ustanovljena, mislim seveda na Ministrstvo za zdravje, potem je zame to
               tudi izključno pristojno, da te stvari ureja in da ohranja nadzor nad dejavnostjo, ki
               ima lahko za posameznika, ki se svobodno odloči za zdravilsko dejavnost ali za
               alternativno obliko zdravljena, tudi pogubne posledice.</p>
               <p>Skušala sem povedati stališča, recimo potencialne porabnice alternativne ali
               komplementarne medicine, kakšen je moj interes in jaz ne vidim, da bi za zaščito
               mojega interesa morala biti ustanovljena zdravilska zbornica in s svojega stališča
               tudi ne vidim, da bi morali biti ustanovljena zdravilska zbornica, in s svojega
               stališča tudi ne vidim, da bi morali biti organizirani v statusni obliki gospodarske
               družbe. Ker ko slišim gospodarska družba, potem mislim tudi na to, da je sleherna
               gospodarska družba ustanovljena zato, da ustvarja tudi dobiček. Kako pa bomo
               razmejevali med tistim, kar je v javnem interesu in kar je že dobiček, pa nisem več
               popolnoma prepričana.</p>
               <p>To je samo nekaj malega v prispevku k tej razpravi o osnutku zakona. Hvala lepa. </p>
            </sp>
            <sp xml:id="SDZ4-Redna-28-2007-05-30.sp93">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Boštjan Zagorac.</p>
            </sp>
            <sp xml:id="SDZ4-Redna-28-2007-05-30.sp94">

               <speaker>BOŠTJAN ZAGORAC:</speaker>

               <p>Hvala za besedo. Spoštovani predsedujoči, spoštovani prisotni! Sam sem eden tistih,
               ki jih ne zanimajo resolucije in priporočila Evropske unije. Zanima me zdravje ljudi,
               bodisi je to zdravje pridobljeno na podlagi po vašem tradicionalne medicine bodisi na
               podlagi neke druge medicine. Zato me ne resolucije Evropske unije in ne priporočila
               ne zanimajo.</p>
               <p>Ko sem gledal zakon, sem videl, da je namen zakona urediti položaj zdravilca v naši
               državi, kar pomeni, enega izmed tistih, ki zdravi ali pa poskuša zdraviti določen
               odstotek ljudi. In uredili ste ga na način, kot da gre za gospodarsko dejavnost,
               bolnik ni več bolnik, ampak je uporabnik storitev, vse skupaj nadzira Ministrstvo za
               zdravje, ne glede na to, da gre za gospodarsko dejavnost. Ministrstvo za zdravje ima
               pa odklonilno stališče ali pa delno odklonilno stališče do alternativne, kakorkoli jo
               imenujete, medicine. Že ta prva zgodba ne gre skupaj. Če tu povežemo še zbornico pa
               rečemo, članstvo v Gospodarski zbornici je prostovoljno po novi zakonodaji, vi pa
               gospodarsko dejavnost, ki bo oblikovana v neki drugi zbornici, kljub temu, da gre za
               gospodarsko dejavnost, vežete z obveznim članstvom. Ja, to so popolni nesmisli! Danes
               sem tu slišal največkrat besedo šarlatan. Ta zakon je šarlatanski, v tradicionalni
               medicini imamo šarlatanske zdravnike in med zdravilci imamo šarlatane, kje jih pa ni,
               mi povejte, kje jih pa ni. Tudi v tradicionalni medicini obstajajo šarlatani.</p>
               <p>Kar se tiče razmejitve, kdo je zdravilec, po tem zakonu. Kozmetičarka je zdravilec
               ali ni, po tem zakonu? Lahko bi bila. Tako kot je zakon površno napisan, bi lahko
               bila. Je mogoče bolnišnica Golnik zdravilec? Zdravniki, ki so uvedli tako imenovano
               glasbeno terapijo, so to zdravilci ali so zdravniki? Kaj je pravzaprav tradicionalna
               medicina, kot jo radi imenujete? Kaj je to tradicionalno? Če boste šli po državah
               Evropske unije, je tradicionalno nekaj drugega. Če bomo šli bolj globalno, je
               tradicionalno zopet nekaj drugega. V državni Sloveniji ste si pač zamislili neke nove
               stvari. Verjetno poznate Švedsko, skandinavsko državo, verjetno poznate sistem dela,
               glede na to, da prihajate z ministrstva, ki o zdravstvu vse ve, tako imenovani
               Karolinska inštitut. Kaj je to po slovenskem zakonu, po zakonu, ki ste ga pripravili?
               Zdravilstvo ali tradicionalna medicina, evropska, po priporočilih resolucij in ne vem
               česa še vse. Verjamem, da mi boste odgovorili.</p>
               <p>Nekdo, ki je zagovarjal zakon v imenu največje vladne stranke, verjetno ni razumel
               zakona, ko je dejal: <q>"Ljudje se odločajo po lastni vesti kje se bodo zdravili"</q>,
               popolnoma se strinjam - po lastni vesti. Tudi za operacijo se odločimo po lastni
               vesti, podpišemo, sprejmemo, po lastni vesti odgovarjamo. Potem je ta isti človek
               dejal: <q>"če pa se pri zdravilcu nekaj zalomi, ker smo šli k njemu po lastni vesti, pa
               nimamo drugega, kot civilno tožbo."</q> Dajte mi povedati koliko primerov tožb pri tako
               imenovani vaši tradicionalni medicini pa ni bilo po lastni vesti vloženih ampak so
               bile vložene po uradnem predlogu nekoga, pa saj to so neumnosti, to so stvari, ki
               enostavno ne gredo skupaj. In če bi zakon nekje, se mi zdi da je trenutek ravno
               takšen, da je ta zakon prišel v parlament, v svojem členu pisal, da država ne sme
               plačevati bodisi predsedniku države, bodisi predsedniku Vlade, bodisi poslancu,
               bodisi vam, nekega zdravilca, bi razumel zakaj ste ga danes pripeljali v to hišo.
               Takrat bi imel smisel. V kolikor pa mi boste rekli, da hočete rešiti položaj
               zdravilstva v Sloveniji s tem zakonom, potem pa ne vem kaj želite narediti. To je
               navadna neumnost, s tem ne rešujete popolnoma ničesar, kvečjemu postavljate še večjo
               ločnico med zdravilci in pa po vašem tradicionalno medicino.</p>
               <p>Še enkrat bom poudaril: mene zanima zdravje ljudi, ne zanima me, kdo je človeku
               pomagal, da je ozdravel, ne zanima me - tudi če je hodil po žerjavici in se je rešil
               katere bolezni, hvala bogu da se je. Ne zanima me, koliko je plačal, ker če govorimo,
               da gre tukaj za gospodarsko dejavnost - tradicionalna medicina pa je zastonj. Ni
               zastonj! Zastonj je za tiste, ki imajo čas, ki si zlomijo prst in imajo čas čakati,
               ne vem, 9 mesecev, da jih ortoped pogleda. V kolikor pa gre za resno bolezen, recimo
               kardiološke težave, takrat pa ni časa čakati 6 mesecev na nek pregled ampak je treba
               plačati, da pridemo prej. Oboje je plačljivo, oboje je postalo gospodarska
               dejavnosti. Ne zavajati ljudi, ne dvigovati neke tradicionalne medicine po vašem v
               nekaj, kar je vsem dosegljivo, zdravilci pa so po lastni vesti. Vse je po lastni
               vesti, vse je povezano z denarjem in končni cilj tako vam, kot nam bi moralo biti
               zdravje ljudi, ne glede na način, kako ozdravijo. Če lahko ozdravijo, kašelj
               pozdravijo s plučnikom, ki ga zdravnik tradicionalne medicine ne svetuje, ampak ti da
               takoj antibiotik, je boljše iti k zdravilcu, ne glede na ceno, zato ker je za telo
               primernejše in boljše, da si nabere plučnik in si ga skuha. Kašelj, sam imam tak
               primer doma: hčerke se ni dalo drugače pozdraviti kot s plučnikom, ne z antibiotikom.
               Zato mi ne govoriti, da danes karkoli s tem zakonom želite rešiti. Hvala.</p>
            </sp>
            <sp xml:id="SDZ4-Redna-28-2007-05-30.sp95">

               <speaker>PODPREDSEDNIK MAG. VASJA KLAVORA:</speaker>

               <p>Želite besedo, gospod državni sekretar? Izvolite.</p>
            </sp>
            <sp xml:id="SDZ4-Redna-28-2007-05-30.sp96">

               <speaker>DORJAN MARUŠIČ:</speaker>

               <p>Spoštovani gospod podpredsednik, cenjene poslanke in poslanci! Morda bi bil čas, da
               se nekoliko sam oglasim kot predstavnik Vlade. Ne predstavljam si, da bom uspešen v
               preusmeritvi kritik, ki sem jih danes tukaj slišal, ampak vseeno. Morda bi se bilo
               bolje in lažje pogovarjati, v kolikor bi sprejeli določene definicije. In morda prav
               v tem je vsa skrenitev v napačno smer.</p>
               <p>Pa bom začel kar osebno. Sam sem dr. medicine, ne tradicionalne, ne alternativne,
               ampak ko sem se opisal po končani prvi fakulteti, na drugo sem se opisal na fakulteto
               medicine. Nikjer tradicionalne, kakršnekoli, in sicer na fakulteto, ki me je učila
               vede, ki je prepoznana, ki je znanstveno potrjena, je preverljiva, ponovljiva in
               metode uvaja v svoj način zdravljenja preko določenih postopkov. To je osnovna
               definicija medicine. Od tukaj dalje smo želeli v Sloveniji in verjemite mi, da je
               bila trda zaveza ministra in njegove ekipe, ki ga danes opravičujem, kar je na
               službeno poti v Bruslju, ampak po zakonu, ki ga je sprejel Državni zbor, sem njegov
               namestnik in lahko tudi nastopam, tako da ne vem zakaj kritike na ministra. Skratka
               zaveza je bila, da to področje uredimo. Sami ste večinoma vsi izpostavili, da je
               področje neurejeno, pričakujete pa, da bi mi pripravili neko poglobljeno analizo
               nepoznanega področja. Slišal sem kar dve številki, 1000, 5000 naj bi se jih s tem
               ukvarjalo, koliko denarja za to porabijo. In ravno to je naloga ministrstva oziroma
               ministra, da na to področje poseže z regulativo, da bomo dejansko ugotovili kakšno je
               stanje.</p>
               <p>Drugo očitate, da se ne zgledujemo po sosednjih državah, da ne sledimo Evropski
               uniji. Evropska unija dejansko ni sprejela zavezujočih direktiv, da bi morali
               neposredno prenest z zakonodajo, ampak samo usmeritve, da se proces prične. Potem
               sledite, da naj se zgledujemo po državah, pa naj bom kar konkreten. Če bi se
               zgledovali direktno po Nemčiji, bi po sprejemu takšnega ali drugačnega zakona v
               Sloveniji, se ukvarjalo s tem področjem manj kot sto ljudi, kajti v Nemčiji se s tem
               področjem ukvarjajo zdravniki s končano medicinsko fakulteto. Ne, mi smo želeli
               vpeljati in jaz sem prepričan, da je slovenski jezik dovolj bogat, vpeljati termin
               zdravilstvo. Kajti v kolikor sprejmemo komplementarna ali alternativna ali
               kakršenkoli drug izraz, ki ste ga tukaj postavljali, privzemamo, da obstaja izven
               medicine nekaj, kar ga bo dopolnilo do celote. Zato smo menili, da vpeljemo nov
               izraz, ki je zelo blizu tudi anglosaksonskemu in je slovenski jezik dovolj bogat, da
               ga na ta način vpeljemo. Seveda, čim vpeljemo terminus, moramo tudi definirati s čim
               se ukvarja in mislim, da je definicija popolnoma jasna, zdravilstvo je dejavnost, ki
               jo opravljajo zdravilci, torej v definiciji definiramo tudi kdo jo bo opravljal,
               kasneje v zakonu povemo kaj so pogoji za to. Za to, da se bo izboljšalo zdravje in
               kakovost življenja uporabnikov, pri čemer se uporabljajo zdravilski sistemi in
               metode, ki pa ne smejo škodovati zdravju.</p>
               <p>Torej osnovna intencija je ta, da se to področje uredi. Imenovali smo ga zdravilstvo.
               Z njim se ukvarjajo zdravilci, ki morajo izpolniti določene pogoje, ki niso tako hudo
               zavezujoči kot v nekaterih državah EU, da morajo imeti medicinsko fakulteto, ampak
               samo določena znanja, uporabijo metode in sisteme, ki jih skupaj s stroko tega
               področja bomo vpeljali v slovenskem prostoru in tudi pripoznali, zato je tudi
               potrebna zdravilska zbornica, pri čemer je osnovni namen, da ne smejo škodovati
               zdravju, zdravju, ki je dejansko glavna vrednota vseh Slovencev, ampak naj samo
               nadgradim. Dejansko res je, zdravstveni sistem pridonese 20 do 30% na zdravstveno
               stanje posameznika, vendar ostalih 70 ali 80, tu nekje, ne pokrivajo zdravilci ali
               alternativna medicina, komplementarna medicina, kar bi lahko iz tega Državnega zbora
               danes sklepali, ampak pokriva medsektorsko skupno delovanje za izboljševanje zdravja.
               To so vsi sektorji, vsi resorji, ki pokrivajo, seveda, verjetno tudi zdravilci s
               svojim pristopom.</p>
               <p>Skratka, prepričani smo, da smo z zakonom, ki je pred vami in je šel skozi široko
               razpravo, junija 2005 je bila imenovana delovna skupina po predhodnem posvetu, v
               katero smo povabili in je bila večina zdravilcev v tej skupini, kasneje je bila
               potrebna revizija te delovne skupine, pripravili zakon, ki je šel skozi javno
               razpravo. Preko 100 pripomb je bilo potem upoštevanih oziroma tudi ne in danes je
               pred vami zakon, ki je nek pomemben korak v Sloveniji, da se to področje uredi.</p>
               <p>Glede zdravilske zbornice, v samem členu ni zapisano, da je obvezno članstvo. Morda
               je v obrazložitvi nekoliko nerodno zapisano, se opravičujemo za to, bomo opravili,
               ampak dejansko člena samega ni brati, da je to zavezujoče ali obvezno in tako tudi ni
               bilo mišljeno. V sami delovni skupini, ki je bila sestavljena je bilo področje
               postavljeno kot pridobitna dejavnost in zato ohranitev, taka je bila tudi usmeritev
               delovne skupine, da ostane kot pridobitna dejavnost in zato deluje v gospodarskih
               družbah, ne pa v društvih ali zavodih, ki večinoma delujejo neprofitno. Skratka, te
               so bile zaveze ali pa tudi pričakovanja področij.</p>
               <p>Prepričan sem, da bi bilo smiselno in da je zakon dobra osnova za nadaljnjo razpravo,
               natančno smo poslušali pripombe in morda bi se lahko z nekaterimi nadgradili zakon,
               kajti Slovenija tak zakon potrebuje, da se področje uredi, da postane pregledno in
               konec koncev, veselim se, slišal sem tudi poslanca, ki je rekel, zakaj pa Slovenija
               ne bi ponudila zakon, ki bi ga drugi uporabili v EU. Namreč, države, ki imajo to
               področje urejeno, jih je ne veliko, uporabili smo pa izraz, ki se v prostoru
               uporablja, zdravilstvo in menim, da je ta izraz še kako primeren in da je slovenski
               jezik dovolj bogat, da ga tudi uporabimo.</p>
               <p>Morda se bom kasneje oglasil še na kakšno drugo pripombo. Hvala.</p>
            </sp>
            <sp xml:id="SDZ4-Redna-28-2007-05-30.sp97">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Drago Koren.</p>
            </sp>
            <sp xml:id="SDZ4-Redna-28-2007-05-30.sp98">

               <speaker>DRAGO KOREN:</speaker>

               <p>Hvala za besedo, gospod podpredsednik. Lep pozdrav vsem prisotnim v tej dvorani!</p>
               <p>Področje zdravilstva, o katerem danes govorimo, vse doslej ni bilo zakonsko urejeno
               in menim, da je prav, da je že kar skrajni čas, da dobimo tudi na tem področju eno
               zakonsko ureditev. Čeprav bom rekel na splošno, da je veliko stvari v zdravstvu, tudi
               v javnem zdravstvu, veliko stvari potrebno še urejati in urediti. Sam sem lansko leto
               zelo veliko hodil na Klinični center in Onkološki inštitut in imam kar dolg spisek
               zadev, za katere menim, da jih moramo pričeti urejati tudi na tem področju.</p>
               <p>No, pa da se vrnem k današnji temi, k zdravilstvu in temu zakonu. Osnovni namen in
               cilj zakona je prav gotovo, da se le dokončno pravno uredi razmere na tem področju
               zdravilstva in da se tudi na ta način nekje zaščiti zdravje ljudi in, bom rekel, tudi
               življenja ljudi. Zakaj je tu potrebna določena zaščita? Že prej je bilo govora o
               šarlatanih in podobnih. Strinjam se, da na vseh področjih lahko prihaja do
               nestrokovnosti ali do napak, vendar naša skrb je, da skušamo kar se da urediti, kar
               lahko pripomore k temu, da do teh zadev ne bi prihajalo, da to preprečimo. Sam se
               strinjam, da se ljudje svobodno odločajo, kakšen način zdravljenja si bodo izbrali,
               da je to res njihova odločitev. In če malo pogledam po svojem okolju, opažam pač eno
               dejstvo, ki je zadnje čase kar precej prisotno, da ljudje gredo malo k svojemu
               zdravniku ali v javno zdravstvo, ampak za vsak slučaj še do zdravilca, pa s tistim ni
               zadovoljen, pa gre čez en mesec k drugemu, pa tu ni zadovoljen, pa gre še malo v
               Avstrijo pa malo na Madžarsko pa na Hrvaško. Jaz sicer tu puščam res svobodno
               odločitev, ampak vsi tisti, ki se s tem ukvarjajo, je prav, da svoje delo opravljajo
               strokovno, na nivoju, da pa smo mi kot država dolžni poskrbeti za to, da so te zadeve
               kolikor se da regulirane, bom še enkrat poudaril, predvsem v dobrobit bolnika. Zato
               bom rekel, da se mi zdi zelo pomembno, da tudi država omogoči zdravilcem zakonsko
               podlago za delo, pa seveda to, kar sem že rekel, da zakonsko zaščiti bolnika. Obe
               strani sta tisti, ki po mojem potrebujeta in dobivata v tem zakonu določeno
               zaščito.</p>
               <p>Morda je za koga ta predlagani zakon res preveč zahteven, morda preveč omejujoč, se
               pravi, da ima preveč omejitev ali pa da preveč določene zadeve regulira. Sam moram
               reči, da to podpiram, kajti zelo enostavno je kasneje morda s kakšnim popravkom
               zadevo poenostaviti, bi rekel, zmanjšati te zahteve in omejitve, zelo težko bi pa
               bilo po sprejemu zakona, če bi se izkazala potreba, zadeve zaostrovati. Tako, da jaz
               mislim, jaz zelo podpiram način, da gremo z dokaj trdno, ostro zadevo in če se bo
               pokazala potreba zadevo omilimo.</p>
               <p>Jaz bi želel poudariti še to, da je morda pri ljudeh, ko se odločajo za način
               zdravljena, da so dostikrat pod vplivom reklame, medijev ali pa morda, bom grdo
               rekel, rekla-kazala in ljudje, če se odločajo samo na podlagi tega je prav, da imamo
               mi te zdravilce, bom rekel, oziroma da poskrbimo za to, da bo na tem področju, kar se
               da zagotovljena kakovost in kontrola in da bi se tem, kar sem na začetku rekel, da bi
               teh šarlatantov bilo čim manj, tako pri zdravilcih, kot tudi v javnem zdravstvu.
               Hvala lepa.</p>
            </sp>
            <sp xml:id="SDZ4-Redna-28-2007-05-30.sp99">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Breda Pečan.</p>
            </sp>
            <sp xml:id="SDZ4-Redna-28-2007-05-30.sp100">

               <speaker>BREDA PEČAN:</speaker>

               <p>Hvala lepa, gospod podpredsednik za besedo in lep pozdrav vsem prisotnim v dvorani,
               zlasti še predstavnikom Ministrstva za zdravje.</p>
               <p>Rad bi povedala, da bom morala pač nekatere stvari, ki smo jih danes že slišali
               ponoviti, vendar se mi zdi, da je to vendarle pomembno. Glede na to, da je Slovenija
               članica cele vrste organizacij, ki so na takšen ali drugačen način že se izrekle in
               pozivale članice, države članice k drugačnemu ali pa izboljšanemu pristopu do
               alternativne in komplementarne medicine, bi rada vendarle ponovno poudarila, da je
               Slovenija članica tako Svetovne zdravstvene organizacije, ki je v svojih strategijah
               apelirala, da nacionalni zdravstveni sistemi vgradijo povezavo med tradicionalno
               medicino, ter komplementarno in alternativno medicino. Prav tako je članica Sveta
               Evrope, ki je pozval članice, da podprejo in pospešijo primerjalne študije in
               raziskovalne programe na področju tradicionalne in komplementarne medicine.
               Resolucija Evropskega parlamenta iz davnega 97 leta, se pravi že deset let je mimo,
               določa status nekonvencionalne medicine, ki od držav članic Evropske unije zahteva,
               naj začnejo s procesi uradnega priznavanja nekonvencionalnih oblik medicine na
               podlagi študij in razvijanja raziskovalnih programov o varnosti in učinkovitosti
               komplementarnih in alternativnih oblik zdravljena.</p>
               <p>Nobena od teh smernic in pozivov ni zadovoljivo vključena v predlog zakona o
               zdravilstvu, nasprotno, zakon postavlja ostro in zelo negativno naravnano ločnico med
               tradicionalno in alternativno medicino. Dejstvo je, da tradicionalna medicina na
               marsikaterem področju intenzivno uporablja metode alternativne medicine, pa ne le
               akupunkture in akupresure, ampak celo vrsto drugih, danes smo slišali, tega niti
               vedela nisem, da baje na Golniku uporabljajo glasbo kot metodo, ki pomaga povečati
               uspešnost zdravljenja, verjetno tradicionalnih metod medicine. In kdo lahko
               zanesljivo trdi, da so metode, ki sta jih uvedla recimo fiziatrija ali psihiatrija v
               celoti znanstveno utemeljene in preverjene, da med njimi ni cele vrste metod, ki jih
               sicer obilno uporabljajo zdravilci ali tisti ljudje, ki se ukvarjajo z alternativno
               in komplementarno medicino, ta zakon pa jih z levo roko razglaša za znanstveno
               nepreverjene in zato mejne ali še kaj slabšega?</p>
               <p>Ena najbolj nemogočih zahtev tega zakona, ki je mimogrede povedano v popolnem
               nasprotju z vsemi tremi dokumenti, o katerih sem prej govorila, je pa ta, da bi se
               zdravniki morali odreči svojemu poklicu in poslanstvu, če bodo opravljali katerega od
               sistemov ali uporabljali katero od metod, ki so drugod v drugih državah del
               zdravstvene dejavnosti in bodo primorani postati zdravilci. Ta razmejitev bi morala
               biti deležna dodatnih poglobljenih analiz, zakon pa bi moral biti zagotovo bolj
               fleksibilen.</p>
               <p>Nobena od pripomb in kritik tega predloga zakona se ni nanašala na nadzor, ki bi ga
               zakon uvedel nad zdravilsko dejavnostjo, ni se nanašala na vodenje evidenc, na
               spremljanje dejavnosti zdravilcev, zato so krivični očitki, da tisti, ki se s tako
               pripravljenim Zakonom o zdravilstvu ne strinjamo nasprotujemo ureditvi področja
               alternativne in komplementarne medicine in preprečevanju mazaštva ali šarlatanstva na
               tem področju. Dejstvo je, da je zdravilstvo v Sloveniji in po svetu vedno bolj
               razširjena metoda ne le zdravljenja, ampak tudi spreminjanja življenjskih navad in
               pomoči pri opuščanju razvad, kar je lahko idealna podpora tradicionalnim medicinskim
               metodam, zato menim, da se je Ministrstvo za zdravje lotilo urejanja področja
               alternativne medicine in komplementarne medicine s popolnoma napačne strani. Zato ne
               bi bilo prav nič odveč, če danes ob glasovanju o Zakonu o zdravilstvu Ministrstvu za
               zdravje jasno povemo, da se mora lotiti priprave Zakona o zdravilstvu, ki bi bilo,
               tudi jaz se strinjam s tem, bolje, da bi se imenoval Zakon o alternativni in
               komplementarni medicini s stališča, ki bi omogočilo povezovanje tradicionalne in
               alternativne ter komplementarne medicine in s tem bolj učinkovitega ob enem pa tudi
               varnejšega zdravljenja bolnikov in bolnic v Sloveniji.</p>
               <p>In še nekaj ob rob tem razpravam; zanimivo je, da marsikdo niti tega ne ve, da so
               zdravstvene storitve tradicionalne medicine v Sloveniji oproščene davka na dodano
               vrednost, medtem ko ta zakon prav uradno poriva zdravilstvo, ki je vendarle del
               medicine, poriva v gospodarsko dejavnost, kar pomeni, da so te storitve obremenjene z
               20% davkom na dodano vrednost. Kaj to pomeni na nek način? Na nek način to pomeni, da
               etablirana, tradicionalna medicina, ljudje, ki delajo na tem področju, morda tudi v
               konkurenčnem boju preprečujejo konkurenčnost alternativne medicine pri zdravljenju
               pacientov. Ta dejavnost tako ali tako verjetno še dolga, dolga leta in desetletja ne
               bo sestavni del zdravstvenega sistema, ne bo financirana iz zdravstvene
               zavarovalnice. Zagotovo pa ni pošteno in korektno, da se obremenjuje z najvišjim
               davkom na dodano vrednost v primerjavi z dejstvom, da klasična medicina,
               tradicionalna medicina, tudi popolnoma zasebna zdravstvena dejavnost, ki je v tem
               primeru tržna dejavnost, ni obremenjena, torej je obremenjena z ničelno stopnjo davka
               na dodano vrednost. Hvala lepa.</p>
            </sp>
            <sp xml:id="SDZ4-Redna-28-2007-05-30.sp101">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bojan Homan. Prosim.</p>
            </sp>
            <sp xml:id="SDZ4-Redna-28-2007-05-30.sp102">

               <speaker>BOJAN HOMAN:</speaker>

               <p>Hvala za besedo. Lep pozdrav vsem prisotnim. Prav je, da se zakon nekako obravnava,
               da se ga nekako potrdi in mu da možnost, da se opravi naslednja obravnava. Veliko je
               bilo na tem področju nerešenega in s tem zakonom vsaj malo dajemo možnost zdravilcem
               oziroma tem skupinam, da se nekako lahko uveljavijo na trgu, da lahko delajo po
               enotnih normah, da se vzpostavi nek minimalen red, ki ga sploh lahko dopuščamo.
               Veliko je bilo pomislekov, kdo je lahko zdravilec, kakšno izobrazbo naj ima
               zdravilec, kdaj lahko začne opravljati z dejavnostjo, kako lahko začne opravljati
               dejavnost in tukaj v tem zakonu so vsaj neke minimalne norme, da se lahko določi kdo
               je zdravilec, kje opravlja dejavnost, kakšno mora imeti minimalno izobrazbo in
               navsezadnje po kakšni ceni lahko opravlja to storitev. Sam bi bil veliko bolj vesel,
               da bi lahko medicina in to zdravilstvo nekako delala z roko v roki ampak vemo, da je
               pri nas zdravstvo še nekako, lahko rečem, toga organizacija in velik napredek je vsaj
               tukaj, da je nekako vsaj za začetek popustilo in bilo pripravljeno to minimalno
               osnovo za sprejem tega zakona o zdravilstvu.</p>
               <p>Sam sem trdno prepričan, da bo sčasoma šlo to zdravilstvo bolj v pozitivno smer in da
               bosta lahko na koncu delala zdravnik in zdravilec z roko v roki. Tukaj vidim
               neskončno, odprto možnost za oba, oba bi lahko delala in bila na koncu boljša, bolj
               priljubljena pri ljudeh. Predvsem tukaj bi rekel v pooperacijskemu zdravljenju imajo
               tukaj razne alternative, homeopatija, akupunktura in že nekako priznane veje
               neskončne možnosti, da se to zdravljenje še izboljša in oplemeniti. Jaz mislim, da
               bodo morali tudi zdravniki nekako sprevideti in povzeti to normo, ki je v tujini že
               priznana in tudi pri nas, še bolj prisluhniti tem trgom, tem trendom, ampak neka
               osnova, minimalna osnova je dana, pogoji so, zakon je za to, da živi, stvar ni
               zabetonirana in se lahko spreminja. Mislim, da za začetek je to neka pohvalna osnovna
               in jo tudi mislim podpreti. Hvala.</p>
            </sp>
            <sp xml:id="SDZ4-Redna-28-2007-05-30.sp103">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Sajovic. <stage>(Ne.)</stage> gospod Aleš Gulič. Prosim.</p>
            </sp>
            <sp xml:id="SDZ4-Redna-28-2007-05-30.sp104">

               <speaker>ALEŠ GULIČ:</speaker>

               <p>Spoštovani predsedujoči, cenjeni predstavniki ministrstva, kolegice in kolegi! Prav
               gotovo bi bilo prav, da bi bilo področje zdravilstva, vračarstva, šamanstva,
               kakorkoli bi že to imenovali v Sloveniji, urejeno. In prav gotovo bi tudi pri nas
               podprli takšen zakon, ki bi to v resnici urejal. Ampak žal, predlog ki je pred nami,
               tega ne ureja. Zelo na kratko, bolj lirično kot epsko bom šel skozi vse te zadeve.
               Namreč v svetu je vendarle neka pot, ki je že začrtana. Namreč govori o tem, da je
               treba ta znanja, te pristope združevati in ne razločevati. Se pravi združevati tako
               imenovano klasično znanstveno medicino in pa tradicionalne medicinske ali zdravstvene
               zdravilne sisteme, metode. Ta predlog, ki je pred nami, pa vztraja pri zelo jasnem
               ločevanju obojega, pa ne samo to, da zelo ločuje, ampak vmes pušča spet nek prostor
               za nekaj, kar bi bilo sivo, črno, ilegalno, slabo. To prav gotovo si niti
               predlagatelj niti zakonodajalec pa tudi ljudje, ki se s tem ukvarjajo in ljudje, ki
               bi bili koristniki tega, ne želimo. Zakon bi se konec koncev lahko imenoval tudi
               drugače, oziroma bi se moral imenovati zakon o tradicionalni komplementarni in
               alternativni medicini ali pa alternativnih oblikah zdravljenja. Takšen kot je, že
               sedajle kot smo poslušali to razpravo, vidimo, da prinaša večjo zmedo, saj so med
               zdravilskimi sistemi našteti tudi tisti, ki jih pa nekateri, ki so končali tako
               imenovane medicinske fakultete zahodne medicine uporabljajo. To so tisti, ki se
               vežejo na tradicionalno kitajsko, indijsko medicino, ki ohranja evropsko tradicijo
               homeopatije in še kaj takega.</p>
               <p>V glavnem že osnovni predmet tega zakona je na nek način nejasen in nedorečen, pa
               zato seveda tudi nesmiseln. To, da je slovensko zdravilstvo porinjeno v neko zelo
               splošno gospodarsko dejavnost je prav gotovo slabo. Tukaj je treba vendarle spraviti
               bliže k temu, čemur rečemo humano, ali pa bliže tej medicini, ki jo štejemo za uradno
               medicino.</p>
               <p>Še ena stvar, ki me tudi moti je ta, da se slovenskim zdravnikom, se pravi tistim, ki
               so končali medicino v Ljubljani ali ki jim je to priznano od kod drugod, ali ki bodo
               končali medicino v Mariboru, ko pride prva generacija ven, da se jim odvzame licenca
               in postanejo potem, mislim to je pa res surovo, osebe, ki so končale medicinsko
               fakulteto. To je tako, kot bi meni zaradi tega ker, recimo, zagovarjam tudi uporabo
               slenga in žargona, ker je to čisto v redu, filozofska fakulteta odvzela licenco
               profesorja slovenskega jezika. To je neumnost. To je edinstvena rešitev, ki kaže
               omaloževalen odnos oblasti do univerze. Pa imamo spet nekaj, kar gre s čisto
               oblastvene pozicije in seveda ta oblast potem lahko regulira čisto vse. To so slabe
               zadeve. Take rešitve, ki puščajo pa na sredini prostor nas pa potem vodijo v to, da
               dobimo spet neko ilegalno ali pollegalno skupino nekih podzdravilcev ali kakorkoli bi
               jim reli, ki bi znali to in ono, pa se jih ne bi dalo nikamor uvrstiti in spet ne
               bili ne podjetniki, se pravi ne bi šli ne v gospodarsko dejavnost, ne v zdravstveno
               in bi lahko vsem tistim, ki se zaradi takšnih ali drugačnih razlogov nočejo odločati
               za tisto kar je uradno, jemali prostor. Spet bi imeli neke nove vrače ali vračarice,
               ki bi prodajale tale znameniti Menartov recept, ki se glasi takole: Liter črnega
               vina, vejica rožmarina, dvakrat na dan po tri praške kinina. To je recept. Tisti, ki
               ste proučevali te zadeve veste čemu služi. Hvala lepa.</p>
            </sp>
            <sp xml:id="SDZ4-Redna-28-2007-05-30.sp105">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Grill.</p>
            </sp>
            <sp xml:id="SDZ4-Redna-28-2007-05-30.sp106">

               <speaker>IVAN GRILL:</speaker>

               <p>Hvala lepa za besedo. Lep pozdrav vsem skupaj! Kot sem že ob prestavitvi stališča
               poslanske skupine omenil, je ta predlog zakona dejansko pomemben in prvi korak k
               temu, da se to neurejeno področje skuša v čim večji meri tudi urediti, da na tem
               področju zavlada red, predvsem pa, da bodo uporabniki tovrstnih storitev deležni
               zaščite in pa tudi varnosti pred neodgovornimi in tudi neprofesionalnimi ponudniki
               tovrstnih storitev.</p>
               <p>Če bi šli sedaj spremljati ali pa analizirati, kakšne zakone ali pa kakšen zakon bi
               želeli imeti izvajalci teh storitev, bi verjetno imeli toliko zakonov, kolikor bi
               bilo izvajalcev, kajti vsak vidi v tem svoj interes oziroma vidi, kje bo na njegovem
               področju sedaj stvar nekoliko bolj urejena, kar bo njemu prispevalo ali pa mu
               narekovalo neke določene postopke ali pa tudi spremembe pri delovanju, kljub temu, da
               bo to peljalo do reda.</p>
               <p>Nekatere pripombe predgovornikov so bile, lahko rečem, umestne ali pa se da o njih še
               razpravljati, nekatere so bile zavajajoče, demagoške, in sem prepričan, da bo po
               današnji obravnavi potem v nadaljevanju oblikovan še kakšen predlog, ki bo potem tudi
               vnesen v same spremembe.</p>
               <p>Če se dotaknem samo nekaj takšnih pripomb, za katere smatram, da so neupravičene.
               Prva je zagotovo ta, kjer nekateri nakazujejo, da je obvezno članstvo v zbornici za
               vsakega izvajalca. Ta zakon tega eksplicitno ne narekuje in tudi potem v posvetovanju
               se je izoblikovalo mnenje in stališče, da obvezno članstvo v zbornici ne bo v zakonu
               določeno. Pomeni, da se bo v zbornico včlanil tisti, ki bo v tem videl interes, svojo
               zaščito, možnost izobraževanja in uveljavljanje interesov z nekim reprezentativnim
               organom. Po drugi strani so bile tudi pripombe, da je zbornica nepotrebna. A ko smo
               imeli številne interesne skupine v razgovorih v poslanski skupini, so pa celo
               nekateri bili mnenja, da bi moralo biti zbornic celo več, da bi bila vsaka bolj ozko
               specializirana glede na dejavnost. Zopet vidimo, da so konflikti ali razmišljanja
               različna. Očitek ali pripomba, da ni narejenih analiz na tem področju. Prepričan sem,
               da so analize bile narejene, vendar kakršnakoli analiza je bila narejena ali pa bi
               bila še narejena, nobena ne bi bila popolno. Kajti če je bilo to področje sedaj
               prepuščeno samemu sebi, pomeni, da je težko razpolagati in tudi pridobiti podatke o
               vsem tem, ki bi služili za objektivno in tudi realno oceno stanja, pa tudi na podlagi
               tega pripravo ustreznih predlogov.</p>
               <p>Očitek, da ta zakon ločuje zdravstvo oziroma tako imenovano komplementarno ali
               alternativno medicino in uradno, deloma lahko to potrdimo, vendar sam tega tako ne
               razumem. Kajti v tem zakonu se želi zdravilstvo, v katero spadata tudi komplementarna
               in alternativna medicina, uokviriti in določiti pravila igre, pa tudi nadzor, ki je
               potreben za to področje.</p>
               <p>Danes in tudi v teh dneh je bilo slišati v medijih tudi očitke raznih društev ali
               predstavnikov zdravilcev iz različnih področjih, ki izražajo nezadovoljstvo do tega
               zakona in ga ne podpirajo. Če povzamemo katere skupine se pritožujejo. Verjetno, da
               predvsem tiste, ki jim bo ta zakon narekoval, da bodo svojo dejavnost morale uokvirit
               v neko področje, ki bo potem tudi bilo regulirano, ki ga bo potem bilo tudi možno
               nadzirati in pa da bodo tudi pacienti imeli oziroma uporabniki teh storitev neko
               zaščito v primeru nestrokovnega in neprofesionalnega dela. Tako, da vsaka tovrstna
               kritika je, v to sem prepričan, posledica nekega subjektivnega gledanja na to,
               iskanje nekih svojih koristi. Vsak bi želel, da se ne posega v že do sedaj pridobljen
               status ali položaj ali na trgu ali pa v tej dejavnosti nasploh.</p>
               <p>Skozi to razpravo in tudi v tem času do naslednje obravnave sem prepričan, kot sem že
               omenil, se bo poiskalo neke rešitve še do tistih členov, ki bi veljalo, da se jih
               dodela, spremeni, da bi bil ta zakon čim boljši. Vendar, s tem bom pa tudi zaključil,
               vsak zakon, ki ga sprejmemo ali v Sloveniji ali v katerikoli drugi državi ni idealen,
               vedno so potrebne spremembe, ki jih narekuje čas, ki jih narekuje tudi praksa, ki jih
               narekujejo spremenjene okoliščine in tako bo tudi v nadaljevanju v prihodnjih letih,
               ta zakon, če ga bomo sprejeli, potreben in tudi deležen tistih sprememb, ki bodo to
               dejavnost pripeljale v takšno stanje, da bodo zadovoljni v čim večji meri tako
               zdravilci, predvsem pa uporabniki. Važno pa je predvsem to, da bodo uporabniki tudi
               imeli možnost zaščite in tudi varnostni.</p>
               <p>Kot sem že omenil bom ta zakon seveda podprl, kot primeren za nadaljnjo obravnavo.
               Hvala lepa.</p>
            </sp>
            <sp xml:id="SDZ4-Redna-28-2007-05-30.sp107">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ljubo Germič. Prosim.</p>
            </sp>
            <sp xml:id="SDZ4-Redna-28-2007-05-30.sp108">

               <speaker>LJUBO GERMIČ:</speaker>

               <p>Hvala lepa za besedo gospod podpredsednik. Lep pozdrav še enkrat.</p>
               <p>Torej, ko smo danes lahko poslušali tole razpravo, je mene razprava prepričala, da
               govorimo o zelo pomembnem področju. Kaj pa si predstavljamo pod zdravilstvo, je pa
               bilo danes zelo težko razumeti, kajti skozi razpravo je bilo mogoče slišati toliko
               različnih izrazov, seveda pa za temi izrazi zelo različno predstavo posameznih
               razpravljavcev, da se meni podkrepljuje bojazen, da ta zakon tako, kot je
               pripravljen, bo ne, da bi dosegel tisti cilj, kateremu bi želeli slediti, da uredi to
               področje, na to področje prinesel še dodatno zmedo. Zakaj govorim na ta način, bom
               poskušal utemeljiti v nadaljevanju.</p>
               <p>Ključna dilema, ki se meni tukaj pojavi, je dejstvo, na kakšen način bomo vrednotili
               pojem vsega dogajanja, ki je izven pojma uradne medicine, kot jo definiramo v
               Sloveniji. Jaz bom poskušal biti kolikor toliko dosleden v terminologiji. Upam, da jo
               bom tudi prav uporabil. In če govorim o tem, kako urediti to področje, se mi zdi zelo
               pomembno, na kakšen način definiramo to polje. Za mene je v izhodišču napačen 2.
               člen. In glede na to, kako definiramo 2. člen, potem sledimo celotni definiciji in
               posledično posameznim ureditvam v nadaljevanju zakona. Kajti ključna dilema, ki se
               meni tukaj pojavlja je, da v 2. členu zapišemo definicijo zdravilstva, torej gre za
               dejavnost, ki jo opravljajo zdravilci za izboljšanje zdravja in kakovosti življenja
               uporabnikov storitev. Seveda s tem ne dopuščamo poseganje v polje zdravljenja. Vsaj
               tako jaz to razumem. In seveda, če ne posegamo v polje zdravljenja, je meni potem
               razumljivo tudi, na kakšen način pripravljate na Ministrstvu za zdravje predloge
               zakonov v nadaljevanju, kajti posledica te definicije je tudi Zakon o zdravniški
               službi, ki popolnoma razmejuje to polje. Kajti v 4. členu govorite, zdravnik ne sme
               uporabljati zdravilske dejavnosti.</p>
               <p>Seveda dr. Marušič, jaz se z vami lahko strinjam, da ste, ko ste se vi vpisal na
               medicinsko fakulteto, ste študiral medicino, ampak jaz bi vam citiral tudi dejstvo,
               ki prihaja iz vaših zdravniških vrst, ki obravnava različne sisteme medicine, ki
               obstajajo danes na svetu. In vi veste, da so v svetu različni sistemi. Pri
               mobilnosti, pri logistiki, ki danes obstaja, seveda pa moramo se v Sloveniji vprašati
               ali želimo soočati različne sisteme ali obstajamo znotraj enega sistema. To je za
               mene vprašanje, kajti če bi živel na Kitajskem, dr. Marušič, mogoče bi študiral
               drugačno medicino. Ampak ali bi za to bil manjši strokovnjak? Ali bi zato imel metode
               zdravljenja, ki jih mogoče danes ne bi mogel dopolnjevati z znanjem, ki ga dobite s
               sprejeto diplomo recimo Medicinske fakultete v Ljubljani in jo potem lahko
               nadgrajujete? To je točno sedaj to temeljno vprašanje. Jaz govorim kot laik, ampak
               kot nekdo, ki bom jutru z vsem svojim vedenjem lahko izbiral, če bom dobil ustrezne
               informacije, ustrezno obliko zdravljenja. Mene preseneča tako trd pristop, jaz sem
               tudi danes tako slišal od različnih razpravljavcev, da je smiselno, da posežemo na
               takšen trd način.</p>
               <p>Jaz bom citiral tudi mnenje, ki ga je sprejel Zdravstveni svet Ministrstva za zdravje
               leta 1998. Tudi ta izjava je zelo zanimiva, ki govori o tem, jaz ne bom vse citiral,
               govori o neurejenosti tega stanja in v tem delu izjave lahko zasledimo tudi
               naslednje: <q>"Država mora preprečiti,"</q> ne uskladiti, urediti, regulirati, kakorkoli,
               <q>"država mora preprečiti delovanje samozvanih zdravilcev, šarlatanov."</q> Seveda tukaj se
               pa sedaj spuščam v diskusijo z vami, gospod državni sekretar, ali je zdravilstvo
               utemeljen izraz, ki ga vi tukaj uporabljate. Kajti, skozi utemeljitev tega izraza
               lahko skozi slovar slovenskega jezika pridemo tudi do utemeljitve, da je pač
               zdravilec nekdo, ki opravlja za osebo, ki zdravi, vendar nima ustrezne poklicne
               izobrazbe. To pomeni, da že z imenom predlagatelji nekako nakazujete, da gre za nekaj
               manj vrednega, tisto kar je potrebno preprečiti po mnenju zdravstvenega sveta. In ko
               se tukaj vprašam zakaj takšno stališče, kajti imamo situacijo, ko reguliramo odnose
               med nekom, ki išče zdravstveno storitev, to smo pacienti, uporabniki in nekoga, ki
               ponuja to zdravstveno storitev. Sprašujem se s strani uporabnika, kaj želim dobiti?
               Dobiti želim celovito ponudbo, torej najboljšo možno ponudbo za reševanje določenega
               mojega problema, ali govorim o zdravljenju, ali govorim o diagnostiki, ali govorim o
               rehabilitaciji. Torej, pokrijemo čim širši spekter.</p>
               <p>In seveda ko tukaj preberem tudi tole zadevo, da govorimo naraščajoči popularnosti
               različnih zdravilskih praks podlegajo ne samo lahkoverni naivneži, ampak vse bolj
               tudi inteligentni in izobraženi ljudje. Torej, mnenje zdravstvenega sveta, torej ne
               samo naivneži, tudi izobraženi ljudje. Včeraj sem bil na enem zanimivem dogodku. Šlo
               je za predavanje Terapevtsko postenje, gre za medicinsko utemeljenost prehranskega
               razstrupljanja, predava dr. Andreas Buchinger, doktor medicine internist, je vodja
               medicinskega programa terapevtskega oddelka na Kliniki Dr. Otto Buchinger v Bad
               Pyrmont v Nemčiji. Poglejte zanimivost! Tam sva se znašla, moja malenkost, pa tudi
               ugleden evropski poslanec, gospod Peterle, nekdo, ki v Evropskem parlamentu
               organizira zelo široko podporo United Against Cancer, in ne mi reči, kako naivni so
               ljudje, ki so prišli v to dvorano, ki je bila polna, ki so lahko poslušali predavanje
               nekoga, ki ima v izhodišču medicinsko izobrazbo, torej, doktor medicine internist.
               Ampak predava o medicinski utemeljenosti prehranskega razstrupljanja. In seveda zdaj
               vas vprašam, predlagatelje, peti odstavek Zakona o zdravniški službi pravi: <q>"Zdravnik
               ne sme opravljati zdravilske dejavnosti."</q> To pomeni, da vsi ljudje, ki so včeraj tja
               prišli, dovolimo si naivneže, dovolimo si tudi ljudi, ki so zavedeni, pa imajo nekaj
               soli v glavi, torej pravzaprav niso upravičeni, da bi imeli doma takšnega
               strokovnjaka. Kajti nekdo, ki bo imel izobrazbo in diplomo medicinske fakultete, ne
               bo mogel nadgraditi svojega znanja z nečim, kar je mogoče že utemeljeno. In ta
               klinika v Nemčiji obstaja od leta 1920. Seveda, tu so zdaj te dileme, gospod državni
               sekretar, ko govorite o tem, da je utemeljenost ločnice med uradno medicino in
               popolnoma odprtim poljem, pri čemer govorim o tem, da v svetu lahko najdemo različne
               zdravstvene sisteme.</p>
               <p>Glejte, jaz ne verjamem, da 4. člen ustrezno zapisuje to, kar želite pokriti s tem
               zakonom. In ne verjamem, da boste z ustanovitvijo zbornice, ki mora biti ustanovljena
               v treh mesecih, pokrili to, česar ministrstvo do zdaj ni naredilo, torej, analize in
               ocene stanja na tem področju. Kako boste ustanovili zbornico? Kako boste ustanovili
               zbornico, če niste bili sposobni urediti inventure na tem področju? Kako? Kdo se bo
               prepoznal v okviru določil tega zakona ali kdo se ne bo prepoznal v okviru tega
               zakona, kjer v 4. členu govorite o tem, da pri zdravilskih sistemih govorite o
               tradicionalnem kitajskem zdravilstvu, ajurvedi, homeopatiji in drugih zdravilstvih,
               in na osnovi tega potem izpeljujete tudi zdravilske metode. Kako? Ali bo ta zbornica
               legitimna? Ali se bodo prepoznali vsi? In če te evidence zdaj na ministrstvu nimate,
               kajti vi skličete ustanovitveni sestanek te zbornice, se sprašujem o lahkovernosti
               tistih, ki danes mislijo, da bo ustanovitev te zbornice zelo enostavna in da boste že
               naredili vse potrebno za to, da do te zbornice pridemo.</p>
               <p>Seveda komentiral bi tudi mnenje izvajalca teh storitev, ki so govorili, da seveda v
               javni razpravi niso mogli celovito sodelovati oziroma da določene vsebine, ki jih
               pokriva ta zakon v okviru delovne skupine sploh niso bile na mizi. Torej, mi imamo
               uradne zapise teh oblik združenj, ki govorijo o tem, da določene rešitve, ki so danes
               ključne za zakon, sploh niso bile na mizi in niso bile predmet razprav. In seveda
               tukaj je pri meni temeljno izhodišče, ki je po mojem vedenju zgrešeno. Če, gospod
               minister, gre za zaščito denarja v sistemu zdravstvene blagajne in to namenjate
               striktno samo za obstoječi zdravstveni sistem v okviru uradne medicine, potem je
               treba to povedati. Jaz lahko razumem, da je tudi to argument, da seveda imate mošnjo,
               ki je težka, kolikor je težka in seveda tisti, ki so danes plačani iz vsega sistema,
               z vsemi argumenti prizadevajo za to, da ni nobenih možnih delitev te vreče. Jaz tudi
               to lahko razumem. Ampak vi kot ministrstvo se morate seveda prioritetno postaviti na
               stališče v bran naslednje trditve. Torej, da je pravica do zdravja in do
               zdravstvenega zavarovanja temeljna človekova pravica, torej, gre za posameznika, ki
               mu sistem služi samo za to, da uresničuje to temeljno pravico. In ta temeljna pravica
               mora biti združba vsega vedenja, ki danes na polju zdravstvenih znanj, različnih
               sistemov eksistira in tukaj je vaša vloga, da to regulirate. In jaz mislim, da to v
               tem zakonu regulirate slabo. In, ker veste, da to regulirate slabo, brigo prenesete
               na zbornico. Zbornica, ki bo zdaj pa naenkrat uredila, evidentirala, se popisala, v
               trenutku ne bo več mazaštva, se je pokesala in uredila te zadeve, namesto vas. Jaz
               mislim, da gojite iluzije in seveda na drugi strani doživljate okope. Kako je danes
               razumeti zapisano izjavo v Delu, da bodo tisti, ki izvajajo, ponujajo te storitve,
               šli v ilegalo. Ni možna rešitev v treh mesecih. In seveda jaz ne morem deliti
               iluzije, ki jo danes tukaj v bran tej iluziji govorijo poslanci vladajoče koalicije,
               da bodo s spremembami, ki jih bomo uvedli tako in tako uredili vsebino tega zakona.
               Praksa kaže drugače. Jaz ne pričakujem, razen po mnenju Zakonodajno-pravne službe, če
               bo treba kaj urejati s pravnega vidika, kakršnekoli konceptualne, vsebinske spremembe
               s strani vladajoče koalicije. In vse pripombe, ki jih mi danes tukaj dajemo, vsa
               zainteresirana javnost, ki o tem govori, seveda ne bodo uslišane. Kajti, če bi bile
               uslišane, potem bi bil zakon pripravljen v drugačni vsebini.</p>
               <p>In seveda tukaj je sedaj moja dilema, ki je ključna v izhodišču. Ali dovolimo temu
               sistemu, da prihaja tudi na polje zdravljenja? Zakon je napisan tako, da ne. In
               naslednji zakoni, ki bodo sledili in ki jih ministrstvo pripravlja, to samo
               potrjujejo. In seveda, če bo tukaj v tej točki možno narediti drugačen pristop, potem
               bo vsebina tega zakona tudi popolnoma drugačna.</p>
               <p>Jaz ne bom ponavljal tega, da gremo kot unicum nasproti recimo smernicam Svetovne
               zdravstvene organizacije, resolucijam Evropske unije, ki govori o tem, da naredimo
               napor in akcpetirajmo po čim širši strokovni razpravi vse to, kar se še ponuja v
               zaščito tistega, ki te storitve uporablja, zato da uredimo bolj pregleden in
               reguliran in razumljiv in v praksi uresničljiv sistem.</p>
               <p>Jaz bi na koncu komentiral še samo na eno dejstvo, ki je za mene zelo čudno in bo
               zelo zanimivo slišati, na kakšen način bomo to uspeli razlagati recimo v mednarodni
               javnosti. Tradicionalna kitajska medicina, jaz mislim, da mi boste tukaj pritegnili,
               da je več stoletij uradno nekako sprejet ta termin in ta termin se je uspel
               uveljaviti tudi s strani Svetovne zdravstvene organizacije, torej gre za
               tradicionalno kitajsko medicino. Poglejte, kaj smo mi pripravljeni narediti, da v
               zakon zapišemo, razen, če ne mislimo popolnoma nekaj drugega, da gre za tradicionalno
               kitajsko zdravilstvo. Seveda, jaz bi rad slišal nekoga v Sloveniji, ki bo milijardi
               in tristo milijonov Kitajcem razlagal, da pa je za nas zdravilstvo isto kot
               tradicionalna kitajska medicina, ali bo šlo za to, da ne vemo o čem govorimo, ali pa
               bomo razlagali, kako mi unikatno razumemo to kar oni to počnejo v okviru svojega
               zdravstvenega sistema, ki je drugačen od našega, recimo že stoletja in stoletja.</p>
               <p>In na koncu bi samo končal s tem. Zdravniki danes položite tako imenovano zaobljubo,
               Hipokratovo prisego. Ta Hipokratova prisega ima dolgo brado, saj je Hipokrat živel od
               leta 462 do 377 p.n.š. Jaz mislim, da takrat ni bilo znanstveno utemeljene medicine,
               ampak šlo je za vrednoto. In skozi razvoj lahko ugotovite, da se je zgodilo marsikaj
               in razumevanje te Hipokratove prisege, dovoljujem si to oceniti kot laik, pomeni vsa
               delovanja za to, da se pomaga nekomu, da se ohranja, krepi zdravje ali da se to
               zdravje ponovno dosega. In zato, gospod državni sekretar, kolegice in kolegi, ne
               verjamem, ob vseh teh dilemah, da je to besedilo zakona možno nadgraditi tako z
               amandmaji, da bomo lahko odgovorili na to dilemo. Če na te dileme ne moremo
               odgovoriti, potem s potrditvijo tega zakona danes v tem parlamentu rečemo, to ni
               dilema, pristajamo na to, da je ločnica ostra in hkrati široki slovenski javnosti
               sporočamo, da tisti, ki bo na trgu iskal najboljše možne rešitve za krepitev,
               ohranjanje in za doseganje svojega zdravja, ne bo mogel to dosegati na korekten
               način. Tukaj se mi zdi ključna dilema. Seveda boste pa rekli <q>"out of pocket"</q> torej
               plačaj iz svojega žepa tisto, kar bo ločeno iz uradne medicine. In samo to kar to
               velja danes, da bi naredili korak zbližanja, temu danes še vedno ne bo mogoče. Zato
               tudi postavljate vso to vsebino na temelj gospodarske dejavnosti.</p>
               <p>Jaz še vedno predlagam, kolegice in kolegi, da zavrnitev tega zakona bi pomenila
               ponovno pretehtanje teh argumentov, možnost postavitev izhodišč, ciljev tega zakona
               na drugačno osnovo in potem možnost sprejeti zakon, ki bo to področje dejansko
               uredil. V drugačnem primeru z najboljšimi željami mislim, da tega cilja ne bo moč
               doseči. Hvala lepa.</p>
            </sp>
            <sp xml:id="SDZ4-Redna-28-2007-05-30.sp109">

               <speaker>PODPREDSEDNIK MAG. VASJA KLAVORA:</speaker>

               <p>S tem je seznam prijavljenih razpravljavcev izčrpan. Besedo dajem še predlagatelju.
               Izvolite gospod državni sekretar.</p>
            </sp>
            <sp xml:id="SDZ4-Redna-28-2007-05-30.sp110">

               <speaker>DORJAN MARUŠIČ:</speaker>

               <p>Hvala, gospod podpredsednik. Ker sem bil skoraj da izzvan, bi samo na kratko
               repliciral in še nekaj dodal.</p>
               <p>Ja, res je. Ko sem zaključil medicinsko fakulteto, sem pridobil diplomo in priznano
               sem imel znanje za delovanje na področju medicine v prejšnji državi, v Jugoslaviji. V
               kolikor bi želel to dejavnost opravljati kje drugje, bi moral iti po uradnih
               postopkih. Sem prepričan, da so vam poznani kot, predsednik odbora za zdravstvo,
               regulativa pač. V evropskem prostoru je doseženo prepoznavanje in z vstopom Slovenije
               v Evropsko unijo se mi je razširil prostor delovanja, se pa opravičujem, ker ne vem,
               če bi smel početi to dejavnost tudi na Kitajskem. Tja moje ambicije niso segle. Bi se
               pač moral pozanimati, vendar so verjetno Kitajska in druge države pač postavile
               določeno regulativo zahtevanih znanj, da lahko zdravnik opravlja to njihovo dejavnost
               tudi v njihovi državi. Tako pač države urejujejo. Po razpadu Jugoslavije, morajo
               tisti zdravniki, ki so kasneje pridobili znanje na medicinski fakulteti, iskati
               določen postopek, da smejo to početi v slovenskem zdravstvenem sistemu oziroma
               kasneje tudi v evropskem prostoru. Evropska unija se je zavedala, kako pomemben je
               poklic zdravnika, zdravnice, zobozdravnika, zobozdravnice in postavila tudi
               regulative, medsebojno prepoznavanje. In se zavedala kako pomembna je medicina, ki pa
               je odprta veda in tu se razlikujemo v pogledih. Medicina je dejansko nastajala preko
               nekih izkustvenih znanj v preteklosti, govoriva stoletja, pa ne bom šel na področje
               drugih pripoznanih strokovnjakov, Galileja in podobnih, ki so orali ledino na tem
               področju, ampak dejansko ne na zdravstvu, ampak na drugem. Ampak dejansko izkustveno
               se je dopolnjevala in je postala znanstvena veda in metodo vgradi v svoj sistem kadar
               je preverljiva in ponovljiva in izboljša zdravje. Tudi v Sloveniji imamo izdelan
               postopek. In ko je taka metoda pripoznana, je uvrščena tudi tja, kamor ste vi želeli,
               torej v košarico pravic iz obveznega ali pa tudi prostovoljno zdravstveno zavarovanje
               v celotno pravico iz zdravstvenega naslova. In tako nedolgo tega je akupunktura
               pripoznana, hipnoterapija, ki ste jo prej omenjali in še nekatere druge, ki jih lahko
               predlagali katerikoli državljani in državljanke te države, šla skozi protokol, bila
               pripoznana kot metoda zdravljenja in je bila umeščena. In tu smo odprti. Kadarkoli se
               bo to zgodilo bo lahko tudi umeščena v zdravstveni sistem.</p>
               <p>S postavitvijo tega zakona pa postavljamo področje zdravilstva. In tu se nekoliko
               razlikujemo v pogledih. Mi mislimo, da s prehodnih obdobjem, dokler se zdravilska
               zbornica ne bo vzpostavila, bo ministrstvo s svojimi aktivnostmi, s podzakonskim
               aktom dopustilo, da se bo postavil seznam zdravilskih metod in sistemov. Odprto,
               torej s pomočjo njihovih pristopov, vedenja, znanja in podobnega, bodo postavili
               seznam tistih zdravilskih sistemov, metod, ki se bodo lahko uporabljale na področju
               zdravilstva. V kolikor bo ena od teh metod dokazano izboljševala zdravljene in bo
               lahko šla skozi prepuščene metode pripoznavanja tehnologij v slovenskem, pa verjetno
               tudi v evropskem prostoru, bo potem šla prek ustreznega protokola in bo umeščena v
               zdravstveni sistem v Sloveniji, ki ga koordinirajo zdravniki in zdravnice,
               zobozdravniki in zobozdravnice in potem vključena v ta sistem.</p>
               <p>Zakon o zdravniški službi pa to urejuje na ta način, kot tudi do sedaj, da seveda
               zdravniki in zdravnice morajo delovati v skladu z doktrino. V kolikor ne delujejo v
               skladu z doktrino oziroma se poslužujejo tistih metod, ki niso pripoznane kot metode,
               ki so veljavne na področju medicine, seveda so ob licenco, ostanejo diplomirani
               oziroma doktorji medicine in seveda lahko delujejo tudi na drugih področjih oziroma
               lahko delujejo na področju zdravilstva, v kolikor bodo tam pridobili ustrezna znanja,
               vedenja in potem delovali kot zdravilci, ali pa bodo delovali v zdravstvenem sistemu
               na drugih pozicijah, ki jih ponuja ta sistem.</p>
               <p>Skratka, težko bi govoril, da postavljamo tako ločnico, da ni možnega prehoda - je,
               ampak mora sodelovati določena pravila. Lahko da bodo na področju zdravilstva ti
               principi določanja zelo odprti, da bo praktično vsaka metoda zdravilstva v svetu v
               Sloveniji pripoznana kot taka in bo umeščena preko podzakonskega akta in kasneje v
               zdravilski zbornici kot taka, da jo bodo lahko izvajali in se bo izvajala na tem
               področju.</p>
               <p>Skratka, želeli smo ohraniti sedanjo postavitev zdravstvenega sistema v Sloveniji,
               kjer vemo, kdo je nosilec dejavnosti, in na drugi strani postaviti področje
               zdravilstva, ki se bo verjetno v času dopolnjeval z vsemi zdravilskimi sistemi,
               metodami, ki so prepoznani, v kolikor pa bodo nekatere prepoznane kot veljavne metode
               zdravljenja po principih, ki veljajo na področju medicine, se jih bo lahko umeščalo v
               sistem kot tudi do sedaj. Toliko zaenkrat. Hvala.</p>
            </sp>
            <sp xml:id="SDZ4-Redna-28-2007-05-30.sp111">

               <speaker>PODPREDSEDNIK MAG. VASJA KLAVORA:</speaker>

               <p>Ker čas, določen za razpravo, še ni potekel, sprašujem, ali želi na podlagi prvega
               odstavka 71. člena poslovnika zbora še kdo razpravljati? Prijava teče. Besedo ima
               gospod mag. Sajovic. Izvolite.</p>
            </sp>
            <sp xml:id="SDZ4-Redna-28-2007-05-30.sp112">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo.</p>
            </sp>
            <sp xml:id="SDZ4-Redna-28-2007-05-30.sp113">

               <speaker>PODPREDSEDNIK MAG. VASJA KLAVORA:</speaker>

               <p>Pet minut.</p>
            </sp>
            <sp xml:id="SDZ4-Redna-28-2007-05-30.sp114">

               <speaker>MAG. BORUT SAJOVIC:</speaker>

               <p>Hvala lepa. Spoštovane kolegice, kolegi, predlagatelji! Seveda smo pred zanimivo
               temo, najbolj enostavno je neko področje tudi napasti pa skritizirati. In temu
               področju se brez dvoma da veliko očitati, vendar na eni strani jaz ocenjujem kot
               pozitivno in pogumno, da smo se tega področja vsi skupaj, ki v Sloveniji je, obstaja,
               enkrat lotili in brez dvoma bomo na koncu te razprave, ne glede na izid glasovanja, o
               tem vedeli vsi nekaj več in pa imeli neko možnost, v katero smer iskati boljše in
               dobre rešitve.</p>
               <p>Ko sem začel študij veterinarske medicine je bilo tam eno od osnovnih načel, so
               rekli: <q>"Primuni non nocere"</q>. To se pravi, najprej ne škodovati. Seveda, v Sloveniji
               bi lahko zabeležili tudi nekaj primerov tistih, ki so nekje na koncu neuspešnih
               terapij, takšnih ali drugačnih, prišli do tega, da jim to zdravljenje ni koristilo,
               vendar od nas, ne politikov, od strani vseh državljanov, ki postavljamo zdravje kot
               vrednoto čisto na mestu na vrhu vrednostne lestvice, je naprej to, da pri sebi
               naredimo razmislek, komu in v kakšne roke bomo to zdravje dali na tak in drugačen
               način. Ta neka vzporedna, pa ne medicina, če lahko rečemo, zdravilstvo, kljub temu da
               se mi zdi, da bi izraz lahko bil tudi drugačen, izkorišča neke slabosti in neke
               težave, ki jih očitno ima v tej državi - in ne samo v tej državi, še marsikje tudi -
               aktualna medicina in aktualno zdravstvo. Seveda, njim v prid gre pa ena velika
               trditev, ki pravi, da rečem po naše, <q>"zdravnik zdravi, narava pozdravi"</q>. Seveda ta
               človeški organizem ima fantastično možnost avtoregeneracije in tudi samoozdravljenja
               in marsikaj, česar uradna medicina ne pozdravi ali pa ni imela možnost pozdravi, se
               pripiše kot pozitiven rezultat tudi zdravilstvu. Znan je tisti razmislek, da prehlad
               zdravimo s pomočjo zdravnika en teden, če si ga pa zdravimo sami ali pa, če bi rekli,
               da smo sami svoj zdravilec, pa ta zadeva traja sedem dni. Rezultat na koncu je v obeh
               primerih enak.</p>
               <p>Kljub vsemu pa mislim, da bi bilo potrebno področje do neke mere urediti. Če bi me
               seveda pred 10-imi leti vprašali na to temo, takrat bi samo zamahnil z roko in rekel,
               kaj mi bo to. Danes pa moram reči, da sem se v življenju srečal z ljudmi, za katere
               sem prepričan, da jim je zdravilstvo na takšen ali drugačen način pomagalo. Če ne
               drugega, dali so jim vsaj moralno, psihično oporo, vzeli so si zdravilci čas za njih,
               bili so naročeni, plačali so svojo storitev, zdravilec je imel neskončno dobre volje,
               neskončno časa, tudi večkrat jih je bil pripravljen ponovno naročiti. Seveda velika
               večina od njih, ne pa vsi, so jim bili to pripravljeni to tudi zaračunati. Pozitivne
               izkušnje imam predvsem s tistimi in poznam jih kar nekaj, ki za svoje delo in pa
               dejavnost ne vzamejo niti evra, niti stotina, ljudem pa v trenutkih stiske in pa
               težave brez dvoma nudijo pomoč in pa oporo. In če bomo v tej smeri našli rešitev,
               potem smo naredili brez dvoma nekaj dobrega. Je pa vedno in vsakič taka razprava en
               velik rumen karton, tudi v prvi vrsti, ker smo v Sloveniji, za slovensko zdravstvo
               ...<stage>/Opozorilni znak za konec razprave./</stage>... Pa razmislimo, da odpremo prostor in pa se
               pogovorimo, kaj narediti in kaj dati ljudem, da bodo s tistim uradnim zdravstvom bolj
               zadovoljni, da bo imelo za njih več časa, več pozornosti in več skrbi, potem bomo pa
               mogoče zdravilstvu, ki ga pa moramo seveda tudi urediti - in temu pa namenjam
               pohvalo, da ste se tega lotili - zdravilstvu namenjali manj časa. Hvala lepa.</p>
            </sp>
            <sp xml:id="SDZ4-Redna-28-2007-05-30.sp115">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. O predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje zbora odločali danes v
               okviru glasovanj, to je čez pol ure. S tem prekinjam to točko dnevnega reda.
               Prekinjam sejo zbora, ki jo bomo nadaljevali ob 15.35.</p>
               <stage type="time">(Seja je bila prekinjena ob 15.03 in se je nadaljevala ob 15.35.)</stage>
            </sp>
            <sp xml:id="SDZ4-Redna-28-2007-05-30.sp116">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo sejo zbora. Prehajamo na glasovanja
               zbora o predlogih odločitev. Poslanke in poslance prosim, da preverijo delovanje
               svoje glasovalne naprave.</p>
               <p>Nadaljujemo <title>prekinjeno 7. točko dnevnega reda - to je z druga obravnava predloga
                  zakona o priložnostnih kovancih.</title> Prehajamo na odločanje o vloženih
               amandmajih. Prehajamo na odločanje o prvem amandmaju Poslanske skupine SNS k 4.
               členu. Glasujemo. Navzočih je 53 poslank in poslancev, za jih je glasovalo 10, proti
               38.</p>
               <p><stage>(Za je glasovalo 10.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o drugem amandmaju Poslanske skupine SNS k 4. členu.
               Glasujemo. Navzočih je 61 poslank in poslancev, za jih je glasovalo 15, proti 41.</p>
               <p><stage>(Za je glasovalo 15.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o tretjem amandmaju Poslanske skupine SNS k 4. členu.
               Glasujemo. Navzočih je 62 poslank in poslancev, za jih je glasovalo 10, proti 44.</p>
               <p><stage>(Za je glasovalo 10.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o četrtem amandmaju Poslanske skupine SNS k 4. členu.
               Glasujemo. Navzočih je 62 poslank in poslancev, za jih je glasovalo 15, proti 42.</p>
               <p><stage>(Za je glasovalo 15.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SNS k 12. členu. Glasujemo.
               Navzočih je 58 poslank in poslancev, za jih je glasovalo 11, proti 42.</p>
               <p><stage>(Za je glasovalo 11.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Ker k dopolnjenemu predlogu zakona ni bi sprejet noben amandma, bo zbor v skladu s
               139. členom poslovnika zbora glasovanje o predlogu zakona opravil v petek, 1. junija
               2007, po končanih glasovanjih. S tem prekinjam to točko dnevnega reda.</p>
               <p>Nadaljujemo s <title>prekinjeno 9. točko dnevnega reda,</title> to je z <title>obravnavo
                  Predloga zakona o spremembah in dopolnitvah zakona o obveznih zavarovanjih v
                  prometu - po skrajšanem postopku.</title> Prehajamo na tretjo obravnavo predloga
               zakona. Ker v drugi obravnavi amandmaji niso bili vloženi, amandmajev v tretji
               obravnavi ni možno vlagati, zato prehajamo na odločanje o predlogu zakona. Na podlagi
               petega odstavka 140. člena poslovnika zbora vas obveščam, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen. Glasujemo. Glasovanje teče.
               Glasovalo je 68 poslank in poslancev, za je glasovalo 62, proti 3.</p>
               <p><stage>(Za je glasovalo 62.)</stage> <stage>(Proti so glasovali 3.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>V zvezi s prekinjeno <title>4. točko dnevnega reda</title> vas obveščam, da bo zbor v
               skladu s 139. členom Poslovnika zbora, glasovanje o <title>Predlogu zakona o varstvu
                  potrošnikov pred nepoštenimi poslovnimi praksami</title> opravil jutri, v četrtek 31.
               maja 2007, v okviru glasovanj.</p>
               <p>Nadaljujemo s <title>prekinjeno 13. točko dnevnega reda</title>, to je s <title>prvo
                  obravnavo Predloga zakona o zdravilstvu</title>. Prehajamo na odločanje o naslednjem
               predlogu sklepa: Predlog zakona o zdravilstvu - prva obravnava - je primeren za
               nadaljnjo obravnavo. Glasujemo. Glasovanje teče. Glasovalo je 69 poslank in
               poslancev, za je glasovalo 41, proti 25.</p>
               <p><stage>(Za je glasovalo 41.)</stage> <stage>(Proti 25.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen
               Odboru za zdravstvo kot matičnemu delovnemu telesu v drugo obravnavo. S tem
               zaključujem to točko dnevnega reda.</p>
               <p>Nadaljujemo s <title>prekinjeno 2. točko dnevnega reda</title>, to je s <title>tretjo
                  obravnavo Predloga zakona o spremembah in dopolnitvah zakona o Ustavnem sodišču</title>. Državni zbor je v torek, 29. maja 2007, opravil drugo obravnavo navedenega
               predloga zakona. Ker k dopolnjenemu predlogu zakona amandmaji niso bili vloženi,
               amandmajev v tretji obravnavi ni možno vlagati. Ker je zaradi sprejetih amandmajev na
               matičnem delovnem telesu predlog zakona neusklajen, je Vlada predložila uskladitveni
               amandma, ki ste ga prejeli na klopi. V zvezi z usklajenostjo zakona dajem na podlagi
               140. člena poslovnika zbora besedo predstavniku Vlade. Izvolite, gospod minister.
            </p>
            </sp>
            <sp xml:id="SDZ4-Redna-28-2007-05-30.sp117">

               <speaker>DR. LOVRO ŠTURM:</speaker>

               <p>Hvala za besedo, gospod predsedujoči. Spoštovane poslanke in poslanci! Vlada predlaga
               uskladitveni amandma pretežno tehnične narave, ki se nanaša na 30. člen predloga
               zakona, ki je bil v obravnavi na matičnem delovnem telesu spremenjen. Popraviti je
               namreč treba uvodno besedilo 30. člena, ki se mora nanašati na tri člene in ne na dva
               člena, ter napačno sklicevanje v drugem odstavku 55.c člena predloga zakona.
               Napovedno besedilo 30. člena Predloga zakona o spremembah in dopolnitvah zakona o
               Ustavnem sodišču se spremeni tako, da se glasi: <q>"Za 55. členom se dodajo novi 55.a,
               55.b in 55.c člen, ki se glasijo: ..."</q> V drugem odstavku 55.c člena pa se besedilo
               55.a člena nadomesti z besedilom 55.b člena. Hvala lepa.</p>
            </sp>
            <sp xml:id="SDZ4-Redna-28-2007-05-30.sp118">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želijo besedo poslanke in poslanci? Prijava teče, pet minut razprave na
               posameznika. Gospod Anton Kokalj, imate besedo.</p>
            </sp>
            <sp xml:id="SDZ4-Redna-28-2007-05-30.sp119">

               <speaker>ANTON KOKALJ:</speaker>

               <p>Gospod predsednik, lahko razpravljam o obrazložitvi glasu glede zakona ali samo o
               amandmaju? Samo o amandmaju...</p>
            </sp>
            <sp xml:id="SDZ4-Redna-28-2007-05-30.sp120">

               <speaker>PODPREDSEDNIK MAG. VASJA KLAVORA:</speaker>

               <p>Oprostite, samo o amandmaju.</p>
            </sp>
            <sp xml:id="SDZ4-Redna-28-2007-05-30.sp121">

               <speaker>ANTON KOKALJ:</speaker>

               <p>Bom potem obrazložil glas. Hvala, se odpovedujem.</p>
            </sp>
            <sp xml:id="SDZ4-Redna-28-2007-05-30.sp122">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Samo Bevk. <stage>(Ne.)</stage> Želi še kdo razpravljati? Če ne, zaključujem
               razpravo.</p>
               <p>Prehajamo na odločanje o uskladitvenem amandmaju Vlade k 30. členu. Glasujemo.
               Glasovalo je 65 poslank in poslancev, za 57, proti nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je uskladitveni amandma sprejet.</p>
               <p>Prehajamo na odločanje o predlogu zakona. Prijava za stališča poslanskih skupin teče.
               Gospod Anton Kokalj, imate besedo.</p>
            </sp>
            <sp xml:id="SDZ4-Redna-28-2007-05-30.sp123">

               <speaker>ANTON KOKALJ:</speaker>

               <p>V imenu poslanske ne bi, bi potem v svojem imenu. Hvala.</p>
            </sp>
            <sp xml:id="SDZ4-Redna-28-2007-05-30.sp124">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa za izčrpen komentar. Gospa Darja Lavtižar Bebler.</p>
            </sp>
            <sp xml:id="SDZ4-Redna-28-2007-05-30.sp125">

               <speaker>DARJA LAVTIŽAR BEBLER:</speaker>

               <p>Hvala lepa za besedo. Bom pa jaz torej v imenu Poslanske skupine Socialnih demokratov
               povedala naše stališče. Mi bomo ta zakon podprli, čeprav moram poudariti, da nismo v
               celoti z njim zadovoljni. Menimo pa, da bo vendarle v določeni meri popravil
               slabosti, ki so sedaj bremenile zaradi neprimernega zakona predvsem Ustavno sodišče
               samo neposredno. Menimo oziroma bojimo se, da je bil vendarle ta zakon premalo
               preučen, tako strokovno kot morda tudi premalo pretehtan, in ne docela in v
               popolnosti dograjen tako, kot bi to bilo treba. Bojimo se tudi, da bo zaradi teh
               sprememb, čeprav je bil namen drugačen, toliko več in toliko prej se število naših
               državljanov, ki se bodo napotili na Evropsko sodišče za človekove pravice v
               Strasbourg, povečalo.</p>
               <p>Namreč, nisem prepričala, da je docela ta sprememba zakona v skladu s protokolom
               številka 14 k Evropski konvenciji o človekovih pravicah, čeprav ta protokol zaenkrat
               še ni bil ratificiran s strani Ruske federacije, ta ratifikacija je zaenkrat
               obljubljena, in torej ta protokol še ni stopil v veljavo, vendar pa je bil njegov
               namen ta, da bi že v državah članicah Sveta Evrope poiskali ustrezna zdravila za to,
               da se omeji število tožb na Evropsko sodišče za človekove pravice s strani
               državljanov članic držav Sveta Evrope.</p>
               <p>Torej bojim se, da ta zakon ne bo prinesel tistih ciljev in smotrov, ki smo jih
               želeli s tem doseči. Ampak vendarle, naša poslanska skupina ga bo podprla. Hvala.
            </p>
            </sp>
            <sp xml:id="SDZ4-Redna-28-2007-05-30.sp126">

               <speaker>PODPREDSEDNIK MAG. VASJA KLAVORA:</speaker>

               <p>Hvala gospa Lavtižar - v imenu Poslanske skupine SD. Odpiram ponovno prijavo.</p>
               <p>Gospod dr. Marko Pavliha, izvolite.</p>
            </sp>
            <sp xml:id="SDZ4-Redna-28-2007-05-30.sp127">

               <speaker>DR. MARKO PAVLIHA:</speaker>

               <p>Hvala lepa za besedo. Tudi sam bom zakon podprl. Ponovno pa opozarjam, da gre za
               zdravljenje resnega zobobola z aspirinom namesto s korenitim posegom v obolelo
               dlesen, torej v spremembo ustave Na to opozarja sam predsednik Ustavnega sodišča, na
               to opozarjajo številni strokovnjaki. Gre pa za naslednja področja.</p>
               <p>Prvič, treba bi bilo ukiniti nekaj pristojnosti samega sodišča, ki dobesedno vpijejo
               v nebo in jih druge države ne poznajo, na primer odločanje o sporih v pristojnostmi
               med lokalnimi skupnostmi in državnimi organi, ali med samimi lokalnimi skupnostmi,
               ali pa med sodišči in državnimi organi. Drugič, Ustavno sodišče bi moralo imeti več
               diskrecije pri presojanju, ali naj določeno ustavno pobudo ali ustavno pritožbo vzame
               v obravnavo. Tretjič, kar je tudi zelo pomembno, predpisati bi morali dvotretjinsko
               večino za spremembe tovrstnega zakona in tudi za sprejemanje drugih zakonov, ki
               dajejo Ustavnemu sodišču dodatne pristojnosti. Naj omenim, recimo, samo zakon o
               lokalni samoupravi.</p>
               <p>Prav tako menim, da bi bilo treba spremeniti dosedanji način imenovanja oziroma
               volitve ustavnih sodnikov, ki je precej sporen in precej enkraten v primerjavi z
               drugimi državami. Razmisliti pa bi veljalo tudi, ali je obstoječe število ustavnih
               sodnikov odgovarjajoče in seveda ali je tudi mandat, ki je predpisan,
               odgovarjajoč.</p>
               <p>Kot rečeno, zakon bom podprl, ker gre za korak naprej. Upam in verjamem, da bo
               prispeval k zmanjšanju sodnih zaostankov na tem, lahko rečemo, četrtem vrhu oblasti.
               Ampak ponovno pozivam in prosim ministra, da razmisli o tem, kar sem mu sugeriral že
               med splošno obravnavo, da organiziramo mednarodni posvet, kjer se pogovorimo počasi
               in preudarjeno o morebitnih ustavnih spremembah. Hvala lepa.</p>
            </sp>
            <sp xml:id="SDZ4-Redna-28-2007-05-30.sp128">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Boštjan Zagorac.</p>
            </sp>
            <sp xml:id="SDZ4-Redna-28-2007-05-30.sp129">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Sam predloga zakona ne bom podprl, in sicer
               zaradi tega, ker sem prepričan, da zakon, kot je predlagan, omejuje dostop do
               Ustavnega sodišča, do ustavne presoje in do ustavne kategorizacije ljudem, ali če
               hočete, v narekovajih, <q>"navadnim ljudem, navadnim državljanom Republike Slovenije"</q>.
               Zato bom odločno nasprotoval zakonu, kot je predlagan. Hvala.</p>
            </sp>
            <sp xml:id="SDZ4-Redna-28-2007-05-30.sp130">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima Anton Kokalj.</p>
            </sp>
            <sp xml:id="SDZ4-Redna-28-2007-05-30.sp131">

               <speaker>ANTON KOKALJ:</speaker>

               <p>Hvala lepa. Čeprav podpiram intenco zakona in ključne vsebinske predloge, pa vendar
               glede na vložen amandma in razpravo k temu amandmaju in tudi na sklep odbora, ki
               amandmaja ni podprl, moram obrazložiti svoj glas, da zakona ne morem podpreti, ker
               menim, da zakon oži možnosti reševanja problemov nezakonitosti in neustavnosti
               delovanja na lokalnem nivoju; ker v 24. členu določa rok za vložitev pobude, zaradi
               česar bo pobudnikom dejansko bistveno omejena možnost sprožitve postopka za oceno
               ustavnosti oziroma zakonitosti. Če bi bili pa vlagatelji zahteve, kot je bilo
               predlagano z amandmajem, tretjina svetnikov, potem ne bi bili vezani na rok in bi se
               lahko problem reševal tudi po izteku enega leta, kar pomeni po moji presoji, da zakon
               v bistvu v zvezi s problematiko neustavnosti in nezakonitosti dela na lokalnem
               nivoju, ki se vedno bolj pojavlja kot problematična, situacijo poslabšuje in
               zmanjšuje pravno varnost.</p>
               <p>Menim, da Ustavnemu sodišču ni treba v prvi vrsti reševati prevelikih pripadov, ampak
               predvsem zagotavljati večjo pravno varnost tam, kjer se ta pojavlja. Dosedanja praksa
               je pokazala, da je bilo ravno med splošnimi akti lokalnih skupnosti največkrat kršena
               ustavnost in zakonitost. Zato zakona ne morem podpreti.</p>
            </sp>
            <sp xml:id="SDZ4-Redna-28-2007-05-30.sp132">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Glasovalo je 68 poslank in poslancev, za 58, proti 3.</p>
               <p><stage>(Za je glasovalo 58.)</stage> <stage>(Proti 3.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo prekinjeno <title>5. točko dnevnega reda - tretja obravnava Predloga zakona
                  o spremembah in dopolnitvah zakona o zaposlovanju in delu tujcev.</title>
               </p>
               <p>Državni zbor je v torek, 29. maja 2007, opravil drugo obravnavo navedenega predloga
               zakona. Ker k dopolnjenemu predlogu zakona amandmaji niso bili vloženi, amandmajev v
               tretji obravnavi ni možno vlagati, zato v skladu s 139. členom poslovnika zbora
               prehajamo na odločanje o predlogu zakona.</p>
               <p>Na podlagi petega odstavka 140. člena poslovnika zbora vas obveščam, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen. Glasujemo.
               Glasovalo je 64 poslank in poslancev, za 57, proti 1.</p>
               <p><stage>(Za je glasovalo 57.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo prekinjeno <title>6. točko dnevnega reda - tretja obravnava Predloga zakona
                  o spremembah in dopolnitvah zakona o subvencioniranju študentske prehrane.</title>
               </p>
               <p>Državni zbor je v torek, 29. maja 2007, opravil drugo obravnavo navedenega predloga
               zakona. Ker k dopolnjenemu predlogu zakona amandmaji niso bili vloženi, amandmajev v
               tretji obravnavi ni možno vlagati. Zato v skladu s 139. členom poslovnika zbora
               prehajamo na odločanje o predlogu zakona.</p>
               <p>Na podlagi petega odstavka 140. člena poslovnika zbora vas obveščam, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen. Prijava teče.
               Stališča poslanskih skupin. Se odpovedujete. Nihče drug ni prijavljen. Ponovim
               prijavo. Prijava teče. Gospod mag. Drobnič, imate besedo v imenu poslanske skupine.
               Ne, v lastnem imenu. Hvala.</p>
            </sp>
            <sp xml:id="SDZ4-Redna-28-2007-05-30.sp133">

               <speaker>MAG. JANEZ DROBNIČ:</speaker>

               <p>Hvala lepa za besedo. Rad bi obrazložil svoj glas v zvezi s sprejemanjem tega zakona.
               Vesel bom, če bo zakon prispeval k temu, da bo pravzaprav tudi prispeval k boljši
               uspešnosti študija. To vemo, da lahko študentska prehrana vpliva na zdravje mladega
               rodu in tudi na uspešnost študija. Vesel bom tudi, če se bo uredila študentska
               prehrana predvsem na univerzah in fakultetah, ne pa tako, kot je do sedaj, da
               študentje uživajo hrano po gostilnah in tako naprej. Vesel bom tudi, če bomo
               preprečili razne zaslužke posrednikov, tisto, kar se je mnogokrat govorilo. Vesel bom
               tudi in zlasti, če bo lahko do te študentske prehrane upravičenih več študentov, kot
               je sedaj, namreč podatki izkazujejo 25% koriščenje. Vesel bom, če bodo imeli zlasti
               koristi do tega tisti študentje iz dohodkovno nizkih družin, in seveda bom vesel, če
               bo urejeno elektronsko poslovanje, o katerem smo govorili, pred letom 2010, namreč za
               to je potrebno mnogo manj časa.</p>
               <p>Mi kot Državni zbor se moramo vesti odgovorno do mlade generacije, ta je naša
               prihodnost in zato vsekakor ni možno prelagati odgovornosti na neko drugo
               organizacijo. V zvezi s tem sem vložil amandmaje - niso bili sprejeti. Kolikor se bo
               tisto uresničilo, kar sem prej povedal, potem bo dobro, sicer pa bo to izgubljena
               priložnost.</p>
            </sp>
            <sp xml:id="SDZ4-Redna-28-2007-05-30.sp134">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Glasovanje teče. Navzočih je 71 poslank in poslancev, za jih je glasovalo
               70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prekinjam 28. sejo Državnega zbora Republike Slovenije, ki jo bomo nadaljevali jutri
               ob 10. uri. Na svidenje. <stage type="time">(SEJA JE BILA PREKINJENA 30. MAJA 2007 OB 15.59.)</stage>
               </p>
            </sp>
         </div>
      </body>
   </text>
</TEI>