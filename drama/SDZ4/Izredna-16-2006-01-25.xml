<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Izredna-16-2006-01-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|72BAC6B8EA5DC572C1257107002697EE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=72BAC6B8EA5DC572C1257107002697EE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Izredna-16-2006-01-25.DZ" n="16">
               <name>Izredna</name>
               <date when="2006-01-25"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Izredna-16-2006-01-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE </head>
            <stage type="session">16. izredna seja </stage>
            <stage type="date">(25. januar 2006) </stage>
            <stage type="chairman">Sejo je vodil France Cukjati, predsednik državnega zbora. </stage>
            <stage type="time">Seja se je pričela ob 14.03 uri.</stage>


            <sp xml:id="SDZ4-Izredna-16-2006-01-25.sp1">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, prosim, da se umirite in zasedete svoja
               mesta. Spoštovane kolegice poslanke, kolegi poslanci, gospe in gospodje! Začenjamo s
               16. izredno sejo državnega zbora Republike Slovenije. Sejo sem sklical na podlagi
               prvega odstavka 58. člena ter drugega odstavka 60. člena poslovnika državnega zbora.
               Obveščen sem, da so zadržani in se današnje seje ne morejo udeležiti naslednje
               poslanke in poslanci: Anton Anderlič, Roberto Battelli, doktor Pavel Gantar, Ivan
               Grill, Feri Horvat, Miran Jerič, Dimitrij Kovačič, Darja Lavtižar Bebler, Breda
               Pečan, Milan Petek, Mihael Prevc, Franc Pukšič, doktor Mitja Slavinec, magister Tomaž
               Štebe, Marjetka Uhan in Janko Veber. Na sejo sem vabil predstavnike vlade Republike
               Slovenije. Vse prisotne lepo pozdravljam.</p>
               <p>Prehajamo na določitev dnevnega reda 16. izredne seje državnega zbora Republike
               Slovenije. Predlog dnevnega reda je pripravljen skladno z 58. členom poslovnika in
               ste ga prejeli s sklicem seje dne 24. januarja 2006. Predlogov v zvezi z širitvijo
               dnevnega reda seje nisem prejel. Zato prehajamo na odločanje o določitvi dnevnega
               reda. Preden preidemo na glasovanje, prosim poslanke in poslance, da preverijo
               delovanje glasovalne naprave, in sicer mora na desni strani vložene kartice goreti
               oranžna lučka. V tem primeru se glasovanje lahko opravi. Opažam, da ni pripomb glede
               delovanja glasovalne naprave. Zato prehajamo na glasovanje o dnevnem redu. Glasujemo.
               Glasovanje teče. Navzočih je 60 poslank in poslancev, za jih je glasovalo 53, proti
               6.</p>
               <p><stage>(Za je glasovalo 53.)</stage> <stage>(Proti je glasovalo 6.)</stage></p>
               <p>Ugotavljam, da je dnevni red 16. izredne seje zbora določen.</p>
               <p>Prehajamo na <title>1. TOČKO DNEVNEGA REDA - TO JE NA OBRAVNAVO PREDLOGA ZA SPREJEM
                  AVTENTIČNE RAZLAGE ČETRTEGA ODSTAVKA 62. ČLENA ZAKONA O ZAVAROVALNIŠTVU.</title> Predlog za sprejem avtentične razlage je v obravnavo zboru predložila skupina
               poslancev s prvopodpisanimi magistrom Brankom Grimsom. Besedo dajem predstavniku
               predlagateljev za dopolnilno obrazložitev predloga.</p>
            </sp>
            <sp xml:id="SDZ4-Izredna-16-2006-01-25.sp2">

               <speaker>MAG. BRANKO GRIMS:</speaker>

               <p>Hvala za besedo. Vsem zbranim prav lep pozdrav. Dovolite, da za začetek povem samo
               nekaj besed o nalogi, ki je pred nami.</p>
               <p>Danes je pred nami sprejetje avtentične razlage zakona, ki je instrument, ki omogoča
               zakonodajalcu, da jasno pove, kaj je imel v mislih takrat, ko je zakon sprejemal, da
               doreče vsebinsko zakonske določbe, ki že obstaja in na ta način posredno usmerja
               uresničevanje zakona. Na ta način ima zakonodajalec možnost, da zagotovi, da se zakon
               dejansko tolmači in torej tudi uresničuje na način, ki ga je imel v mislih takrat, ko
               je zakon sprejel. Ta pravni instrument, ki je bil večkrat uporabljen v zgodovini
               samostojne Slovenije, tudi v času nove ustave, ni torej nič posebnega in današnja
               seja ni nikakršen precedens. To poudarjam zaradi razprav, ki so bile na odboru, ko
               smo to vprašanje že obravnavali. Predmet današnje avtentične razlage je pravzaprav
               definicija, predvsem definicija enega pravnega pojma, ki je za vse, ki ste se s
               pravom že srečali, pravzaprav zelo jasno definiran. Gre za vprašanje, kaj pomeni
               dovoljenje v nekem postopku. Če gremo sedajle pogledat v nekatere debele učbenike,
               leksikone, ki so v knjižnici v tej stavbi, ki jo vsi pogosto uporabljamo, boste
               videli, da govori o pravnem pojmu dovoljenja vedno kot o nečem, kar se nekje v
               postopku da, da se potem tisti postopek lahko nadaljuje, da se potem lahko storijo
               neka pravna dejanja. Nikoli se ne daje dovoljenja za nazaj. Celo več, v enem od
               učbenikov, mimo grede, star je že 35 let, sem našel edino definicijo, ki se je
               sklicevala na možnost, da se kakšno dovoljenje pridobi naknadno, vendar opozarja, da
               to pomeni, da je v določenem trenutku nespoštovan zakon, in da, če zakon to izjemoma
               dovoljuje, se lahko stori, ampak potem to ne gre več tolmačiti kot pravni pojem
               dovoljenja, ampak da gre tukaj v bistvu za potrditev že sprejete odločitve. Ko
               govorimo o pojmu dovoljenja, je ta pojem za pravo že zdavnaj jasno definiran. S tega
               vidika želim poudariti, da danes, ko bomo odločali o avtentični razlagi,
               predlagatelji smo se na odboru strinjali z dopolnitvijo oziroma preoblikovanjem, ki
               ga je predlagala pravna služba, in bomo zato odločili o besedilu, ki ga je oblikovala
               prav pravna služba, je krajše, jasnejše in menim, da tudi bo dovolj jasno in
               učinkovito, da bo povsem izpolnilo tisti namen, o katerem smo dosegli visoko stopnjo
               soglasja že v minulih dneh.</p>
               <p>S tem besedilom torej v ničemer ne posegamo v zakon, ampak samo jasno povemo, kaj v
               tem zakonu že piše. Prav vse, kar je vsebina te avtentične razlage, je namreč v
               zakonu že zdavnaj jasno zapisano, če zakon beremo tako, kot v resnici v njem piše. Ne
               vem, zakaj se je postavilo na stališče, da se dovoljenje lahko daje tudi enkrat
               kasneje, takrat ko pride zahteva. Dejansko seveda pravo predvideva, da se dovoljenje
               izda na zahtevo. To tudi izhaja iz samega besedila zakona, ampak je jasno, da mora
               biti ta zahteva dana in torej tudi dovoljenje izdano, preden se šele začne postopek
               za končno odločitev. To je zajeto v besedilu, o katerem bomo danes odločali in se
               glasi: <q>"Dovoljenje agencije za zavarovalni nadzor se šteje kot obvezen pogoj za
               začetek in izvedbo postopka preoblikovanja družbe za vzajemno zavarovanje v delniško
               družbo."</q> Na ta način bo torej državni zbor zelo jasno povedal, da je takrat, ko je
               sprejemal zakon o zavarovalništvu želel vzpostaviti dejanske varovalne mehanizme, da
               ni želel vzpostaviti agencije za nadzor zavarovalništva kot nekakšnega papirnatega
               tigra, ampak kot to, kar njeno ime tudi v resnici določa kot agencijo za nadzor, ki
               bo razpolaga z učinkovitimi sredstvi, ki so že določene v tem zakonu, če ga pravilno
               beremo. Da pa ne bi bilo najmanjšega pravnega dvoma, pa smo predlagatelji predlagali,
               da se to izrecno sprejme in zapiše tudi v obliki avtentične razlage.</p>
               <p>Pri tem želim za konec poudariti še nekaj, kar je redko in zato toliko bolj
               dragoceno v tem državnem zboru. To pa je izjemno visoka stopnja soglasja, kajti že
               prvi naslednji predlagatelj je iz vrst opozicije, to je dr. Pavliha, in potem so
               podpisani še vsi vodje vseh poslanskih skupin v državnem zboru, z izjemo seveda
               tiste, ki temu predlogu in pa sploh vsemu, kar se je v minulih dneh v državnem zboru
               dogajalo, v celoti še naprej nasprotuje. Toda to soglasje, o katerem govorim, zajema
               poslanske skupine, ki štejejo skupaj več kot 80 poslank in poslancev državnega zbora,
               zato menim, da gre za trenutek, ko s to visoko stopnjo soglasja dokazujemo, da znamo
               stopiti skupaj, ko gre za javni interes, ko smo prepričani, da branimo tudi
               pravičnost kot vrednoto. Zato predlagam, da seveda danes to avtentično razlago tudi
               sprejmemo. Najlepša hvala.</p>
            </sp>
            <sp xml:id="SDZ4-Izredna-16-2006-01-25.sp3">

               <speaker>PREDSEDNIK FRANCE CUKJATI:</speaker>

               <p>Hvala, gospodu Grimsu. Predlog za sprejem avtentične razlage je obravnaval odbor za
               finance in monetarno politiko kot matično delovno telo.</p>
               <p>Besedo dajem predsedniku odbora gospodu Bojanu Starmanu za predstavitev poročila
               odbora. Prosim.</p>
            </sp>
            <sp xml:id="SDZ4-Izredna-16-2006-01-25.sp4">

               <speaker>BOJAN STARMAN:</speaker>

               <p>Hvala lepa za besedo, gospod predsednik. Spoštovani! Odbor državnega zbora Republike
               Slovenije za finance in monetarno politiko je na svoji 15. nujni seji dne 25.1.2006
               predlagal obravnaval predlog za sprejem avtentične razlage četrtega odstavka 62.
               člena zakona o zavarovalništvu, ki so ga državnemu zboru v obravnavamo predložile vse
               stranke, razen Slovenske nacionalne stranke, s prvim podpisanim mag. Branko Grimsom,
               dr. Markom Pavlihom, Jožetom Tankom, mag. Antonom Ropom, Miranom Potrčem, Alojzem
               Sokom, Jakobom Presečnikom in mag. Francem Žnidaršičem.</p>
               <p>Iz predloga izhaja, da je avtentična razlaga potrebna, ker obstoja dvom o tem, ali
               je institut dovoljenja agencije za zavarovalni nadzor na podlagi zgoraj navedenega
               določila 4. odstavka obvezen predhodni akt v postopku, ki je pogoj za sprejem
               dokončne odločitve pristojnega organa družbe za vzajemno zavarovanje oziroma
               skupščine ali pa gre za soglasje, ki se izda potem, ko so sklepi o preoblikovanju že
               sprejeti. Med pravnimi strokovnjaki namreč, po navedbah predlagatelja, obstaja visoka
               stopnja soglasnosti o tem, da se izda dovoljenje v naprej, med tem ko se lahko k že
               sprejeti odločitvi praviloma izda le soglasje. Iz navedenih razlogov predlagatelji
               državnemu zboru predlagajo sprejem avtentične razlage, ki naj bi pripomogla do
               pravilne uporabe zadevne odločbe.</p>
               <p>Tudi zakonodajno-pravna služba je pregledala ta predlog zakona in ga proučila tako z
               vidika skladnosti z ustavo, kot s pravnim sistemom in z zakonodajno-tehničnega
               stališča. Ugotavljam, da ima predlog poslanskih skupin Slovenske demokratske stranke,
               Socialdemokratske stranke, Nove Slovenije, Slovenske ljudske stranke, DeSUS-a in
               Liberalne demokracije Slovenije formalno vse temelje, ki jih mora vsebovati po drugem
               odstavku 149. člena poslovnika državnega zbora.</p>
               <p>Iz dane razlage je razvidno, da je avtentična razlaga zakona inštrument, ki omogoča
               zakonodajalcu, da pravno doreče vsebino zakonske določbe v okviru njenega prvotnega
               pomena, tako da je za izvajanje v praksi nesporno jasno, kaj ta zahteva. Taka razlaga
               zakona ima pravne učinke za nazaj, zato zakonodajno-pravna služba državnega zbora
               meni, da je upoštevaje nekatere različne razlage četrtega odstavka 162. člena zakona
               o zavarovalništvu smiselno sprejeti avtentično razlago.</p>
               <p>Na seji so prisostvovali tudi predstavniki vlade Republike Slovenije, ki je podala
               tudi pisno mnenje dne 25.1. in ugotavlja, da je potrebno določbo 62. člena zakona o
               zavarovalništvu nedvomno razlagati tako, da je za začetek postopka preoblikovanja
               družbe za vzajemno zavarovanje v delniško družbo potrebno predhodno dovoljenje
               agencije za zavarovalni nadzor. Dovoljenje Agencije za zavarovalni nadzor je torej
               obvezen pogoj za sprejem odločitve o preoblikovanju družbe. Pomembno je dejstvo, da
               se sam postopek preoblikovanja začne s sklepom skupščine in zato določba četrtega
               odstavka 62. člena zakona o zavarovalništvu sploh ne bi imela smisla, če dovoljenje
               Agencije v postopku preoblikovanja ne bi bilo predhodno dovoljenje. Vlada Republike
               Slovenije tudi meni, da na tako razlago navaja že sam izraz dovoljenje, uporabljen v
               določbi. Dovoljenje se daje v naprej, soglasje pa se daje k sprejetim odločitvam.</p>
               <p>Pridobljeno je bilo tudi pravno mnenje Inštituta za primerjalno pravo v Ljubljani,
               ki ga je posredoval predstavnik Slovenske nacionalne stranke.</p>
               <p>Na seji je potekala razprava o upravičenosti sprejetja tega zakona in z večino so se
               strinjali vsi člani odbora, da se ta predlog odpre. Seveda pa je bil posredovan tudi
               predlog zakonodajno-pravne službe, ki natančneje definira amandma, ki ga je
               predložila zakonodajno-pravna služba in natančneje definira postopke in način in je
               bil tudi sprejet amandma na seji odbora. Iz obstoječega besedila jasno sledi, da je
               dovoljenje Agencije za zavarovalni nadzor obvezni procesni pogoj za izvedbo postopka
               preoblikovanja družbe za vzajemno zavarovanje v delniško družbo. Iz tega izhaja, da
               so v primeru, da Agencija za zavarovalni nadzor ne izda dovoljenja, skupščina pa
               kljub temu odloča, sklepi o preoblikovanju v delniško družbo, pravno nični.</p>
               <p>Tako je odbor sprejel amandma in sklep: Odbor za finance in monetarno politiko
               predlaga državnega zboru Republike Slovenije, da sprejme predlog za sprejem
               avtentične razlage četrtega odstavka 62. člena zakona o zavarovalništvu ter predlog
               besedila avtentične razlage, kot je predlagano s sprejetim amandmajem odbora. Tako
               predlagamo državnemu zboru, da ta predlog tudi sprejme. Hvala lepa.</p>
            </sp>
            <sp xml:id="SDZ4-Izredna-16-2006-01-25.sp5">

               <speaker>PREDSEDNIK FRANCE CUKJATI:</speaker>

               <p>Hvala gospodu Starmanu. Želi predstavnik vlada spregovoriti? <stage>(Ne.)</stage> Sledi predstavitev
               stališč poslanskih skupin. Preden začnemo s predstavitvijo stališč in nato seveda z
               razpravo, naj omenim, da imajo predstavniki poslanskih skupin 10 minut za
               predstavitev, vsak 10 minut. Nato pa bomo zbrali vse prijavljene, vse zainteresirane
               poslanke in poslance, naredili takoj listo razpravljavcev in vsak od razpravljavcev
               bo imel v skladu s tretjim odstavkom 67. člena poslovnika 5 minut na voljo za
               razpravo. Torej najprej imajo besedo predstavniki poslanskih skupin. Kdo želi
               razpravljati? Pavliha, Potrč, Rezman, Mikolič, Bajc, Peče. Sem koga spustil? Še
               enkrat, Pavliha, Potrč, Rezman, Mikolič, Bajc, Peče, ja in Jazbec. Izvolite gospod
               Pavliha, v imenu poslanske skupine Liberalne demokracije Slovenije.</p>
            </sp>
            <sp xml:id="SDZ4-Izredna-16-2006-01-25.sp6">

               <speaker>DR. MARKO PAVLIHA:</speaker>

               <p>Hvala lepa, gospod predsednik za besedo. Lep pozdrav predstavnici in predstavnikoma
               vlade, cenjene kolegice in kolegi! V poslanski skupini Liberalne demokracije
               Slovenije bomo seveda podprli predlog za avtentično razlago spornega člena zakona o
               zavarovalništvu. Ne nazadnje sva z magistrom Ropom sopodpisnika tega predloga.
               Podprli pa ga bomo z nekakšnim grenkim priokusom, s trpkim obrazom. Namreč, rešujemo
               nekaj, do česar sploh nebi smelo priti, če bi vlada Republike Slovenije opravila
               svojo dolžnost. V zadnjem času, na petkovi seji, pa na včerajšnji seji poslušamo
               očitke in seveda poslušamo tudi opravičila, kdo je in kdo ni odgovoren za
               problematiko, ki je na naši mizi, kdo je odgovoren za dopolnilna zdravstvena
               zavarovanja. Tako na petkovi kot tudi na včerajšnji seji smo zaman iskali ministra za
               finance, smo zaman iskali direktorja Agencije za zavarovalni nadzor. Kaj pa o tem
               pravi naša zakonodaja? Po obeh predmetnih zakonih so dopolnilna zavarovanja javni
               interes, javni interes, ker se nanašajo na tolikšno število ljudi, konkretno na več
               kot milijon zavarovancev. Kdo pa skrbi v naši državi za javni interes? Za javni
               interes skrbi kdo drug kot vlada. V vladi so pristojni organi, ministrstvo za
               zdravje, ministrstvo za finance in pa neodvisna agencija za zavarovalni nadzor. Danes
               je minister za finance dejal, da on pravzaprav nima ne vem kakšnega ali celo
               nikakršnega vpliva na agencijo za zavarovalni nadzor. Ali je to res? Ni. Direktor
               agencije je imenovan na predlog ministra za finance s strani vlade, prav tako je
               imenovan strokovni svet te agencije na predlog ministra za finance, Agencija za
               zavarovalni nadzor, drage kolegice in kolegi, je pa odgovorna - kaj mislite komu -
               nobenemu drugemu kot temu državnemu zboru. Pa smo gospoda Goriška danes na odboru
               prvič, pa očitno tudi zadnjič, videli.</p>
               <p>Zanimivo in tudi v nebo vpijajoče je pismo, ki ste ga verjetno prejeli v teh dneh od
               koordinacije reprezentativnih sindikatov javnega sektorja Slovenije. Gre za 14
               sindikatov. Pišejo takole. Pozivajo Državni zbor Republike Slovenije, vlado Republike
               Slovenije, ministra za zdravje, ministra za finance in direktorja Agencije Republike
               Slovenije za zavarovalni nadzor, da nemudoma in na podlagi svojih pooblastil in
               odgovornosti storijo vse, da preprečijo napovedano privatizacijo Vzajemne zdravstvene
               zavarovalnice, d.v.z. in pravijo še tako: <q>"Želimo, da s svojimi pristojnostmi in
               ukrepi zaščitite javni interes, to je 1,1 milijon oziroma 900 tisoč zavarovank in
               zavarovancev, ki smo Vzajemni zaupali izvajanje dopolnilnih zdravstvenih zavarovanj.
               To so doplačila storitev obveznega zdravstvenega zavarovanja..."</q> In seveda pismo se
               še nadaljuje. Torej za več kot milijon ljudi in v njihovem imenu nas prosijo za
               zaščito svojih pravic, kajti če sem prav obveščen, imajo v skupščini, ki šteje 33
               članov, samo dva predstavnika. Kot smo pa še večkrat ugotovili v teh dneh, pa celotna
               skupščina predstavlja 0,003% vseh zavarovancev. Saj nismo proti preoblikovanju, če
               seveda je to res volja vseh zavarovancev, ampak voda ne gori. Naj se to
               preoblikovanje dogodi, prvič, z resnično voljo zavarovancev in, drugič, na podlagi
               točno naprej določenih pravil, ki pa sedaj niso določena. Vse skupaj se je začelo
               nekaj mesecev nazaj, spomnimo se na namero Vzajemne in tudi izvršitev preoblikovanja
               doživljenjskih zavarovanj v 12-letna, zato je bila tudi kazensko ovadena s strani
               gospoda Kosa, potem so pa njega ovadili. Pa na poskus prekinitve pogodbe z
               ministrstvom za delo, za kar 71 tisoč zavarovancev, vojnih invalidov, žrtev - ta
               prekinitev je bila kasneje preklicana - pa izdajo certifikatov, ki so bili po
               soglasnem mnenju pravne stroke, kar je sicer redkost, označeni za protipravne in za
               razpolaganje s pravicami, s katerimi ne moremo na takšen način razpolagati, pa
               izsiljevanje z višjimi premijami, pa ne nazadnje napoved skupščine, ki naj bi se
               dogodila po prvih napovedih nekje sredi januarja, sedaj pa, kot vemo, 1. februarja.</p>
               <p>Sredi decembra smo v Liberalni demokraciji Slovenije ravno zaradi tega, ker s strani
               izvršilne oblasti ni bilo nobene poteze predsedniku vlade postavili ustno poslansko
               vprašanje. Predsednik vlade ja javno povedal, da deli našo zaskrbljenost. Zanimivo
               je, da naša pobuda o javni razpravi ni bila izglasovana, še bolj zanimivo pa je, da
               med tistimi maloštevilnimi, ki ste podprli našo pobudo, lahko najdemo kar 5 poslancev
               in poslanko, od 6-ih, iz Slovenske nacionalne stranke. Zelo zanimivo, kako radikalno
               so spremenili stališče glede nujnosti obravnavanja Vzajemne v pičlem mesecu.</p>
               <p>Agencija za zavarovalni nadzor je v tistem času začela s postopkom odprave kršitev,
               začela je tudi s postopkom odvzema licence gospodu direktorju Vzajemne, vendar je to
               premalo. Ti postopki, kot vemo, trajajo lahko mesece in mesece, zlasti če se
               prizadete stranke pritožijo. V začetku januarja opazimo zanimiv preobrat. Vzajemna se
               začne celo obnašati kooperativno. Piše prvo direktorju agencije za zavarovalni
               nadzor, kako naj spremeni statut, da bo spremenjen v skladu z zakonsko zahtevo in
               kako naj ustrezno preoblikuje skupščino, torej tudi implicitno prizna, da ta
               skupščina 33 članov ne more odražati volje in prepričanja dobrega milijona
               zavarovancev. In kaj naredi agencija, ki odgovarja nam, državnemu zboru, pa jo tu
               tudi danes ni in ki ima vse pristojnosti za reševanje to vrste zavarovalniške
               problematike? Agencija pravi, da za to ni pristojna, naj se Vzajemna obrne na
               ministra za zdravje. Vzajemna naslednji dan pisno to tudi naredi, od ministra za
               zdravje pa dobi pismo, v kateri ji minister za zdravje pojasnjuje, da za to ni
               pristojen in naj bodisi uporabi svoje pravne svetovalce ali pa naj si poišče kakšno
               zunanjo pravno svetovanje. Ali je to odgovoren odnos za zaščito javnega interesa, ali
               je to odgovoren interes za zaščito več kot milijona zavarovancev? Mislim, da ne.</p>
               <p>Čez nekaj dni smo obravnavali predlog zakonskih sprememb, ki so pohvalni poizkus
               narediti nekaj, narediti pač preoblikovanje, če že do njega pride, na podlagi
               posebnega zakona. Tudi to je bil naš predlog v poslanskem vprašanju sredi meseca
               decembra. Potem pa vemo, da se je dogodila pobuda za predhodni zakonodajni referendum
               in seveda naša odločitev, da o tem presoja ustavno sodišče. Lahko bi celo rekli
               dobesedno, da psi lajajo, karavana pa gre dalje in nezadržno se približuje 1.
               februar, sklic skupščine. Zato, drage kolegice in kolegi, ni več druge izbire, kot da
               sami napravimo to, kar izvršna oblast ni naredila. Pa bi lahko. Avtentično razlago
               lahko zahteva vsak predlagatelj zakona, torej tudi vlada.</p>
               <p>62. člen je sicer za veliko večino pravnikov povsem jasen in povsem nesporen. Gre za
               dovoljenje. In dovoljenje je nujni predhodni pogoj za sklep o preoblikovanju Vzajemne
               v delniško družbo. Tako pravi, na primer, prof. Ivanko, tako pravi dr. Cerar pa še
               kar nekaj drugih pravnikov.</p>
               <p>Tisto, kar smo danes lahko prebrali s strani tudi uglednega strokovnjaka prof. Udeta
               z njegovimi sodelavci, seveda kaže na neko možno interpretacijo 62. člena. Namreč, da
               ga je treba brati v luči prvega sprejema sklepa skupščine, pa šele potem dovoljenja,
               ampak vse to bi držalo, če bi seveda šlo za soglasje oziroma za odobritev. Tedaj bi
               se tudi jaz pod to mnenje podpisal. Ampak zakonodajalec je odločil, da gre za
               dovoljenje in ker gre za dovoljenje, je pač treba danes pojasniti z našo avtentično
               razlago, da je dovoljenje predpogoj, prvič, za začetek postopka za preoblikovanje in
               seveda tudi za nadaljevanje in za dokončanje. S tem volja ljudi ne bo onemogočena, s
               tem bo kvečjemu bolj zaščitena, morda za račun polletnega odloga. Hvala lepa.</p>
            </sp>
            <sp xml:id="SDZ4-Izredna-16-2006-01-25.sp7">

               <speaker>PREDSEDNIK FRANCE CUKJATI:</speaker>

               <p>Hvala gospodu Pavlihi. Gospod Potrč bo predstavil stališče poslanske skupine
               Socialnih demokratov. Prosim.</p>
            </sp>
            <sp xml:id="SDZ4-Izredna-16-2006-01-25.sp8">

               <speaker>MIRAN POTRČ:</speaker>

               <p>Hvala lepa, gospod predsednik. Spoštovane kolegice in kolegi! Kljub temu da smo v
               zadnjih dneh javnosti nekajkrat povedali stališča poslanskih skupin, poskušali
               razložiti probleme, poskušali temeljiteje proučiti to vprašanje kot marsikatero
               drugo, je najbrž ob tudi današnjem odločanju prav povedati nekaj enostavnih misli.</p>
               <p>Prvo. Jaz bi želel, da stališča poslanske skupine Socialnih demokratov razumemo v
               korist velike večine državljank in državljanov Slovenije. In da poskušamo razumeti,
               da je prvo temeljno vprašanje, o katerem se pogovarjamo, ali je smotrno in prav
               pripraviti zakonodajo, ki bi določila pogoje in kriterije morebitnega preoblikovanja
               Vzajemne iz vzajemne zdravstvene zavarovalnice v delniško družbo, ali je prav, da se
               to preoblikovanje opravi brez teh kriterijev. In drugo. Ali je prav, da se to
               oblikovanje opravi z predvidenim datumom 1. februar letošnjega leta, ali je bolj
               prav, da se opravi morda nekoliko kasneje, pa bolj premišljeno in z večjo gotovostjo,
               da bo odločitev v korist zavarovancev. To je jasna dilema. Kdor je do zdaj ni videl,
               je, bi rekel, bil nepozoren ali slep v našem odločanju. In mi se v tej jasni dilemi
               odločamo za to, da je prav si vzeti mesec, dva, tri, pol leta časa, da se pripravijo
               vsi potrebni pogoji in kriteriji za morebitno preobrazbo iz vzajemne zavarovalnice v
               delniško družbo, da se zagotovi tudi ustrezna sestava, ki bo zagotavljala varovanje
               interesov zavarovancev, in da pol leta, govorim delovno, ne more biti v škodo
               kvalitete takšne odločitve. Kdorkoli tega ne razume in sili v naprej, da je treba to
               narediti na vrat na nos brez teh kriterijev, dopušča upravičen dvom, da sili to zato,
               da ne bi bili pripravljeni ustrezni in potrebni kriteriji, ki bi zagotavljali
               interese zavarovancev.</p>
               <p>Drugo. Državni zbor je bil v pomanjkanju dosedanjih aktivnosti, najprej Agencije za
               zavarovalni nadzor in kasneje vlade, postavljen v položaj, da sam išče poti in
               možnosti, da bi zagotovil potreben čas, da bi bilo mogoče sprejeti pametne in
               premišljene odločitve. Upam trditi, da vse, kar delamo, delamo v tem državnem zboru v
               okviru možnosti, ki jih dopušča ustava, zakon in naš poslovnik. Današnja razprava in
               odločanje zadeva v tem pogledu sprejem obvezne razlage. Jaz v veliki meri soglašam s
               strokovnim mnenjem, ki ga je pripravil in podpisal dr. Ude, vendar to mnenje za mene
               je prej dokaz za to, da je potrebno priti do obvezne razlage, kot obratno. Zakaj? Ker
               govori o tem, da je razlaga 62. člena različna. Da na eni strani so kolegi,
               spoštovani profesorji in pravniki, ki trdijo, da se da razlagati samo na en način, to
               se pravi, da gre za <q>"naknadno"</q> dovoljenje, dajem v narekovaj. In drugi, ki menijo, da
               dovoljenje je v smislu vsebine in v jezikovni razlagi nekaj, kar se daje, preden se
               začenja postopek odločanja o lastninski spremembi. Karkoli, če gre za različno
               razlago, je obvezna razlaga upravičena. In potem, če gre za različno razlago, ni
               mogoče reči, da se z obvezno razlago spreminja sama vsebina, ker je ta nejasna, in se
               želi samo povedati, kakšno je mnenje zakonodajalca, in to, kar gre za 6 mesecev
               razlike, in upam, da odločitev ni napačna.</p>
               <p>In tretje, kar bi želel nesporno povedati. Ta trenutek odločanje o obvezni razlagi
               ni naperjeno zoper odločanje ljudi na referendumu. O referendumu smo razpravljali
               včeraj. Ali je naša zahteva za ustavno presojo vprašanja in posledic utemeljena ali
               ne, bo odločalo ustavno sodišče. Jaz drugače kot mnogi kolegi od vas, vem, kaj je
               dajati predlog na sodišče, redno ali ustavno. Vedno moraš trditi, da imaš prav, ker
               drugače ni razloga dajati. Mnogi od vas komentirajo, če nekdo da tožbo na sodišče,
               redno ali ustavno, pa nekaj trdi, da nekoga žali ali obrekuje, to je nesmisel. In mi
               smo trdili, da je včeraj namen preprečiti možnost, da bi lahko sprejeli pravočasen
               zakon, ker se želi s preprečitvijo, z referendumom zagotoviti, da bo 1. februarja vse
               opravljeno. Ali bomo imeli prav ali ne, bo na koncu odločili sodišče. In vsak predlog
               na sodišču ima vedno verjetnost, da boš v njem zmagal, pa tudi možnost, da bo v njem
               sodišče dalo prav komu drugemu. Ampak nesporno je eno dejstvo, če ne bi včeraj in če
               ne bi danes storili potrebnih dejanj, ki smo jih dolžni storiti, ne bi mogli
               zavarovati javni interes, ne bi mogli biti gotovi, da lahko pripravimo takšno
               zakonodajo, ki bo določala pogoje in kriterije morebitnega preoblikovanja iz vzajemne
               družbe v delniško družbo. Zato po mojem ni mogoče reči, da tudi z obvezno razlago
               zakona želimo onemogočiti, da bi se lahko uresničevala referendumska volja. Jaz sem
               namreč prepričan, da je v tem momentu želja po zbiranju podpisov ni namenjena vsebini
               določanja zakona, ampak je namenjena res onemogočanju, da bi bil ta zakon pravočasno
               sprejet in da bi vplival tudi že na vsebinska odločanja na skupščini Vzajemne, ki je
               predvidena za 1. februar. Meni je žal, da smo se na tej točki v državnem zboru
               razdelili, še bolj mi je žal, da ni bilo večjega razumevanja tudi pri poslovodstvu in
               morda tudi v skupščini Vzajemne. Če bi bila pripravljenost iskati vsebinske rešitve
               in tudi dovoliti, da se o vsebinskih rešitvah pogovarjamo, ne pa o datumu, kdaj bo
               dokončna odločitev sprejeta ali ne, bi res lahko v celoti verjel v namene varovati
               interese zavarovancev s strani uprave Vzajemne. Danes v to za enkrat ne morem biti
               prepričan.</p>
               <p>Zato bomo poslanke in poslanci predlog sklepov in obvezne razlage, tako kot je
               pripravljena, podprli. Hvala.</p>
            </sp>
            <sp xml:id="SDZ4-Izredna-16-2006-01-25.sp9">

               <speaker>PREDSEDNIK FRANCE CUKJATI:</speaker>

               <p>Hvala, gospodu Potrču. Gospod Rezman bo predstavil stališče poslanske skupine
               Demokratične stranke upokojencev. Prosim.</p>
            </sp>
            <sp xml:id="SDZ4-Izredna-16-2006-01-25.sp10">

               <speaker>VILI REZMAN:</speaker>

               <p>Hvala lepa, gospod predsednik za besedo. Naj povem, da mi v naši poslanski skupini
               DeSUS nismo naklonjeni poizkusu, da bi predvsem ali morebiti celo samo iskali krivce
               za nastalo neprijetno situacijo. Bolj nam gre za to, da tudi sami prispevamo kaj k
               temu, da bi našli rešitve in sodimo, da je še čas za sporazumevanje in za boljše
               rešitve od teh, ki so sedaj na mizi.</p>
               <p>Predlog za avtentično razlago prvega stavka četrtega odstavka 62. člena daje to
               priložnost, daje možnost, da si vzamemo čas za razmislek in poiščemo morebitne boljše
               rešitve. Predvsem bi radi povedali, da sodimo, da je potrebna ta avtentična razlaga.
               Ne zato, ker bi bil zakon tako slabo napisan, ampak zavoljo tega, ker so se pojavile
               po naši sodbi tudi nekatere strokovne ocene, ki dvomijo v to. In čeprav niso te
               strokovne ocene deležne naše podpore, pa vendarle dvom je bil zasejan in treba ga je
               odpraviti. Avtentično razlago samo, torej tekst, kakor je predlagan, pa kanimo tudi
               podpreti. Sodimo, da ima to določeno opravičenje, in sicer zlasti, če razumemo to v
               kontekstu. Kontekst pa govori približno naslednje. Ni dvoma o tem, da je možno, zakon
               to dopušča, preoblikovanje Vzajemne v delniško družbo. In že takrat je, domnevamo,
               zakonodajalec predvideval, da se lahko dogodijo zapleti, da se lahko dogodijo
               nepravilnosti, težave, morebiti celo zlorabe, zato je postavil zelo zahtevne pogoje
               za to, da se ta sprememba lahko dogodi. Po vrsti je zabeležil to na naslednji način.
               Najprej je treba povabiti vse tiste, ki so člani. Večina od tistih, ki so se odločili
               odgovoriti, je tista, ki odloča.</p>
               <p>Drugo, kar je bilo po mojem tudi pravilno in zahtevno zapisano, je, da morajo biti
               vsi obveščeni o natančni vsebini predlaganega sklepa. Šele potem, ko so o tem
               obveščeni, imajo tudi dejansko možnost dati ugovor, kar tudi piše v zakonu, da je ena
               izmed možnosti oziroma eden izmed pogojev za nadaljevanje postopka. Potrebno je, tako
               piše, zahtevati od agencije, dovoljenje, in potrebno je potem to dovoljenje
               upoštevati tudi, če ni naklonjeno prvotnim namenom. Sklepanje skupščine je torej
               nekaj, kar vsemu temu, o čemer smo doslej govorili, sledi. Ker je zakonodajalec želel
               preprečiti, preprečuje pa se v naprej, morebitne negativne posledice ali škodo za
               interes tistih, ki so zavarovanci, je to tudi predvidel. Zato sodimo, da ne bi smelo
               biti dvoma o tem, da je dovoljenje potrebno dobiti v naprej in da po tem, ko je to
               dovoljenje pridobljeno, ima možnost skupščina odločati o sklepu, ki je bil pač
               predlagan.</p>
               <p>Zato bom mi v poslanski skupini podprli avtentično razlago, in sicer podpiramo to v
               upanju, da delamo to v korist vseh zavarovancev, njihovih interesov, pa tudi v korist
               temu, da bodo možni nadaljnji razgovori in sporazumi tako, da tudi Vzajemna, če bo
               prišla na trg, ne bo prišla tja šele po tem, ko bo tržni prostor že zdavnaj
               razdeljen.</p>
            </sp>
            <sp xml:id="SDZ4-Izredna-16-2006-01-25.sp11">

               <speaker>PREDSEDNIK FRANCE CUKJATI:</speaker>

               <p>Hvala, gospodu Rezmanu. Gospod Mikolič bo predstavil stališče poslanske skupine Nove
               Slovenije. Prosim.</p>
            </sp>
            <sp xml:id="SDZ4-Izredna-16-2006-01-25.sp12">

               <speaker>MARTIN MIKOLIČ:</speaker>

               <p>Hvala za besedo, gospod predsednik. Spoštovane kolegice in kolegi. Poslanska skupina
               Nove Slovenije - Krščansko ljudske stranke se strinja s sprejemom avtentične razlage
               četrtega odstavka 62. člena zakona o zavarovalništvu. Kljub temu, da je že sam izraz
               dovoljenje dovolj natančen in po našem mnenju in po mnenju številnih pravnih
               strokovnjakov izraz pomeni predhodno dovoljenje pred pričetkom postopka
               preoblikovanja pravnega subjekta, je zaradi tudi nasprotujočih mnenj obvezna razlaga
               nujna. Prav tako smatramo, da s predlagano vsebino avtentične razlage nismo prekršili
               oziroma povečali obsega določb zakona o zavarovalništvu.</p>
               <p>V naši poslanski skupini se strinjamo z mnenjem odbora za finance, vlade in tudi
               zakonodajno-pravne službe, da mora zavarovalnica Vzajemna pred pričetkom kakršnekoli
               aktivnosti o preoblikovanju družbe pridobiti dovoljenje agencije za zavarovalni
               nadzor. To dovoljenje je nujno predvsem iz razloga, ker menimo, da v navedenem
               primeru niso dovolj zaščiteni interesi članov družbe in da velika večina članov sploh
               ne ve, kdo v njihovem imenu na skupščini družbe glasuje in o čem odloča.</p>
               <p>Strinjamo se tudi s tem, da se na osnovi predlaganega zakona, ki je pred tretjo
               obravnavo, temeljito pripravi preoblikovanje družbe Vzajemna in v skladu z voljo
               članstva izpeljeta tako obliko organiziranosti, ki bo Vzajemni nudila možnost za
               enakovredno delovanje na zavarovalniškem trgu. Še enkrat naj povem, da bo poslanska
               skupina Nove Slovenije podprla predlog obvezne razlage v predloženi obliki.</p>
            </sp>
            <sp xml:id="SDZ4-Izredna-16-2006-01-25.sp13">

               <speaker>PREDSEDNIK FRANCE CUKJATI:</speaker>

               <p>Hvala, gospodu Mikoliču. Gospod Bajc bo predstavil stališče poslanske skupine
               Slovenske ljudske stranke.</p>
            </sp>
            <sp xml:id="SDZ4-Izredna-16-2006-01-25.sp14">

               <speaker>JOSIP BAJC:</speaker>

               <p>Gospod predsednik, kolegice, kolegi, predstavniki in predstavnica vlade lep pozdrav.</p>
               <p>Po mnenju poslanske skupine Slovenske ljudske stranke je avtentična razlaga 62.
               člena zakona o zavarovalništvu iz vseh razlogov, ki smo jih in ki ste jih v teh dneh
               predstavili tako na matičnem delovnem telesu kot na dosedanji plenarnih zasedanjih,
               bila potrebna in je prav, da smo se vsaj tukaj in ob tej priliki znašli z vseh
               poslanskih skupin, razen Slovenske nacionalne stranke.</p>
               <p>Po našem mnenju je nesporno, da je dovoljenje za kakršenkoli akt, ki dovoljuje
               nekaj, da storiš ali opustiš, potrebno pridobiti, preden to storiš ali opustiš, in da
               akt, ki mu rečemo soglasje, praviloma dobiš, ko nekaj opraviš oziroma opustiš in s
               tem soglasodajalec soglaša.</p>
               <p>Po mnenju poslanske skupine Slovenske ljudske stranke ocenjujemo, da je negativno
               pravno mnenje inštituta za primerjalno pravo pri pravni fakulteti v Ljubljani slonelo
               na bistveno širši obvezni razlagi 62. člena zakona o zavarovalništvu in bi v primeru,
               da bi danes obravnavali in tako mnenje oziroma tako obvezno razlago tega 62. člena
               sprejeli, verjetno posegali v vsebino samega zakona in ne samo v obrazložitev, kaj je
               zakonodajalec takrat, ko je ta zakon sprejemal, mislil oziroma hotel s tem urediti,
               mogoče bilo neustavno. Ker pa je matično delovno telo na podlagi mnenja
               zakonodajno-pravne službe tega državnega zbora kot tudi samih predlagateljev, gospoda
               Grimsa in gospoda Pavlihe, pripravilo besedilo obvezne razlage tega 62. člena tako,
               da samo obrazlaga, kaj je dovoljenje in kako se ga mora pridobiti, smatramo, da ne
               gre v vsebino tega zakona, ampak samo tolmačenje tega dovoljenja in zaradi tega
               mislimo, da tudi taka obvezna razlaga ni protiustavna.</p>
               <p>V poslanski skupini Slovenske ljudske stranke pa pričakujemo, da bomo tako poslanci
               kot poslanske skupine, vlada, kot tudi Agencija za zavarovalniški nadzor predvsem pa
               Vzajemna z njenimi vodilnimi organi vsaj tako prizadevni pri obravnavi in sprejemu
               zakona o preoblikovanju Vzajemne v delniško družbo, kot so bili te dni oziroma ta
               zadnji mesec. Kot rečeno, bomo poslanci poslanske skupine Slovenske ljudske stranke
               obvezno razlago 62. člena zakona podprli.</p>
            </sp>
            <sp xml:id="SDZ4-Izredna-16-2006-01-25.sp15">

               <speaker>PREDSEDNIK FRANCE CUKJATI:</speaker>

               <p>Hvala gospodu Bajcu. Gospod Peče bo predstavil stališče poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Izredna-16-2006-01-25.sp16">

               <speaker>SAŠO PEČE:</speaker>

               <p>Spoštovani prisotni! Kaj je korist državljank in državljanov? Kaj je javni interes?
               Oboje je bilo izpostavljeno in slišali smo dva odgovora s strani dveh predstavnikov
               poslanskih skupin. Oba sta govorila isto. Javni interes je podržavljanje, javni
               interes je nacionalizacija. Jaz verjamem in v poslanski skupini Slovenske nacionalne
               stranke verjamemo, da je bil to interes pred mnogimi leti v obdobju nekdanje
               Jugoslaviji. Pozneje se je svet, in kar je za nas seveda veliko pomembneje, Slovenija
               toliko spremenila, da ni več pristopala k nacionalizaciji, da ni več pristopala k
               podržavljenju, ampak je s svojimi odločitvami, naj si bodo v obliki zakonov, ali naj
               si bodo z odločitvami v okviru izvršilne veje oblasti delala v interesu državljank in
               državljanov, ne zgolj vlade kot inštitucije in ne zgolj parlamenta kot inštitucije.
               Naloga vseh nas bi bila, da poiščemo oziroma da vemo, kaj je interes državljank in
               državljanov. In v Nacionalni strani smo prepričani, da v primeru, ki zadnjih 10 dni
               polni hodnike te hiše, da je interes članov, da je interes zavarovank in zavarovancev
               in ne nazadnje, da je interes milijona Slovenk in Slovencev to, da dobijo povrnjeno,
               kar so preveč plačevali v obdobjih 1998-99.</p>
               <p>V celotni zgodbi do sedaj nismo slišali niti enkrat ministra odgovoriti, od kod
               prihaja ustanovitveni kapital. Če bi resnično ta parlament delal v interesu
               državljank in državljanov, tistega milijona članov zavarovank in zavarovancev, bi
               naprej dobil ta odgovor. Bi državni zbor pred dnevi, namesto da se je ukvarjal, ali
               naj pridobi mnenje Agencije, zahteval odgovor ministra, kdo je ustanovil Vzajemno in
               kdo je danes upravičen do deleža Vzajemne. V Nacionalni stranki, glede na to, da tega
               odgovora nismo dobili tekom preteklih razprav, enostavno pogledali dokumentacijo, ki
               je bila potrjena na ministrstvu za finance in se imenuje Letna poročila. Iz njih je
               jasno razvidno, da so ustanovitelji oziroma se opravičujem, da so upravičeni do
               današnje delitve sredstev ali pa do delitve, ki bo prišla na plano čez pol leta
               zavarovanke in zavarovanci, da bo tistih milijon slovenskih državljank in državljanov
               upravičenih do delnic. In to je interes in to je namen Slovenske nacionalne stranke.
               Žal pa mi je, ker ostali vidite korist državljank in državljanov v podržavljenju. Žal
               nam je, da vidite oziroma da smatrate, da je nacionalizacija v korist državljank in
               državljanov. In tu se pač razlikujemo. Vi nas ne boste prepričali, da je v interesu
               slehernega državljana naše države to, da se mu premoženje vzame in prepiše na vlado
               ali katerokoli drugo paradržavno inštitucijo. Po naši oceni je premoženje, in tudi
               je, ustavna kategorija, in tako bi moralo ostati, in privatna lastnina prav tako.</p>
               <p>Vsi vemo, da je bila skupščina Vzajemne sklicana že lani. Vsi vemo in kljub temu
               nekateri upate trditi, zakaj se skupščina ne preloži. Ja, ker vlada zamuja,
               oprostite! Ne kriviti Vzajemne, če vsi vemo, da je bila že v lanskem letu sklicana
               skupščina. Ampak če ne ministrstvo, ne vlada, ne ta parlament v končni fazi, gospodje
               in gospe, se ni premaknil. Čakal je na prejšnji teden, da je vlada oziroma da je
               najprej Nacionalna stranka vložila zakon, šele potem vlada. Kje je krivec? Vsi vemo
               za problematiko od leta 2000 naprej. Od tistega leta, ko ni niti eden v tem prostoru
               nasprotoval zakonu o zavarovalništvu. Niti eden izmed poslank in poslancev ni
               nasprotoval temu, da se Vzajemna preoblikuje v delniško družbo. Danes temu
               nasprotujete vsi oziroma danes ste za tako preoblikovanje, ki terja več kot 700.000
               pisnih potrdil o strinjanju preoblikovanja v delniško družbo. Čeprav vemo, da je 700
               tisoč podpisov ali pa 700 tisoč glasov, mnenj, več, kot jih je bilo kadarkoli
               izrečenih na referendumih. Vi onemogočate preoblikovanje v taki obliki, da bi
               državljanke in državljani dobili tisto, kar jim pripada, in ne, kar jim pripada na
               podlagi statusa državljanstva, ali pa, kar jim pade na podlagi česa drugega, ampak
               kar jim pripada na podlagi preveč plačanih premij. Zakon o zavarovalništvu je v
               svojem 62. členu več kot jasen. Glede na to, da mi ostanejo samo še štiri minute, bom
               prebral samo zadnji odstavek. To je tisti odstavek, okoli katerega ste naredili po
               naši oceni dokončno kaotično zmedo, kar bo edina pozitivna lastnost, ki jo bo imela,
               da bo to učni primer, kako kršiti slovensko zakonodajo, kako kršiti ustavo, kako
               kršiti zakon o ustavnem sodišču, kako kršiti zakon o referendumu in ljudski
               iniciativi in kar je najmanj pomembno, ker smo tudi največkrat že storili, kako
               kršiti poslovnik državnega zbora. 4. člen govori: <q>"Za preoblikovanje je potrebno
               dovoljenje Agencije za zavarovalni nadzor."</q> Jaz ne vem, komu tukaj notri ni kaj
               jasno. Bom še enkrat prebral: <q>"Za preoblikovanje je potrebno dovoljenje Agencije za
               zavarovalni nadzor."</q> Prvi stavek, kristalno jasen. Drugi stavek: <q>"Agencija za
               zavarovalni nadzor zavrne zahtevo za izdajo dovoljenja, če bi preoblikovanje lahko
               ogrozilo interes članov."</q> Prav tako popolnoma jasno. Mi smo že v predhodnih zakonih,
               gospodje in gospe, opredelili, kdo so to člani. Da so člani zavarovanke in
               zavarovanci. Okoli tega ne more biti debate. Opredelili smo že zdavnaj, kaj je to
               delniška družba. Če ne veste, kje smo opredelili, opredelili smo zakon o gospodarski
               družbi. Ampak, ker drugače ne morete ustaviti hotenja in pa težnje Slovenske
               nacionalne stranke po uveljavljanju oziroma uresničitvi interesa milijona državljank
               in državljanov, torej da dobijo tisto, kar so preveč plačali v tistih letih v obliki
               previsoko plačanih premij, ste se odločili, da boste danes oziroma včeraj ubrali nov
               moment. In ker ste se v državnem zboru samooklicala dva tako imenovana poznavalca
               zavarovalnega prava, sta včeraj izpisala oziroma pred dnevi, izpisala tako imenovani
               predlog za sprejem avtentične razlage četrtega odstavka 62. člena zakona o
               zavarovalništvu, torej tistega člena, ki je tako ali tako že zelo jasen, za katerega
               je eden izmed teh samooklicanih poznavalcev področnega prava trdil, da je popolnoma
               jasen in da tudi sam ne ve, zakaj. Ko smo poslanci in poslanke pozneje pridobili to
               tako imenovano avtentično razlago, podpisano s strani ali pa pospremljeno s strani
               vseh poslanskih skupin, razen poslanske skupine Slovenske nacionalne stranke, ki se
               bori za 1 milijon oziroma za dobro enemu milijonu državljank in državljanov,
               podpisali ste se poslanska skupina Slovenske demokratske stranke, poslanski klub
               Liberalne demokracije Slovenije, poslanska skupina Socialnih demokratov, poslanska
               skupina Nove Slovenije, poslanska skupina Slovenske ljudske stranke in poslanska
               skupina Demokratične stranke upokojencev in s tem javno povzročili in pa jasno, da
               člani, da zavarovanke in zavarovanci ali pa, rečeno v tretji obliki, da en milijon
               slovenskih državljank in državljanov ne bo dobil tistih delnic in v taki višini, kot
               jim pripada. V Nacionalni stranki smo pridobili mnenje, mnenje tistih pravnih
               strokovnjakov, ki jih ponavadi ta isti državni zbor sprejema oziroma najema proti
               plačilu za to, da razrešujejo najpomembnejše zakonske materije, torej da spremljajo
               delo ustavne komisije. Pazite, ta isti državni zbor najema in seveda plačuje te iste
               strokovnjake, ki smo jih v Nacionalni stranki zaprosili, glede na to, da vemo, da
               delate v nasprotju z ustavo in da delate v nasprotju z zakoni, da tudi oni to povedo.
               Oni so to danes zjutraj povedali.</p>
               <p>Mi smo zaprosili vodstvo predsednika državnega zbora, da mnenje teh ljudi, ki jih
               drugače plačujete vi, razdeli in da to mnenje postane sestavni del gradiva za
               današnjo izredno sejo. To gradivo ni postalo sestavni del, verjetno, pa recite, da
               mogoče ugibam, ampak to gradivo ni postalo sestavni del zaradi tega, ker vam vsebina
               tega dopisa ni všeč. Ampak iz tega dopisa je razvidno in zelo pomembno je, ker niti
               drugo stališče oziroma druga razlaga, ki je nastala, ne vemo, zaradi česar, saj moč
               imate in lahko narediti karkoli, sta identični, in zato to isto gradivo lahko obvelja
               tudi kot opomin vsem vam, da boste danes sprejemali nekaj protizakonitega,
               protiustavnega. Dovolite, da navedem samo tiste člene ustave, ki jih boste danes
               kršili.</p>
               <p>Kršili boste 2. člen ustave, ki govori o pravni državi, kršili boste 89. člen, ki
               govori o zakonodajnem postopku, 3. člen v povezavi z 90. členom, zakonodajni
               referendum, tretjo alinejo prvega odstavka 87. člena, veto državnega sveta, in drugo
               alinejo prvega odstavka 107. člena ustave Republike Slovenije. Vsi veste, da ga boste
               kršili, žal ste taki.</p>
            </sp>
            <sp xml:id="SDZ4-Izredna-16-2006-01-25.sp17">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pečetu. Naj odgovorim še glede očitka, da ni bilo posredovano
               gradivo, ki ga je želela posredovati poslanska skupina SNS. Gradivo je bilo v skladu
               s poslovnikom takoj posredovano, kot ste želeli, in sicer tako kot predvideva
               poslovnik, vsem poslanskim skupinam in poslancem. Na klop se pa dajejo samo tista
               gradiva, ki so predmet razprave, kot je na primer predlog odbora za finance. Gospod
               Jazbec bo predstavil stališče poslanske skupine Slovenske demokratske stranke.</p>
            </sp>
            <sp xml:id="SDZ4-Izredna-16-2006-01-25.sp18">

               <speaker>FRANC JAZBEC:</speaker>

               <p>Hvala lepa, gospod predsednik. Predstavniki vlade, kolegice in kolegi. Četrti
               odstavek 62. člena zakona o zavarovalništvu določa, da je za preoblikovanje
               gospodarske družbe v statusni obliki družbe za vzajemno zavarovanje v delniško družbo
               potrebno dovoljenje agencije za zavarovalni nadzor.</p>
               <p>Pri tem agencija za zavarovalni nadzor zavrne izdajo navedenega dovoljenja, če bi
               preoblikovanje lahko ogrozilo interese članov. Vzajemna je zavarovalna družba,
               organizirana v pravni obliki družbe za vzajemno zavarovanje, kar je pravno statusna
               oblika po zakonu o zavarovalništvu. Gre za posebno statusno pravno obliko družbe, ki
               je bila ustanovljena z novelo zakona o zdravstvenem zavarovanju in zdravstven varstvu
               leta 1998 in na trgu nudi dopolnilna prostovoljna zdravstvena zavarovanja. Vzajemna
               kot družba za vzajemno zavarovanje mora delovati po načelu vzajemnosti in
               solidarnosti, kar je specifika te pravno statusne oblike.</p>
               <p>Danes imamo pred seboj predlog za spremembo avtentične razlage prvega odstavka
               četrtega stavka 62. člena zakona o zavarovalništvu, ki se glasi: <q>"Dovoljenje agencije
               za zavarovalni nadzor se šteje kot obvezen pogoj za začetek in izvedbo postopka
               preoblikovanja družbe za vzajemno zavarovanje v delniško družbo."</q> Navedeno razlago
               imamo pred seboj, ker očitno obstaja dvom o tem, ali gre za predhodni akt v postopku,
               ki je pogoj za sprejem dokončne odločitve pristojnega organa torej skupščine
               Vzajemne, ali pa gre le za soglasje po tem, ko so sklepi o preoblikovanju že
               sprejeti. Iz same dikcije člena med pravnimi strokovnjaki obstaja visoka stopnja
               soglasja o tem, da se dovoljenje da vnaprej. V kolikor bi veljalo, da se le to da po
               že sprejetih sklepih o preoblikovanju, bi imeli soglasje in ne dovoljenja.</p>
               <p>Agencija za zavarovalni nadzor mora dati dovoljenje za preoblikovanje družbe za
               vzajemno zavarovanje vnaprej. Gre za predhodni akt v postopku morebitnega
               preoblikovanja, torej pred odločanjem na skupščini. Zaradi preglednosti v postopku
               morebitnega preoblikovanja mora agencija za zavarovalni nadzor izdati dovoljenje
               vnaprej.</p>
               <p>Da bi ta dilema ne obstajala, v poslanski skupini Slovenske demokratske stranke
               menimo, da je predlog avtentične razlage potrebno sprejeti in tako zagotoviti jasnost
               in nedvoumnost veljavnih predpisov, ki urejajo to področje. Potrebno jo je sprejeti
               zaradi zaščite zavarovancev, zaradi zaščite javnega interesa, pri čemer bi tako
               postopek morebitnega preoblikovanja potekal preverljivo in pregledno. Zato bomo v
               poslanski skupini predlagani predlog v celoti podprli. Hvala.</p>
            </sp>
            <sp xml:id="SDZ4-Izredna-16-2006-01-25.sp19">

               <speaker>PREDSEDNIK FRANCE CUKJATI:</speaker>

               <p>Hvala gospodu Jazbecu. Prehajamo na razpravo o predlogu za sprejem avtentične razlage
               in amandmajev odbora za finance in monetarno politiko, ki v celoti nadomešča besedilo
               razlage. Prosim torej poslanke in poslance, ki želijo razpravljati, da se prijavijo k
               razpravi. Kasnejših prijav ne bom več upošteval. Razprava poslancev je omejena na 5
               minut. Prosim, da dvignete roko in s pomočjo gospoda Plevelja bomo naredili seznam,
               razporejen v skladu s našim načinom razpravljavcev, ki ga imate v formularju. Prosim.
               Jelinčič, Barovič, Cvikl, Jerovšek, Rezman, Janc, Grims, Zagorac, Peče, Prijatelj. Še
               kdo? Žnidaršič, Školč kot proceduralno. Počakajte, bomo najprej se zbrali. Še kdo?
               Jih bom prebral. Predlagatelj. To se pravi, Grims se v razpravi črta, ja. Bom prebral
               vse prijavljene: Jelinčič, Barovič, Cvikl, Jerovšek, Rezman, Janc, Zagorac, Peče,
               Prijatelj, Žnidaršič in predlagatelj. Še kdo? Sem ga pozabil zapisati? Ne. Gospod
               Školč, izvolite proceduralni predlog.</p>
            </sp>
            <sp xml:id="SDZ4-Izredna-16-2006-01-25.sp20">

               <speaker>JOŽEF ŠKOLČ:</speaker>

               <p>Hvala lepa, predsednik. Ti štirje dnevi so za parlament in parlamentarno demokracijo
               žalostni dnevi zaradi tega, ker se parlament uporablja za nekaj, kar je, bom rekel,
               na meji razumnega, ampak s soglasjem naših kolegov in kolegic očitno dopustnega.
               Zagotovo pa ni dopustno, da poskušate tudi z načinom vodenja razprave omejiti to
               razpravo. Menim, da je mogoče, da se kdo javi k besedi tudi potem, ko sliši druge
               kolege, druge argumente, morebiti velike neumnosti, karkoli že, mogoče tudi
               argumente, ki spremenijo mnenje. Vsekakor smo že bili v situaciji, da ste poskušali
               preprečiti obrazložitev glasu in se je to slabo končalo. Menim, da tu ni podlage za
               tovrstne omejitve, in prosim, če pustite možnost za prijavo odprto. Samemu se mi zdi
               nesmiselno prijavljati se na zalogo, potem pa tako kot vaši strankarski kolegi
               eventualno glasovati proti razpravi. To je zloraba oblike dela v parlamentu in niti
               ni v duhu teh izjemnih razmer, ki ste jih uvedli v teh štirih dneh, ne glede na to,
               da vse stranke očitno v tem zelo uživajo.</p>
            </sp>
            <sp xml:id="SDZ4-Izredna-16-2006-01-25.sp21">

               <speaker>PREDSEDNIK FRANCE CUKJATI:</speaker>

               <p>Gospod Školč, sledim smiselni uporabi prvega odstavka 68. člena poslovnika. V kolikor
               ste se prijavili k proceduralnem predlogu, ali lahko smatram, da predlagate, da se
               lahko kadarkoli poslanci javljajo in razpravljajo? Vseeno bom dal takšen proceduralni
               predlog na glasovanje. Torej, da se poslanci lahko prijavljajo kadarkoli tekom
               razprave, vendar samo enkrat, to je pa že v 67. členu. Glasovanje o proceduralnem
               predlogu teče. Navzočih je 49 poslank in poslancev, za jih je glasovalo 19, proti
               28.</p>
               <p><stage>(Za je glasovalo 19.)</stage> <stage>(Proti 28.)</stage></p>
               <p>Predlagani predlog ni sprejet.</p>
               <p>Prehajamo na razpravo poslank in poslancev v skladu z razporedom prijavljenih.
               Gospod Jelinčič, imate besedo. Imate tudi vi proceduralni predlog? Ali ima še kdo
               proceduralni predlog, da bomo šli po vrsti z vsemi proceduralnimi predlogi? Izvolite,
               gospod Peče.</p>
            </sp>
            <sp xml:id="SDZ4-Izredna-16-2006-01-25.sp22">

               <speaker>SAŠO PEČE:</speaker>

               <p>Gospod predsednik, jaz sem vam dolžan delno opravičilo, ne delno, ampak opravičilo,
               tudi jaz sem bil zaveden okoli tistega dela, ko sem govoril, da niste dali gradiva
               Slovenske nacionalne stranke. Informacija, ki je prišla do mene prav tako iz naših
               krogov, je bila v tem delu, žal, netočna. Tako prosim, sprejmite opravičilo,
               istočasno pa opravičilo, ker sem izkoristil proceduralno. Hvala.</p>
            </sp>
            <sp xml:id="SDZ4-Izredna-16-2006-01-25.sp23">

               <speaker>PREDSEDNIK FRANCE CUKJATI:</speaker>

               <p>Hvala. Začenjamo z razpravo poslank in poslancev. Gospod Jelinčič, imate besedo.
           </p>
            </sp>
            <sp xml:id="SDZ4-Izredna-16-2006-01-25.sp24">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Danes je Slovenska nacionalna stranka pridobila
               pravno mnenje Inštituta za primerjalno pravo pri Pravni fakulteti v Ljubljani,
               podpisano s strani prof. dr. Lojzeta Udeta, prof. dr. Francija Grada, asistenta mag.
               Sebastjana Nerada in asistenta mag. Saša Zagorca. Dejstvo je, da to pravno mnenje
               govori, da je državni zbor šel čez vse mere. Ker žal čas ne dopušča, da bi se
               podrobno spuščal v celotno pravno mnenje, mislim, da bi bilo smiselno, da ga vsaj
               malo povzamem, kajti prepričan sem, da je večina poslanskih kolegov vrgla to pravno
               mnenje v kot in se ne bo z njim ukvarjala. Morda bo to pravno mnenje še kdaj zabolelo
               gospoda dr. Cerarja, ki je pisal v imenu državnega zbora drugačno pravno mnenje, po
               stilu, tako da ga bo morda lahko jaz ali pa kakšen drug pravnik, lahko vprašal:
               <q>"Gospod Cerar, kje pa imate gradbeno dovoljenje za svojo diplomo pravne fakultete."</q>
               Kajti ta relacija je edina, ki je v tem primeru možna. Vprašanje, na katerega so
               odgovorili v pravnem mnenju, je bilo: kakšna je pravna narava avtentične razlage
               zakona v slovenskem pravnem redu in ali je sprejeta avtentična razlaga četrtega
               odstavka 62. člena v skladu z Ustavo Republike Slovenije. Odgovor je ta, da v prvem
               sklepu vemo, da je temeljno pravilo pri sprejemanju avtentične razlage zakona, da se
               z njo ne sme dopolniti ali spremeniti zakonske odločbe tako, da bi ta dobila novo
               vsebino. In ravno to se dogaja s to predlagano avtentično razlago.</p>
               <p>Naprej. Drugi sklep, ki so ga napisali ti prominentni strokovnjaki iz pravne vede,
               je ta, da v danem primeru ne gre za avtentično razlago zakona, temveč za spremembo
               zakona, ki bi morala biti sprejeta po zakonodajnem postopku.</p>
               <p>Tretji sklep je, da je protiustaven sprejem avtentične razlage zakona v času
               referendumskih aktivnosti o materiji, ki je delno ali v celoti predmet referendumske
               pobude ali zahteve.</p>
               <p>In četrti sklep je, da je sprejeta avtentična razlaga zakona v nasprotju z 2. členom
               ustave, ki govori o pravni državi, 3. členom ustave, 89. členom ustave, ki govori o
               zakonodajnem postopku, 90. členom ustave, ki govori o zakonodajnem referendumu, 107.
               členom ustave, ki govori o promulgaciji zakona in v nasprotju s 155. členom ustave,
               kjer točno in jasno določeno piše, da zakoni in drugi predpisi ne morejo imeti učinka
               za nazaj.</p>
               <p>Kot kaže, se bo državni zbor, tako kot vlada, požvižgal na vse skupaj. Mislim, da je
               to težek madež na slovenskem parlamentarizmu. Vlada je imela dovolj časa, da bi lahko
               storila tisto, česar ni storila. Že oktobra lansko leto je Vzajemna napovedala, da bo
               šla v spremembo svoje družbe. To je ponovila na ves glas še enkrat novembra meseca,
               ampak nič se ni storilo in zgodilo do tik pred zdajci. Seveda smo pri nas prepričani,
               da so tukaj zadaj drugi interesi in da te interese morajo nekateri ščititi.</p>
               <p>Še enkrat bom ponovil tisto, kar nekateri pravijo, da ni res, vendar mislim, da so
               nekateri ministri v vladi poskušali čez vodo žejnega prepeljati premiera gospoda
               Janšo, kajti prepričan sem, da bi gospod Janša ne dovolil takšnega zakona, tako kot
               so spreminjali prvo izvedenko oziroma prvi osnutek zakona, ki je bil še bistveno
               hujši od teh predlaganih zadev. Mislim, da ni dobro, da državni zbor sprejema na tak
               način takšne obvezujoče dokumente. Vračamo se v leto 1949, ko so bile podržavljene
               vse delniške družbe in ostale privatne firme v takratni Demokratski federativni
               Jugoslaviji. In če smo se ob samostojnosti Republike Slovenije odločili za prosti
               trg, pretok kapitala, tudi v skladu z evropskimi uzancami, potem ne vem, zakaj delamo
               korake nazaj. To nas bo še drago stalo. Hvala lepa.</p>
            </sp>
            <sp xml:id="SDZ4-Izredna-16-2006-01-25.sp25">

               <speaker>PREDSEDNIK FRANCE CUKJATI:</speaker>

               <p>Hvala gospodu Jelinčiču. Torej, dokončen seznam je naslednji: sedaj sledi gospod
               Cvikl, potem Jerovšek, Barovič, Rezman, Zagorac, Janc, Peče, Žnidaršič, Prijatelj in
               nato predlagatelj, gospod Grims. Besedo ima gospod Cvikl. Pripravi naj se gospod
               Jerovšek.</p>
            </sp>
            <sp xml:id="SDZ4-Izredna-16-2006-01-25.sp26">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Povedal bom svoje mnenje o tem, kar danes počnemo,
               potem pa bom na koncu podal tudi proceduralni predlog, zato da ne bo dvomov v to, ali
               državni zbor danes, ko odloča o vsebini sprejema avtentične razlage četrtega odstavka
               62. člena zakona o zavarovalništvu, res dela v nasprotju s tem, kar pravijo nekateri
               strokovnjaki, v nasprotju z osnovno dikcijo samega zakona.</p>
               <p>V tej zvezi bi rad kolege, ki so pridobili mnenje inštituta, vendarle spomnil, da
               mnenje, za katerega pravite, da trdi, da bomo danes naredili nekaj v nasprotju z
               ustavo, je na tekst avtentične razlage, ki smo ga na odboru za finance in monetarno
               politiko spremenili - spremenili pa smo ga na podlagi mnenja zakonodajno-pravne
               službe. Tako da če se boste poglobili v to, boste videli, da je gospod Cerar, da so
               kolegi poslanci in da so gospodje, ki so napisali zunanje pravno mnenje, pravzaprav
               govorili povsem isto. In to je, da naj avtentična razlaga pove samo to, da se
               dovoljenje agencije za zavarovalni nadzor šteje kot pogoj in da to ni nekaj, kar je
               družbi za vzajemno zavarovanje, agenciji za zavarovalni nadzor, ministrstvu za
               finance, ministrstvu za zdravje, nekaj, kar jim do sedaj že ni bilo jasno. Ko je bil
               sprejet zakon o zavarovalništvu, je v četrtem odstavku 62. člena jasno povedal, da je
               potrebno dovoljenje, in celo več, rekel je, da se to dovoljenje ne more izdati, če se
               ne bi ščitili interesi članov. Jaz obžalujem, da predvsem agencija za zavarovalni
               nadzor in izvršna oblast v celoti do sedaj ni zagotovila vsega tega, kar bi bilo
               pričakovati neposredno po dikciji zakona o zavarovalništvu. Zato je povsem ustrezno,
               da prek avtentične razlage, ki pa vsebinsko ne presega določbe četrtega odstavka 62.
               člena, jasno povemo agenciji za zavarovalni nadzor, kaj naj naredi.</p>
               <p>Danes dopoldne smo imeli precej diskusij, tudi odmorov, ker je bilo treba ta
               različna mnenja pogledati. Toda če se boste poglobili, boste videli, da je gospod Ude
               napisal, da je nekaj v nasprotju z ustavo na tekst avtentične razlage, ki smo ga na
               odboru spremenili in ga uokvirili v določbe zakona. Tako da mislim, da bom danes
               povsem mirno potrdil tekst avtentične razlage in s tem kot del zakonodajne oblasti
               izrazil jasno voljo, kako naj agencija za zavarovalni nadzor deluje. Ali bo ta
               agencija to naredila ali ne, ne vemo. Slišali smo danes gospoda Goriška, ki je rekel,
               da bi on lahko dovoljenje izdal, bo moral nekdo zaprositi za to dovoljenje in tako
               naprej, tako da očitno je, da se bo ta jara kača z Vzajemno še kar nekaj časa
               nadaljevala. Da pa ne bi ostalo v dvomu, ali je tukaj državni zbor deluje v nasprotju
               z ustavo in ne vem z vsem čem in kar nam kolegi iz Slovenske nacionalne stranke
               trdijo, pa sem sam na odboru za finance in monetarno politiko jasno postavil
               vprašanje zakonodajno-pravni službi, ali novi tekst avtentične razlage presega
               dikcijo zakona. In predlagam, gospod predsednik, če seveda bo v nadaljevanju ponovno
               očitano, da presegamo ustavne določbe, da se pozove v skladu z določbami poslovnika
               državnega zbora zakonodajno-pravna služba, da nam to še enkrat pove. Konec koncev,
               minilo je šest, sedem ur od takrat, ko je mnenje prvič prišlo v hišo, sedaj je tudi
               podpisano in poslušamo mnenje zakonodajno-pravne službe. Mislim pa, da tako gospod
               Cerar, gospa Ogrinčeva in gospod Rogelj so se mirno lahko podpisali pod to in nam
               seveda dali ustrezno sugestijo, kako pravilno oblikovati tekst avtentične razlage, in
               to bom danes podprl. Hvala lepa.</p>
            </sp>
            <sp xml:id="SDZ4-Izredna-16-2006-01-25.sp27">

               <speaker>PREDSEDNIK FRANCE CUKJATI:</speaker>

               <p>Hvala gospodu Cviklu. Gospod Jerovšek. Pripravi naj se gospod Barovič.</p>
            </sp>
            <sp xml:id="SDZ4-Izredna-16-2006-01-25.sp28">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Sam bom podprl avtentično razlago 4. točke 62. člena zakona o zavarovalništvu. Da je
               dovoljenje agencije za zavarovalni nadzor - se strinjam s tem, da je to obvezni
               procesni pogoj in mislim, da s tem ne bomo povzročili nobene protiustavnosti ali pa
               kakorkoli posegli v ustavnost. In sam osebno menim, da bi morala biti takšna razlaga
               4. člena vsaj doslej popolnoma jasna in da je dejansko predlagatelj zakona imel v
               mislih takšno razlago in takšen način delovanja agencije za zavarovalni nadzor.
               Zaradi tega je tudi pri meni prisoten trpek priokus, vendar iz drugega razloga, kot
               ga je omenil kolega Pavliha, da vse od sprejema tega zakona agencija ni imela
               takšnega statusa.</p>
               <p>Namreč, dejansko, ko sem že omenil včeraj, sem tudi, ko sem bil poslanec v prejšnjem
               mandatu, nekako imel zaupanje v to institucijo, eno redkih institucij v preteklosti,
               ker se mi zdi, da je ta institucija vedno skušala delovati v interesu zavarovancev in
               da je zaradi tega često imela tudi težave. Moram reči, da je v enem obdobju, ko se je
               borila proti divji privatizaciji ali pa načinu preoblikovanja zavarovalne družbe
               Triglav, bila na nek način pred isto usodo, kot je bila nekoč agencija za plačilni
               promet, ki se jo je enostavno ukinili in na nek način je potem prišlo do preobrata,
               da je bilo le preveč in je ta agencija ostala. In če bi agencija imela takšno
               potrebno podporo, bi bilo današnje jemanje avtentične razlage nepotrebno. Zaradi tega
               tudi mislim, da ko govorimo o tem, da ne gre za nobeno nacionalizacijo. Saj
               pravzaprav mi samo zadržujemo spremembo statusa, danes se nič ne podržavlja in ne
               nacionalizira in se ne bo, samo časovno odlagamo statusno spremembo, ki naj bi
               potekala v skladu z zakonom. In ker je bilo v mnenju enega predstavnika, ene stranke
               rečeno, da nastopajo v imenu milijona zavarovancev, domnevam, da je bilo mišljeno, da
               tudi v mojem imenu. Zaradi tega mi dovolite, da povem svojo avtentično razlago,
               avtentično in svoje mnenje, da ne rabim takšnega paternalizma, da nekdo v mojem imenu
               zahteva ali predlaga spremembe oziroma protestira proti avtentični razlagi, za svojo
               avtentično razlago sem odgovoren sam. Sicer se zahvaljujem za takšno nastopanje,
               vendar kot pravim, sam menim, da zaradi številnih razlogov, ki so nastali tekom časa,
               je potrebno danes sprejeti to avtentično razlago, da bo popolnoma jasno, kaj so
               potrebni procesni predpogoji za preoblikovanje Vzajemne recimo, v delniško družbo in
               da bomo na ta način storili nekaj v interesu zavarovancev. Gre samo za nek časovni
               razlog, nismo v trenutku, ko bi se ne vem kaj tako drastično spreminjalo in tako
               drastično mudilo, da bi tudi ta zavarovalniška družba morala na vsak način v tem
               trenutku sprejeti statusno spremembo. In ta cilj bomo tudi s tem dosegli. Hvala lepa.
           </p>
            </sp>
            <sp xml:id="SDZ4-Izredna-16-2006-01-25.sp29">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Barovič, pripravi naj se gospod Rezman.</p>
            </sp>
            <sp xml:id="SDZ4-Izredna-16-2006-01-25.sp30">

               <speaker>BOGDAN BAROVIČ:</speaker>

               <p>Hvala. Državni zbor, z izjemo šestih članov Slovenske nacionalne stranke, je v
               besedilo avtentične razlage zapisal pravilo, da je dovoljenje agencije akt, ki ga ta
               mora izdati pred, poudarjam: pred, sprejemom dokončnega sklepa skupščine družbe za
               vzajemno zavarovanje, iz česar seveda sledi, da agencija ne sme odločati o
               preoblikovanju v delniško družbo, dokler ne dobi dovoljenja agencije. S takšnim
               stališčem, če ste odkriti in pošteni, se seveda res ne moremo strinjati. Zakaj ne?</p>
               <p>Prvi argument, ki govori o temu, je ta, da je že sama struktura 62. člena zgrajena
               tako, da je zahteva po dovoljenju agencije urejena v zadnjem, četrtem odstavku tega
               člena, iz česar je logično sklepati, da je izdaja dovoljenja s strani agencije zadnje
               dejanje v postopku preoblikovanja družbe seveda. Agencija naj bi po zahtevi
               avtentične razlage podala dovoljenje, še preden bi videla sklep skupščine o
               preoblikovanju. Po domače povedano, agencija bo dala ali pa ne bo dala bianco. O čem
               pa naj bi agencija dala dovoljenje prej? O preoblikovanju - kakšnem pa, če ne vidi
               sklepa?</p>
               <p>Avtentična razlaga, ki jo dajete danes na glasovanje, določa, da ima zadnjo besedo
               pri preoblikovanju skupščina družbe. To je krasno, krasna poteza. Skupščina bo seveda
               dobila dovoljenje, najprej dovoljenje agencije za zavarovalništvo, in potem bo po
               domače povedano <q>"nategnila"</q> agencijo, <q>"nategnila"</q> člane in vse tiste, ki jih bo
               hotela <q>"nategniti"</q>, ker bo dovoljenje že imela. Zato je edino logično in
               sprejemljivo, da agencija odloča o dovoljenju potem, ko pridobi dokončni sklep
               skupščina o preoblikovanju.</p>
               <p>Naj opozorim še na 57. člen zakona o zavarovalništvu. Ta izrecno določa, da je za
               veljavnost sklepa skupščine potrebno dovoljenje agencije. To je očitno, da določba
               izhaja iz predpostavke, da skupščina najprej sprejme sklep z vsemi sestavinami, nato
               pa na podlagi tega sklepa agencija izda ali vzame dovoljenje. Avtentična razlaga je
               obrnjena, ki je danes tukaj predlagate, popolnoma na glavo.</p>
               <p>Pravno pravilo, ki ga državni zbor uvaja, avtentično razlago zakona, po mnenju
               Slovenske nacionalne stranke tudi na osnovi pridobljene strokovne ocene ocenjuje, da
               ne pomeni razlago, ampak pomeni spremembo zakona. In zato, da bodo tisti, ki niso z
               nami, vedeli, kaj to pomeni - to pomeni ustavno kršitev. Zakaj? Zato, ker ne
               razjasnjuje zakona, ampak ga spreminja, vanj posega in ga preoblikuje. Zato, ker
               avtentična razlaga velja od - za nazaj, kar pa je splošno pravilo pravo, da nobeden
               zakon ne sme veljati za nazaj. Ustavno sporen pa je seveda tudi motiv državnega
               zbora, ki vlaga avtentično razlago, kajti njegov namen je zaobiti tekoči zakonodajni
               postopek in postopek po zakonodajnem referendumu.</p>
               <p>Edina prava resnica je ta in edino možno ustavno skladno ravnanje je, da bi v časi
               referendumske aktivnosti podane na naši osnovi, naši podlagi zbrali zadostno število
               ali ne zbrali zadostnega števila podpisov in da ne bi tekle nobene druge aktivnosti.</p>
               <p>Končal bom. Potrjujem besede predhodnega sogovornika - ja, psi lajajo, karavana gre
               naprej. Vidi se, da nas lepo izigrate, kajti če bi najprej odločali o avtentični
               razlagi in potem o referendumu, ki smo ga mi predložili, bi ugotovili, da je ta še
               kako zelo ustaven in edini demokratični način odnosa do vseh zavarovancev.</p>
            </sp>
            <sp xml:id="SDZ4-Izredna-16-2006-01-25.sp31">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Rezman. Pripravi naj se gospod Zagorac.</p>
            </sp>
            <sp xml:id="SDZ4-Izredna-16-2006-01-25.sp32">

               <speaker>VILI REZMAN:</speaker>

               <p>Tisti, ki smo podpirali avtentično razlago, smo bili etiketirani kot nasprotniki
               preoblikovanja v delniško družbo. To preprosto ne drži, cela vrsta tistih, ki smo
               podpirali, smo izjavili tudi, da nismo nasprotniki, ampak da je treba določiti jasna
               pravila, kako se to preoblikovanje odvija.</p>
               <p>Druga netočnost se je zgodila, ko so nekateri omenjali, da je potrebno 750.000 ljudi
               in izjav pripraviti za to, da se lahko prične proces preoblikovanja. To ni točno
               zato, ker v zakonu natančno piše, da je potrebno 75% od oddanih glasov, preden se
               postopek prične, kar pomeni od 100 oddanih 75, od tisočih 750 in tako naprej po
               številkah navzgor.</p>
               <p>V zvezi z mnenjem inštituta, ki je večkrat citirano, naj povem sledeče. O tem smo
               razpravljali že zjutraj ob 9. uri na odboru. Mnenje je bilo napisano zelo na hitro,
               tako rekoč tik pred zdajci, v časovni stiski, zato ima tudi celo vrsto hib. To lahko
               trdimo zato, ker je datirano z današnjim datumom in ob 9. uri smo ga dobili na mizo.
               Slabosti so pa po moje sledeče. Najprej se želi z aluzijo na socializem povedati, da
               tisti, ki mislimo drugače, zagovarjamo socializem. Ne govori o tem, da je treba
               spoštovati regulativo, ki je sedaj veljavna, poslovnik, in ne govori o tem, da želimo
               biti pravna država, če obstoječi veljavni poslovnik spoštujemo.</p>
               <p>Drugič, pravkar je bilo slišati nekaj abodiktičnih trditev in nekaj takšnih najdemo
               tudi v tem mnenju. In sicer gre za to, da trdijo tisti, ki so mnenje pisali, da edino
               njihova razlaga je pravilna in nobena druga ne. Mi ne vemo, od kod jim ta božja
               nadarjenost, da so odkrili poslednjo resnico.</p>
               <p>Naslednja reč, ki je tudi problematična, je ta, da so se jim v časovni stiski
               zapisale takšne stvari, da nasprotujejo avtentični razlagi, ki jo je sprejel državni
               zbor, to piše ob 9. zjutraj, mi pa sedaj šele razpravljamo o tem, ali bomo to
               sprejeli ali ne. Sedaj govorimo o predlogu.</p>
               <p>Naslednja pomanjkljivost, ki bi jo lahko navedli, je tudi v tem, da nekateri členi
               oziroma nekatere točke v 62. členu enostavno niso upoštevane. Upoštevajo samo tiste,
               ki jim gredo v prid. Kadar pa beremo v konotaciji, pa vidimo, da ni potrebe, da bi
               imeli slabo vest, ko glasujemo za to, da dobimo avtentično razlago. Mislim, da bi
               bilo treba resnično si vzeti nekaj časa, da si tudi tisti, ki pišejo pravna mnenja na
               inštitutu, vzamejo nekaj več časa, več kot morebiti pol ure za to, da dobimo tri
               strani pravnega mnenja, da bi vsaj prebrali to, kar so napisali, da se ne bodo
               zapletali v take izhitrene rešitve.</p>
            </sp>
            <sp xml:id="SDZ4-Izredna-16-2006-01-25.sp33">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Zagorac, pripravi naj se gospod Janc.</p>
            </sp>
            <sp xml:id="SDZ4-Izredna-16-2006-01-25.sp34">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! Večina mojih predgovornikov iz drugih strank,
               ne iz Slovenske nacionalne stranke, izgleda bolj papeška od samega papeža oziroma
               bolj pravniki od celega pravnega inštituta ljubljanske pravne fakultete. Da ne bom
               tako kot oni pravnik, bom bolj praktik. Amandma odbora, ki ga boste danes sprejeli,
               nedvomno določa, da gre za predhodno dovoljenje, da lahko neka zavarovalnica, nanaša
               se na vse zavarovalnice, začne postopek preoblikovanja šele, ko pridobi dovoljenje
               agencije. Nekaj vprašanj na to temo. Dajte mi povedat, kdaj se uradno začne postopek
               preoblikovanja. Vsi tisti, ki ste pod to zadevo podpisani, predvsem me je zbodlo v
               oči izvajanje predstavnika največje vladne stranke, ki je začel svoje izvajanje z
               besedami: <q>"Ne smejo biti oškodovani člani določene zavarovalnice, kajti takrat
               agencija izda negativno mnenje."</q> Jaz bom zelo vesel, če mi bo gospod Jazbec pojasnil,
               kako pa agencija, ko da predhodno mnenje, ve, ali bodo v določenem preoblikovanju, ki
               se še ni začelo - in tudi preoblikovanje Vzajemne se še ni začelo -, ve, ali bodo s
               tem preoblikovanjem dejansko oškodovani člani, ali bodo kršeni zakoni in ali bo
               kršena ustava. Naslednje vprašanje, ki se mi poraja, je dejstvo, da se postopek -
               neka zavarovalnica dobi dovoljenje, da lahko začne postopek preoblikovanja; ne vemo,
               kako bo to preoblikovanje potekalo. Če bo preoblikovanje, recimo, potekalo
               protizakonito, neustavno, bodo oškodovani člani takšne zavarovalnice, bo potem
               verjetno agencija sprejela še eno dovoljenje, ki pa ne bo več dovoljenje, ampak bo
               prepoved nadaljnjega preoblikovanja, po vašem prepričanju. In ne nazadnje, najvišji
               organ vsake zavarovalnice je skupščina. Skupščina je potemtakem tista, ki mora dati
               zahtevo oziroma izraziti željo po preoblikovanju. Po tem, kar boste danes sprejeli,
               bi se naj skupščina sestala prvič in se odločila - mi imamo željo se preoblikovati.
               Potem bi agencija, po ne vem kakšni razsodbi, ne vem, na kakšni podlagi, izdala
               pozitivno dovoljenje ali pa negativno. Če izda pozitivno, se skupščina sestane, po
               vašem, še enkrat in takrat se pa dejansko odloči, kakšno bo preoblikovanje in ali bo
               spet - mogoče v štirinajstih dneh, treh tednih ali štirih mesecih člani te skupščine
               premislijo, pa rečejo, da danes pa niso več za preoblikovanje. Takšne neumnosti bomo
               danes oziroma boste danes sprejeli - v praksi popolnoma, popolnoma neizvedljive.</p>
               <p>In še ena zadeva. Ko ste leta 2000 ta zakon soglasno podprli, se nihče ni spraševal
               o avtentični razlagi 62. člena zakona o zavarovalništvu. Takrat vam je očitno bilo
               vse jasno. Danes pa potrebujete avtentične razlage? Hvala.</p>
            </sp>
            <sp xml:id="SDZ4-Izredna-16-2006-01-25.sp35">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Janc. Pripravi naj se gospod Peče.</p>
            </sp>
            <sp xml:id="SDZ4-Izredna-16-2006-01-25.sp36">

               <speaker>KRISTIJAN JANC:</speaker>

               <p>Hvala lepa, spoštovani predsednik. Predstavniki vlade, kolegice in kolegi! V teh dneh
               smo slišali številne razprave na to temo, na številnih odborih, v parlamentu, po
               medijih, skratka, tema, ki je zelo aktualna. In, hočemo ali nočemo, moramo priznati,
               da kolegi dobro obvladujejo parlamentarno proceduro v državnem zboru, da imajo očitno
               dobre svetovalce, take in drugačne, in da so očitno v tem uspešni. Žal pa cilji, ki
               so si jih zadali, po moji oceni niso dobri za slovenske državljanke oziroma za te
               zavarovance, med katere sodim tudi sam. Kovanje dobičkov v zdravstvu se mi zdi
               preprosto neprimerno, neetično in to, skratka, ne gre skupaj. Vsako tako
               prehitevanje, kot ga počnemo, kar delamo, ni dobro, še posebej za to občutljivo
               področje, kot je zdravstvo, za zavarovance, za državljane, ki jih je toliko na enem
               mestu. Zato mislim, da moramo to zgodbo počasi zaključiti. Mislim, da je sprejem te
               avtentične razlage četrtega odstavka 62. člena potreben, nujen in smiseln v tem
               trenutku, kajti konec koncev jaz samo upam, da kolegi nimajo v ozadju že kakšne nove
               akcije pripravljene in da bo že jutri nova izredna seja državnega zbora na temo
               Vzajemne. Jaz upam, da ne bo več. Hvala.</p>
            </sp>
            <sp xml:id="SDZ4-Izredna-16-2006-01-25.sp37">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Peče. Pripravi naj se gospod Žnidaršič.</p>
            </sp>
            <sp xml:id="SDZ4-Izredna-16-2006-01-25.sp38">

               <speaker>SAŠO PEČE:</speaker>

               <p>Besedilo tako imenovane usklajene nove avtentične razlage, ki naj bi po mnenju
               nekaterih razpravljavcev pred menoj izražalo oziroma nadomestilo napake, na katere
               opozarja strokovno mnenje, ki smo vam ga posredovali v Slovenski nacionalni stranki,
               se glasi: <q>"Dovoljenje agencije za zavarovalni nadzor se šteje kot obvezen pogoj za
               začetek in izvedbo postopka preoblikovanja družbe za vzajemno zavarovanje v delniško
               družbo."</q> Z drugimi besedami, avtentična razlaga zahteva predhodno soglasje oziroma
               predhodno dovoljenje s strani agencije za zavarovalni nadzor. Rad pa bi v mojem
               nastopu opozoril samo vse tiste, ki trdijo, da je tovrstna razlaga v skladu z ustavo
               in da je tovrstna razlaga v skladu z opredeljenimi oziroma opozorjenimi napakami s
               strani ustavnih pravnikov, zato dovolite, da citiram, poudarjam, citiram: <q>"Določbe
               četrtega odstavka 62. člena zakona o zavarovalništvu določa, da je za preoblikovanje
               družbe za vzajemno zavarovanje v delniško družbo potrebno dovoljenje agencije za
               zavarovalni nadzor. Državni zbor je potrebo po avtentični razlagi zakona utemeljil s
               tem, da naj bi očitno ostajal dvom o tem, ali je dovoljenje agencije predhodni akt in
               se nadaljuje ali je to akt, ki se izda na podlagi predhodno sprejetega sklepa
               skupščine."</q> Torej, v državnem zboru ste ustvarili zmedo in pa dilemo, ali se morajo
               dovoljenja agencije pridobiti predhodno ali zadošča tista, pravimo, logična pot, da
               se skupščina preoblikuje in seveda na skupščini sprejeti akt gre v potrditev
               agenciji, kar bi bilo seveda logično.</p>
               <p>Nadalje pa vas seznanjam, kaj ugotavljajo ustavni pravniki oziroma tisti vrh pravne
               stroke v naši državi. <q>"Državni zbor je v besedilu avtentične razlage zapisal pravilo,
               da je dovoljenje agencije akt, ki ga ta mora izdati pred sprejemom dokončnega sklepa
               skupščine za vzajemno zavarovanje. Iz česar sledi, da skupščina sploh ne sme odločati
               o preoblikovanju v delniško družbo, dokler ne pridobi dovoljenja agencije."</q> To ste
               zapisali vi, to ugotavljajo pravniki, to ugotavlja pravniški vrh v naši državi. Torej
               povzema vaše ugotovitve. Sedaj pa njihov odgovor na to vašo ugotovitev. <q>"S takšnim
               stališčem se ni mogoče strinjati. Tako določena razlaga državnega zbora presega
               razlago četrtega odstavka 62. člena zakona o zavarovalništvu in dejansko pomeni
               njegovo spremembo. Z uporabo metode razlage je mogoče priti namreč samo do edinega
               možnega sklepa ... - in ob tem skočim jaz notri in pravim, ta edini možni sklep ste
               imeli na razpolago sprejeti pretekli teden, ko vam ga je ponujala Slovenska
               nacionalna stranka, in tudi ta teden, ko vam ga je ponujala isto Slovenska nacionalna
               stranka in zdaj zopet nadaljujem, "</q>torej je mogoče priti namreč samo do edinega
               možnega sklepa, da četrti odstavek 62. člena zakona o zavarovalništvu določa, naj se
               dovoljenje agencije pridobi šele po sprejemu in na podlagi sklepa skupščine družbe za
               vzajemno zavarovanje o preoblikovanju v delniško družbo."</p>
               <p>Verjamem, da mikrofon dosti prenese. Ne moremo pa trditi, da vi z vašim predlogom
               sklepa, oblikovanega na podlagi mnenja zakonodajno-pravne službe, oblikovanega na
               podlagi političnega konsenza tistih večjih strank, sledite pravnemu mnenju, ki bomo
               ga dobili v državni zbor in katerega vam je poslanska skupina Slovenske nacionalne
               stranke razdelila pred sejo in katerega je tudi dala na matično delovno telo. Med
               seboj imamo akt, ki ne sledi navodilom pravne države v naši državi. Hvala.</p>
            </sp>
            <sp xml:id="SDZ4-Izredna-16-2006-01-25.sp39">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Žnidaršič, pripravi naj se gospod Prijatelj.</p>
            </sp>
            <sp xml:id="SDZ4-Izredna-16-2006-01-25.sp40">

               <speaker>MAG. FRANC ŽNIDARŠIČ:</speaker>

               <p>Hvala za besedo. Spoštovane kolegice in kolegi! Na vsak način ni res, da bi
               predhodno dovoljenje agencije za zavarovalništvo pomenilo bianco menico Vzajemni na
               primer, da lahko potem sprejme nekaj drugega, kot je bilo dovoljeno. V zakonu piše,
               ne samo, da mora biti agencija obveščena o tem, o čem se bo odločalo na skupščini,
               pač pa celo vsi člani Vzajemne bi morali biti obveščeni po zakonu in imajo celo
               možnost vlaganja pritožb, vsaj tri dni pred zasedanjem skupščine. Kar pomeni, da ni
               dovoljenje za neko sklepanje na skupščini kategorija, o kateri bi govorili po
               sprejemu sklepa, ampak o zadevi, ki jo je treba razčistiti prej in ni mogoče govoriti
               o dovoljenju potem, ko je odločitev že sprejeta, pač pa se odločitev sprejema na
               podlagi dovoljenja. To je podobno kot, recimo, graditi hišo brez gradbenega
               dovoljenja pa potem zahtevati dovoljenje. To pač ne gre skupaj. Najprej dovoljenje,
               potem pa izvedba nekega projekta, sprejem nekega sklepa itn. In v tem duhu mi ne
               razumemo očitkov, kako smo vsi nesposobni razumeti, da je samo po sprejemu sklepa o
               spremembi statusa Vzajemne mogoče razpravljati o dovoljenju, ne pa pred njim. Tako
               tega ne razumem in zavračam tako podtikanje popolne opravilne sposobnosti vseh
               poslancev, ki nas je nad 80, ki razmišljamo o tem, da dovoljenje ni tisto, kar bi se
               naj zgodilo potem, pač pa pred dejanjem. Hvala.</p>
            </sp>
            <sp xml:id="SDZ4-Izredna-16-2006-01-25.sp41">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Prijatelj, pripravi naj se gospod Grims kot predstavnik
               predlagateljev.</p>
            </sp>
            <sp xml:id="SDZ4-Izredna-16-2006-01-25.sp42">

               <speaker>SREČKO PRIJATELJ:</speaker>

               <p>Hvala lepa. Spoštovani predsednik, spoštovani prisotni! Kršili ste že vse, kar se
               kršiti da, tudi ustava vam ni sveta, tako da poslovnik državnega zbora sploh ni
               omembe vreden akt in ne bi postopkovnih procesov, ki ste jih nonšalantno zavrnili, še
               enkrat ponavljal. A ker v sili hudič še muhe žre, ste se zatekli na koncu tega lepega
               dejanja k avtentični razlagi zakona, pa naj povem, kaj avtentična razlaga zakona je.
               Avtentično razlago zakona so poznali samo v ureditvah bivših socialističnih režimov.
               Gre za akt, ki ni značilen za parlamentarni sistem, temveč je bil povzet po ustavi
               Sovjetske zveze iz leta 1936 in leta 1977. Po prehodu iz skupščinskega v
               parlamentarni sistem je ta institut ohranil tudi poslovniški sistem v naši samostojni
               državi. Torej smo ohranili nekaj, kar je nam tuje. In če izhajamo iz tega, je potem
               prvi sklep, ki govori, da je temeljno pravilo pri sprejemanju avtentične razlage
               zakona, da se z njo ne sme dopolniti in spremeniti zakonske določbe, jasno - to ste
               tudi storili. Tudi to vas ne moti. In spoštovani, najbolje bi bilo, da tako imenovano
               nacionalizacijo, vsaj mi poznamo ta izraz na Balkanu <q>"prihvatizacijo"</q>, naredite tudi
               v Triglavu in Adriaticu in stvar bo popolnoma jasna in zavarovanci bodo postavljeni v
               enak položaj in ne bo nobene diskriminacije na tem področju. To bi bilo še skoraj
               najbolje in nam najbližje glede na to, da za nas ne veljajo nobeni zakoni, nobene
               ustavne določbe, skratka, še manj pa so za nas pomembni kakšni poslovniki, ki so v
               bistvu vodilo za delo tega državnega zbora.</p>
            </sp>
            <sp xml:id="SDZ4-Izredna-16-2006-01-25.sp43">

               <speaker>PREDSEDNIK FRANCE CUKJATI:</speaker>

               <p>Hvala gospodu Prijatelju. In še prosim gospod Grims, v imenu predlagateljev.</p>
            </sp>
            <sp xml:id="SDZ4-Izredna-16-2006-01-25.sp44">

               <speaker>MAG. BRANKO GRIMS:</speaker>

               <p>Hvala še enkrat za besedo. Samo nekaj kratkih odgovorov. Najprej želim poudariti, da
               se predlagatelji do tega, na kakšen način se lahko ali se ne sme lastniniti Vzajemna
               oziroma kako naj se preoblikuje, s tem predlogom nikakor nismo opredeljevali. Gre
               samo za tolmačenje, kaj je državni zbor takrat imel v mislih in zapisal v norme
               zakona, ki seveda že zdavnaj velja.</p>
               <p>Drugo. Kar se tiče agencije, bi poudaril, da agencija je po samem zakonu avtonomno
               in neodvisno telo, ki samo državnemu zboru poroča enkrat letno, sicer pa mu ni
               neposredno podrejeno in seveda ni sestavni del vlade ali pa da bi bila neposredno
               podrejena. To se pravi, če agencija deluje drugače, kot si vsi predstavljamo in tudi
               kot po našem prepričanju piše v zakonu, ne moremo zato kriviti tistega, ki na to
               neposredno ne more vplivati. Lahko pa seveda storimo svoje, tisto, kar je naša
               pravica in to danes tudi počnemo.</p>
               <p>Tretje, kar bi želel še enkrat poudariti, razlika med dovoljenjem in potrditvijo je
               v vseh pravnih leksikonih znana in obstaja že več desetletij. O tem sem govoril že na
               začetku, ne bi ponavljal. Bom povedal to na bolj enostaven in preprost način.
               Poglejte, če se nekdo spravi graditi hišo brez dovoljenja, se v delujoči pravni
               državi potem taka zgradba podere do tal in se vse vrne v prvotno stanje. To je vloga
               dovoljenja v nekem postopku. Dovoljenje je šele tisto, kar odpre možnost za
               izpeljavo, za dokončanje nekega postopka. Potem iz tega razloga, ker danes torej ne
               ustvarjamo nobenega novega prava, ne pišemo nobene nove pravne norme tukaj, ampak
               samo nedvoumno povemo, kaj v zakonu ves čas že piše, na jasen, vsakemu razumljiv
               način, tako da ne bo nobenega dvoma več, so seveda tudi vsi ti scenariji, o katerih
               je bilo govora, odveč, kajti če se enkrat tukaj doseže na tej točki, kaj dovoljenje
               je v postopku, soglasje in da je to soglasje vezano na tistem, o čemer v pravni
               stroki velja soglasje že dolgo vrsto let, potem je jasno, da je potrebno predložiti
               agenciji predlog nekega sklepa, opremljenega z vsemi elementi, ki jih zahteva že sam
               zakon, agencija odloči in če da dovoljenje, je vezana potem pri končni odločitvi
               skupščina na natanko ta projekt, na natanko ta sklep, ki izpolnjuje vse tiste pogoje,
               ki jih agencija predpiše. Vsako odskakovanje iz tega okvira pomeni, da dovoljenje ni
               dano in da so vsi nadaljnji postopki pravno nični, to pravno ničnost v bistvu ste
               sami zelo jasno povedali, ko ste citirali nekatere druge člene, ki se povezujejo
               potem na ta člen, ampak seveda potem to izhaja, če se enkrat, kot rečeno, doseže
               soglasje o tem, kaj dovoljenje je. Po domače rečeno, dovoljenje pomeni v tem oziru
               danes tukaj samo to, da, še enkrat povem, pravna stroka je o tem že dolgo vrsto let
               si povsem na jasnem in je zelo visoka stopnja soglasja, zdaj lahko imata v danem
               primeru dva univerzitetna profesorja drugačno mnenje, seznanjeni smo bili tudi z
               dvema univerzitetnima profesorjema, ki sta dala mnenje, ki je točno enako temu, kar
               danes sprejemamo, in to različnost mnenj sprejmimo vsi kot kvaliteto. Ampak, danes
               pravzaprav s to obvezno razlago bomo samo povedali, kaj v zakonu ves čas že piše, po
               domače rečeno, tistim, ki nočejo, ne znajo ali pa ne želijo brati zakona tako, kot
               smo ga zapisali takrat, ko je bil v tem državnem zboru sprejet, pač jasno povemo, kaj
               v njem piše. Samo to in nič drugega. Hvala.</p>
            </sp>
            <sp xml:id="SDZ4-Izredna-16-2006-01-25.sp45">

               <speaker>PREDSEDNIK FRANCE CUKJATI:</speaker>

               <p>Hvala gospodu Grimsu. S tem smo končali razpravo poslank in poslancev. Prehajamo na
               odločanje. Najprej vas obvestim, da bomo najprej odločali v skladu s poslovnikom 149.
               do 152. člena, kjer je opredeljeno, kako se sprejema obvezna oziroma avtentična
               razlaga zakona, bomo najprej odločali o tem, ali je potrebno sprejeti avtentično
               razlago zakona in če bo ta sklep sprejet, bomo odločali o amandmaju matičnega
               delovnega telesa, ki v celoti predstavlja razlago. Torej, prehajamo na odločanje o
               predlogu sklepa matičnega delovnega telesa, ki se glasi: <q>"Predlog za sprejem
               avtentične razlage četrtega odstavka 62. člena zakona o zavarovalništvu se sprejme."</q>
               Glasujemo. Glasovanje o tem prvem predlogu teče. Navzočih je 56 poslank in poslancev,
               za jih je glasovalo 50, proti 6.</p>
               <p><stage>(Za je glasovalo 50.)</stage><stage>(Proti 6.)</stage></p>
               <p>Ugotavljam, da je predlagani sklep sprejet.</p>
               <p>Zato prehajamo na odločanj o amandmaju odbora za finance ni monetarno politiko k
               predlogu besedila avtentične razlage, ki v celoti nadomešča predlagano besedilo
               razlage. Glasujemo. Navzočih je 59 poslank in poslancev, za jih je glasovalo 52,
               proti 6.</p>
               <p><stage>(Za je glasovalo 52.)</stage> <stage>(Proti 6.)</stage></p>
               <p>Ugotavljam, da je besedilo avtentične razlage sprejeto. S tem zaključujem to točko
               dnevnega reda, zaključujem tudi 16. izredno sejo Državnega zbora Republike Slovenije.
               Hvala za udeležbo.</p>
               <stage type="time">(Seja je bila končana 25. januarja 2006 ob 15.55 uri.)</stage>
            </sp>
         </div>
      </body>
   </text>
</TEI>