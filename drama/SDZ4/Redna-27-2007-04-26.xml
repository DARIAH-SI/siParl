<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-27-2007-04-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|E0BF33C321D3EA49C12572D60030BD53</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=E0BF33C321D3EA49C12572D60030BD53</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-27-2007-04-26.DZ" n="27">
               <name>Redna</name>
               <date when="2007-04-26"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-27-2007-04-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 27. seje</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 10.02.</stage>


            <sp xml:id="SDZ4-Redna-27-2007-04-26.sp1">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Prosim, da zasedete svoja mesta.
               Pričenjam nadaljevanje 27. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               gospod Anton Anderlič, Bogdan Barovič, Samo Bevk od 14.00 ure dalje, mag. Milan M.
               Cvikl, Ljubo Germič, Franc (Feri) Horvat, Zmago Jelinčič Plemeniti, Miran Jerič,
               Jožef Jerovšek, Anton Kokalj, Bojan Kontič, Maria Pozsonec, Breda Pečan od 12.00 ure
               dalje, Miran Potrč in Alojz Sok.</p>
               <p>Prehajamo na <title>5. TOČKO DNEVNEGA REDA - TRETJA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O ZADRUGAH.</title>
               </p>
               <p>Predlog zakona je za tretjo obravnavo pripravila Vlada Republike Slovenije. Besedo
               dajem predstavnici Vlade za dopolnilno obrazložitev. Izvolite, gospa Branka Tome,
               državna sekretarka v Ministrstvu za kmetijstvo, gozdarstvo in prehrano, imate besedo.
            </p>
            </sp>
            <sp xml:id="SDZ4-Redna-27-2007-04-26.sp2">

               <speaker>BRANKA TOME:</speaker>

               <p>Hvala, gospod predsednik. Spoštovane poslanke in spoštovani poslanci! Zakon o
               spremembah in dopolnitvah zakona o zadrugah je treba spremeniti in dopolniti predvsem
               zato, ker je sedanji Zakon o zadrugah iz leta 1992 že zelo zastarel in ne ureja
               statusnih preoblikovanj zadrug ter preoblikovanja drugih pravnih oseb v zadruge.
               Sedanji Zakon o zadrugah je začel veljati spomladi leta 1992. Spremenjen in dopolnjen
               je bil samo enkrat, in sicer leta 1993 zaradi uskladitve 10. poglavja o lastninjenju
               in vračanju zadružnega premoženja z Zakonom o lastninskem preoblikovanju podjetij,
               Državni zbor pa je sprejel obvezno razlago k dvema členoma v tem poglavju. Od takrat
               pa vse do danes, to je v preteklih 14 letih, je prišlo do številnih sprememb in
               dopolnitev temeljnih zakonov, ki urejajo statusno pravo, sodelovanje delavcev pri
               upravljanju, prisilno poravnavo, stečaj in likvidacijo, sodni register, finančno
               poslovanje, računovodstvo in revidiranje, ki neposredno ali posredno posegajo tudi v
               Zakon o zadrugah. Najobsežnejše spremembe je prinesel Zakon o gospodarskih družbah,
               ki je začel veljati eno leto in štiri mesece po uveljavitvi Zakona o zadrugah ter
               njegove poznejše spremembe in dopolnitve.</p>
               <p>Spoštovani! Neusklajenost Zakona o zadrugah z Zakonom o gospodarskih družbah ustvarja
               v praksi pravne praznine, kljub splošnemu sklicevanju na smiselno uporabo Zakona o
               podjetjih. Te praznine se kažejo v tem, da so določbe Zakona o podjetjih oziroma
               Zakona o gospodarskih družbah v številnih primerih smiselno neuporabe za Zakon o
               zadrugah, zlasti tam, kjer se navezujejo na točno določeno pravno-organizacijsko
               obliko gospodarske družbe, ki je pri zadrugah ne poznamo, ter zaradi prenekaterih
               posebnosti zadrug, ki za podjetja oziroma gospodarske družbe ne pridejo v poštev. Gre
               za vrsto sprememb, ki natančneje in smiselno sledijo spremembam prava družb na
               ostalih področjih, na področju gospodarskih družb, sodelovanja delavcev pri
               upravljanju, prisilne poravnave, stečaja in likvidacije, finančnega poslovanja,
               računovodstva in revidiranja. Glavnina sprememb povzema rešitve iz Zakona o
               gospodarskih družbah. Po vzoru Zakona gospodarskih družbah so podrobneje urejena
               vprašanja imenika članov, poslovnih knjig in letnega poročila. Na novo je v zakonu
               dodano poglavje o statusnem preoblikovanju zadrug, o preoblikovanju drugih oseb v
               zadrugi in o zadružni reviziji ter novosti glede nadzora nad izvajanjem zakona in
               kazenskih določb. Zakon se smiselno navezuje na rešitve, vsebovane v predpisih
               Evropske unije. Sicer urejajo .../znak za konec razprave/... družb na splošno, sicer
               osem direktiv in štiri uredbe.</p>
               <p>Vlada predlaga, da se sprememba zakona sprejme zaradi uskladitve z zakonodajo, ki je
               bila sprejeta v preteklih letih. Hvala lepa za besedo.</p>
            </sp>
            <sp xml:id="SDZ4-Redna-27-2007-04-26.sp3">

               <speaker>PREDSEDNIK FRANCE CUKJATI:</speaker>

               <p>Hvala. O predlogu zakona v celoti, dajem besedo predstavnikom poslanskih skupin za
               predstavitev stališč. Gospod Bojan Rugelj bo predstavil stališče... Ni prisoten.
               Gospod Janko Veber... Tudi ne. Gospod Alojz Sok... Gospod Marjan Drofenik bo
               prestavil stališče Poslanske skupine Slovenske ljudske stranke.</p>
            </sp>
            <sp xml:id="SDZ4-Redna-27-2007-04-26.sp4">

               <speaker>MARJAN DROFENIK:</speaker>

               <p>Spoštovani predsednik, spoštovani predstavniki Ministrstva za kmetijstvo, poslanke in
               poslanci in pa tudi vsi obiskovalci na galeriji!</p>
               <p>Podal bom stališče Slovenske ljudske stranke do tretje obravnave Predloga zakona o
               spremembah in dopolnitvah Zakona o zadrugah. Zakon o spremembah in dopolnitvah Zakona
               o zadrugah, je bil na drugi obravnavi v Državnem zboru pred dobrim letom dni. Za tem
               je bil na predlog vladnih koalicijskih strank umaknjen iz dnevnega reda 17. seje
               Državnega zbora in do danes je zakon čakal v proceduri. Če se spomnimo, je bil na
               matičnem odboru v drugi obravnavi sprejet amandma, ki je določil, da so zadruge
               opravičene do državnih pomoči pod enakimi pogoji kot gospodarske družbe, ki so pravne
               osebe. Na seji Državnega zbora pa je bilo to besedilo ponovno črtano. Takšni rešitvi
               je poleg ostalih kasneje nasprotovala tudi Kmetijsko-gozdarska zbornica Slovenije, ki
               ugotavlja, da pomeni izločitev zadrug iz državnih pomoči povzročanje neenakopravnega
               položaja zadrug v primerjavi z drugimi gospodarskimi subjekti v slovenskem
               prostoru.</p>
               <p>V Poslanski skupini Slovenske ljudske stranke smo od prejšnje ministrice in kasneje
               seveda tudi od novega ministra za kmetijstvo zahtevali, da se uredi vprašanje
               državnih pomoči zadrugam. V zvezi s tem je sprva prevladovalo mnenje, da bo to
               vprašanje uredila Novela zakona o pomoči za reševanje in prestrukturiranje
               gospodarskih družb v težavah, saj področje državnih pomoči zadrugam sistemsko ne bi
               sodilo v Zakon o zadrugah. Ob sprejemanju Zakona o pomoči družbam v težavah, pa se
               tega vprašanja zopet ni reševalo. Iz tega razloga smo si ponovno prizadevali za
               rešitev tega vprašanja, bodisi v Zakonu o zadrugah, bodisi v okviru posebnega zakona,
               ki bi obravnaval zgolj področje državnih pomoči zadrugam. Danes v tretji obravnavi
               zakona, je med drugimi vložen tudi amandma koalicijskih poslanskih skupin, ki določa,
               da so zadruge, citiram: "Upravičene do državnih pomoči." V poslanski skupini
               predlagano novelo Zakona o zadrugah podpiramo, pričakujemo pa, da bo danes sprejet
               tudi omenjeni amandma. Ta je po našem mnenju izjemno pomemben in smo si zanj v
               Poslanski skupini SLS prizadevali ves čas. Seveda moramo obenem poudariti, da od
               pristojnega ministra pričakujemo, da bodo kmalu pripravljene tudi potrebne spremembe
               Zakona o kmetijstvu, ki bodo omogočile izvajanje državnih pomoči zadrugam. Seveda je
               državne pomoči gospodarskim subjektom potrebno sporočiti Bruslju, saj državne pomoči
               same po sebi niso dovoljene, če za to ne obstajajo posebej utemeljeni argumenti in
               razlogi, ki opravičujejo poseg države na področju trga in konkurence.</p>
               <p>V Evropski uniji so zadruge večinoma izenačene z gospodarskimi družbami; pri tem naj
               opozorimo še to, da so državne pomoči namenska sredstva, ki imajo točno določen in
               jasen namen in da njihovo delovanje že v načelu ne more biti odvisno od pravne oblike
               organizacije, ki izvaja določeno dejavnost. Zato tudi po našem mnenju ni nobenega
               razloga, da zadruge na tem področju ne bi bile enakovredne z ostalimi gospodarskimi
               subjekti v Sloveniji.</p>
               <p>Ko govorimo o zadrugah imamo v mislih predvsem kmetijske zadruge, ki so tudi
               prevladujoča oblika zadrug pri nas. Po našem mnenju je vloga teh zadrug izjemno
               pomembna in jim je potrebno zagotoviti enako obravnavanje, kot ostalim gospodarskim
               subjektom.</p>
               <p>Kot rečeno, v Slovenski ljudski stranki predlagani zakon podpiramo vključno z
               vloženima amandmajema, pri čemer je amandma o državnih pomočeh zadrugam ključen.
               Hvala lepa.</p>
            </sp>
            <sp xml:id="SDZ4-Redna-27-2007-04-26.sp5">

               <speaker>PREDSEDNIK FRANCE CUKJATI:</speaker>

               <p>Hvala. Gospod Boštjan Zagorac bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-27-2007-04-26.sp6">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsednik, spoštovani prisotni.</p>
               <p>Veljavni Zakon o zadrugah je bil sprejet leta 1992, spremenjen samo enkrat leta 1993.
               Strinjam se s tistim delom predstavnika Vlade, ki pravi, da je bil zakon potreben
               sprememb. Ne morem pa se strinjati v tistem delu, kjer ste rekli, da je ta zakon
               potreben spremembe že od prej. Drugo obravnavo tega zakona je ta Državni zbor opravil
               meseca maja leta 2006, se pravi leto dni nazaj. Zadržki, zakaj leto dni do tretje
               obravnave, se pravi od prve do druge, so samo vam znani, v kolikor je res takšna nuja
               po spremembi zakona, je to ponavadi naslednji mesec, ne pa naslednje leto. Verjamem
               tudi, da je tukaj ZGD odigral določeno vlogo ampak, spoštovani prisotni, kot veste
               ZGD spreminjamo tako, kot verjetno spreminjamo doma neke osebne stvari, se pravi vsak
               mesec.</p>
               <p>Kar se tiče amandmajev, mislim, da je bila jabolko spora pri drugi obravnavi tega
               zakona ravno državna pomoč, ampak ne mi reči, da ste v Vladi potrebovali leto dni, da
               ste ugotovili, da zakon, v kolikor zadrugam ne bo zagotavljal državne pomoči, ne bo
               sprejet oziroma ne bo potrjen. Ampak leto dni ste potrebovali, da ste oblikovali
               amandma kot je danes na naših klopeh. In takšnemu amandmaju seveda vsi tisti, ki
               poznamo delovanje zadrug, smo prebrali gradivo, ki nam ga je poslala Zveza zadrug,
               pač ne moremo nasprotovati, zato bomo ta amandma tudi v Slovenski nacionalni stranki
               podprli in zakonu ne bomo nasprotovali.</p>
               <p>V nastopu predstavnice Vlade Republike Slovenije je bilo tudi rečeno, da je zakon
               potrebno potrditi danes zaradi tega, ker nastajajo pravne praznine. In tu je zopet
               moje drugo vprašanje. Vlada kot predlagatelj zakona si je eno leto dovolila te pravne
               praznine. In drugo vprašanje, ki se mi potem poraja, zakaj se pravne praznine lahko
               dovoljujejo oziroma zakaj si jih je vlada dovolila? Zaradi kakšnega interesa? Sam
               enostavno ne morem verjeti, pa tudi v Slovenski nacionalni stranki ne verjamemo, da
               ste potrebovali eno leto, da ste ugotovili, da bo potrebno dati amandma na ta zakon,
               ki bo dovoljeval državne pomoči. Verjetno ste imeli nek interes, da tega zakona
               enostavno od druge do tretje obravnave ni bilo v času enega leta.</p>
               <p>Ampak kot že rečeno, v kolikor, glede na to, da gre za koalicijski amandma, bo ta
               amandma potrjen, da so zadruge upravičene do državnih pomoči, potemtakem tudi v
               Slovenski nacionalni stranki predlogu zakona ne bomo nasprotovali. Hvala.</p>
            </sp>
            <sp xml:id="SDZ4-Redna-27-2007-04-26.sp7">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče Poslanske skupine Demokratične
               stranke upokojencev.</p>
            </sp>
            <sp xml:id="SDZ4-Redna-27-2007-04-26.sp8">

               <speaker>VILI REZMAN:</speaker>

               <p>Hvala, gospod predsednik. Lep pozdrav vsem! Naj v kratkem povem stališče Poslanske
               skupine DeSUS, ki spremlja to dogajanje že kar lep čas in je morebiti res nekoliko
               nenavadno, da smo sedaj po tem dolgem času sprejemanja oziroma predlaganja zakona
               prišli z amandmaji, ki so bili pa ves čas vsaj deloma tudi sporni. Dolga pot do
               sprejetja tega zakona morebiti ni bila v celoti izkoriščena oziroma je bila
               izkoriščena v tisti meri, ki je toliko kolikor je pač terjala trajnost v zvezi s
               politično voljo in neko politično solidarnost znotraj koalicijskih skupin, da se je
               amandma lahko sploh pripravil. Govorim o amandmaju k 1. členu, ki govori o državnih
               pomočeh zadrugam. Pri nas ostajajo dileme v zvezi s tem, zato ker so v zvezi s
               predlaganim zakonom neupoštevana nekatera stališča Zakonodajno-pravne službe. Treba
               je povedati, da niso upoštevana tudi nekatera stališča Ministrstva za gospodarstvo,
               pa tudi ne samo stališče samega ministra za kmetijstvo, ki sta ves čas imela
               pomisleke v zvezi s tem ali naj se ta možnost pomoči na ta način in v tem zakonu
               implementirata za zadruge, namreč. Do zadnjega je bilo to dvomljivo in do zadnjega se
               je to vsaj v neki meri tudi zavračalo kot oblika, ki ni ustrezna.</p>
               <p>Mi sodimo, da je zakon sicer nujen, zavoljo tega, ker odpravlja nekatere slabosti v
               zvezi s korporacijskim pravom, v zvezi s statusnimi določili, v zvezi z zadrugami, ni
               pa nujno, da se sprejmejo vsa tista post festum dana določila, ki se doslej niso
               mogla preriniti v zakon. V mislih imamo pač 1. in 26. člen. Pri 1. členu je bolj ali
               manj jasno, da v Poslanski skupini DeSUS torej odtegujemo podporo amandmaju in k 26.
               členu zakona izražamo svoje pomisleke, zadržke, zavoljo tega, ker vemo, da se Zakon o
               finančnem poslovanju podjetij zadržuje, da je bil dan, kot rečemo v zamrznitev na
               Ustavnem sodišču in da je to v neposredni povezavi. Sodimo, da te rešitve v zvezi z
               izbrisom zadrug, zato namreč gre, niso najbolje urejene.</p>
               <p>Mi sicer ne bomo zavračali zakona za voljo tega, ker smo omenili, da so nekatere
               potrebe pereče, tudi usklajevanje z evrom, tudi usklajevanje z Zakonom o prekrških in
               nekaterimi drugimi zakoni, ki so vmes bili sprejeti, ne bomo pa podpirali tistih
               amandmajev, za katere sodimo, da so bili v zvezi s politično voljo pri stranskih
               vratih pripeljani v zakon v smislu amandmiranja.</p>
            </sp>
            <sp xml:id="SDZ4-Redna-27-2007-04-26.sp9">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Sledi razprava poslank
               in poslancev o predlogu zakona v celoti. Besedo ima gospa Marjetka Uhan. Izvolite.
            </p>
            </sp>
            <sp xml:id="SDZ4-Redna-27-2007-04-26.sp10">

               <speaker>MARJETKA UHAN:</speaker>

               <p>Hvala lepa. Lepo pozdravljeni, gospa sekretarka s sodelavcem, poslanke in poslanci in
               pa seveda obiskovalci na tribuni.</p>
               <p>Povedala bom v bistvu stališče Nove Slovenije do tega zakona in do amandmaja, ker smo
               prej v bistvu pozabili pravočasno prijaviti, namesto kolega Soka.</p>
               <p>V Novi Sloveniji smo že na matičnem delovnem telesu, pa tudi lansko leto v Državnem
               zboru podprli ta zakon, kot tudi amandma k 1. členu zakona. Tako, da bomo tudi danes
               to stališče oziroma to dejanje ponovili, ker se ni v bistvu zakon in ničesar
               spremenilo od lanskega leta.</p>
               <p>V Novi Sloveniji se zavedamo pomena, ki ga je odigralo zadružništvo, predvsem na
               področju kmetijstva v svoji zgodovini, vemo tudi, zakaj so se ustanovile in za kaj si
               prizadeval Krek, res pa je, da so se v preteklosti zadruge tudi marsikje zrodile,
               zlasti na področju socialnega vidika, pomoči članom in zaradi tega je verjetno tudi
               padalo zaupanje v zadružništvo. Pri nas je zakon o zadrugah v veljavi od leta 1992,
               od takrat naprej so bile tudi težnje po spremembah samega zakona. Zadruge so v
               preteklosti dobile tudi precej premoženja, marsikje tudi slabo gospodarile, ga
               odprodale, marsikje pa so to premoženje oplemenitili in na takšen način gospodarno
               delujejo še danes s tem premoženjem.</p>
               <p>Zakon, ki smo ga v Državnem zboru, kot rečeno, lani obravnavali, želi posodobiti
               zbiranje podatkov članov in pa vodenje imetnikov članov, posodobiti zagotavljanje
               pravic članov do obveščenosti o delovanju zadruge, kar je zelo pomembno in nujno za
               same člane. Ta zakon uvaja tudi računovodske standarde po Zakonu o gospodarskih
               družbah, rešuje vprašanje revizije v skladu z novimi revizijskimi standardi, ureja
               statusno preoblikovanje zadrug ter usklajuje nekatere določbe z Zakonom o
               prekrških.</p>
               <p>Na sam zakon s strani odgovornih poklicateljev, predlagateljev tudi ni bilo podanih
               lansko leto kaj dosti amandmajev ali pa pripomb, res pa je, da je bilo največ besed
               in verjetno tudi zaradi tega enoletni odmik zaradi amandmaja, ki je bil sprejet na
               matičnem delovnem telesu k 1. členu, in sicer da so zadruge opravičene do pomoči, do
               državnih pomoči, če se znajdejo v težavah in mi smo nekako potrdili ta amandma tudi
               zaradi tega, ker se to ni uredilo mogoče v enem drugem zakonu, ki bi bil bolj
               smiseln, v Zakon o državnih pomočeh. Verjamem pa, da se bo s podzakonskim aktom to
               uredilo in predpisalo, na kakšen način so katerekoli zadruge in druge gospodarske
               pomoči opravičene do teh pomoči. Tudi ne podpiramo v bistvu državnih pomoči za vsako
               ceno, zlasti ne tistim zadrugam, ki so se zakalkulirale ali pa so bile napačne
               poslovne odločitve tudi pri prodaji premoženja in tako naprej, vsekakor pa če pride
               do specifičnih razmer, najsi bo recimo na področju kmetijstva, kot so naravne
               nesreče, ujme, toča, ko recimo je prizadela eno izmed sadjarskih zadrug ali pa več,
               ko je uničila celoten pridelek, ki je bil namenjen hlajenju v hladilnicah, pa potem
               niso imeli v bistvu celo leto kaj delati tako rekoč na tistem področju, v takšnih
               primerih pa gotovo, da se najde lahko in opraviči tudi takšna državna pomoč, če gre
               za prestrukturiranje ali kakorkoli drugače.</p>
               <p>Tako, da bomo danes mi zakon ponovno podprli kot tudi amandma k 1. členu in tudi k
               26. v celoti. Hvala lepa.</p>
            </sp>
            <sp xml:id="SDZ4-Redna-27-2007-04-26.sp11">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Rezman. Se odpoveduje. Ja, kar nekaj jih manjka. Gospod
               Drofenik, imate besedo. (Se odpoveduje.) Gospod Kramberger. (Se tudi odpoveduje.) Ni
               več prijavljenih, ki bi bili prisotni. Želite v imenu ministrstva? Izvolite.</p>
            </sp>
            <sp xml:id="SDZ4-Redna-27-2007-04-26.sp12">

               <speaker>BRANKA TOME:</speaker>

               <p>Hvala lepa za besedo, gospod predsednik. Zahvaljujem se za komentarje na Predlog
               zakona o spremembah in dopolnitvah zakona o zadrugah.</p>
               <p>Želela bi odgovoriti na nekaj vprašanj, ki so bila postavljena, in sicer Poslanski
               skupini SLS. Spremembe Zakona o kmetijstvu so ena od prioritet Ministrstva za
               kmetijstvo in so v pripravi. Prav tako se tudi zavedamo, da je treba vse državne
               pomoči notificirati v Bruslju, in to bomo naredili skladno s predpisi, ki nas k temu
               zavezujejo.</p>
               <p>Pripombe Poslanske skupine SNS. Res je, da je bila druga obravnava predloga zakona v
               maju 2006 in da je od takrat minilo skoraj leto dni, vendar je bil za pripravo
               predloga zakona potreben čas, namreč zaradi spremembe Zakona o gospodarskih družbah.
               Poleg tega je bilo tudi treba uskladiti zelo težko vprašanje, namreč najti primerno
               rešitev glede državnih pomoči.</p>
               <p>Poslanski skupini DeSUS. Zakonodajna služba Državnega zbora je posredovala pripombe,
               Ministrstvo za kmetijstvo je na pripombe ustrezno odgovorilo. Zakon o finančnem
               poslovanju je v predlogu zakona omenjen in se tudi smiselno uporablja. Hvala lepa.
            </p>
            </sp>
            <sp xml:id="SDZ4-Redna-27-2007-04-26.sp13">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo o predlogu zakona v celoti.</p>
               <p>Prehajamo na razpravo in odločanje o členih in vloženih amandmajih, ki jo bomo
               opravili na podlagi pregleda vloženih amandmajev z dne 25.4.2007. Opozarjam vse
               poslanke in poslance, da danes poteka sprotno glasovanje.</p>
               <p>V razpravo dajem 1. člen in amandma poslanskih skupin SDS, NSi, SLS in DeSUS. Odpiram
               prijave za razpravo o 1. členu in amandmaju k temu členu. Prijava teče. Prijavljenih
               ni. Zaključujem razpravo o tem členu in amandmaju. /Oglašanje iz ozadja./ Če je
               prišlo do tehnične napake, prosim, da dvignete roko, kdor želi razpravljati o 1.
               členu in amandmaju k temu členu. Izvolite, gospod Veber.</p>
            </sp>
            <sp xml:id="SDZ4-Redna-27-2007-04-26.sp14">

               <speaker>JANKO VEBER:</speaker>

               <p>Hvala za besedo. Se opravičujem zaradi teh tehničnih težav.</p>
               <p>1. člen oziroma amandma k 1. členu govori o tem, da so zadruge upravičene tudi do
               državnih pomoči. Seveda je vsem v interesu, da zadruge delujejo zelo uspešno, kajti
               ne gre samo za to, da poskušajo odigrati pomembno vlogo znotraj kmetijstva, da bi ne
               nazadnje kmetijstvo tudi dobilo status gospodarske panoge kot take, in zagotovo
               zadruge lahko veliko pripomorejo k temu. Seveda se pa tukaj odpira cela vrsta
               vprašanj. Namreč vemo, da gospodarske družbe znotraj sistema Evropske unije imajo
               zelo veliko omejitev glede tega, na kakšne spodbude oziroma katere spodbude za razvoj
               sploh lahko črpajo in se štejejo za pomoč za razvoj gospodarstva. Menim, da je na
               področju kmetijstva zelo širok spekter razpisov, tudi ne nazadnje sistem Evropske
               unije je naravnan tako, da daleč največ sredstev namenja pravzaprav ravno kmetijstvu
               in razvoju podeželja. Tako, da mislim, da bi več energije in razumevanja do črpanja
               dodatnih sredstev morali vložiti v to, da ugotovimo, ali resnično zadruge ne morejo
               kandidirati na razpise Evropske unije, da pridobivajo ta sredstva in s tem odpraviti
               to dilemo, ki najbrž očitno zelo, nekako obremenjuje tako Ministrstvo za
               gospodarstvo, kmetijstvo ali pa, če na splošno rečem dobro sodelovanje med zadrugami,
               gospodarstvom in tudi med samimi kmetijci. Torej, gre za zelo konkretno vprašanje, za
               katerega menim, da ni izčiščeno ali naše zadruge dejansko lahko črpajo sredstva
               direktno iz Evropske unije, ker se mi zdi, da bi bila najprimernejša rešitev. Če bomo
               šli v to rešitev kot je zapisana v amandmaju, se bojim, da bodo nekatere pomoči, ki
               jih kot zadruge lahko dobivajo, tudi iz naših državnih pomoči, prišle v težave, ker
               bi se z izenačitvijo statusa zadruge in gospodarske družbe morala vsaka državna pomoč
               všteti tudi kot pomoč države gospodarski družbi, kar lahko pripelje do tega, da so
               zadruge še manj konkurenčne kot pa so mogoče v tem trenutku, ko se sicer ugotavlja,
               da potrebujejo dodatno pomoč.</p>
               <p>Da pa gre za pomembno vlogo zadrug je pa seveda razvidno iz vsakodnevnega dogajanja,
               kajti eden od konkretnih primerov, naša edina tovarna sladkorja v Ormožu je doživela
               takšno usodo tudi zaradi tega, ker so se zadruge kot lastnik te tovarne odločile, da
               prodajo svoj delež tujcu, torej so se zadruge nekako poskušale v tem primeru odzvati
               na izziv, na strogo kapitalski odnos. Princip delovanja zadrug pa zagotovo ni zgolj
               in samo kapitalski odnos do določenega vprašanja, ampak kot sem že v uvodu povedal
               predvsem odnos do celovitega pristopa. Tako, do razvoja podeželja kot tudi do
               obvladovanja trga, ki je še kako pomemben, če želimo, da proizvodi iz podeželja
               pridejo na police ob ustreznih pogojih, ob ustrezni ceni in ne nazadnje, da tudi
               lahko govorimo o tem, ali v Sloveniji lahko pridelamo dovolj lastne hrane, da ne
               potrebujemo ali pa da nismo odvisni od drugih, eno od pomembnih vprašanj je zagotovo
               tudi to, ki bi se moralo odpreti tudi pri tem amandmaju.</p>
               <p>Dejstvo je, da Slovenija ta hip gre v smer, da ne ustvari dovolj lastne hrane za
               svoje lastne potrebe. Ta odvisnost od drugih je izjemno veliko in široko vprašanje,
               ki bi ga morali zelo dobro obdelati tudi znotraj zakona o zadrugah oziroma tudi sicer
               o tem, kakšno vlogo naj bi zadruge tudi sicer imele. Če dodamo ta vpliv kapitala
               zadrug, ki ga ima tudi v mlekarnah in če se samo za hip vrnemo nazaj na težave
               Ljubljanskih mlekarn, očitno sistem zadrug zelo močno vpliva tudi na to kako bo
               funkcionirala v Sloveniji živilsko predelovalna industrija. Zelo pomembna
               vprašanja.</p>
               <p>Če pa pogledamo kako se zadruge kot lastniki teh podjetij organizirajo oziroma kako
               vplivajo in koliko prispevajo na razvoj posameznega podjetja, katerega so solastnik,
               pa je seveda povsem drugo vprašanje. Nastopajo in lahko odločajo kot lastniki,
               seveda, pa si vsaka proizvodnja želi, da bi nek lastnik, ki že vstopi v podjetje
               prispeval tudi z nekim svojim kapitalom ali pa s svojim delom pripeljal svež kapital
               v podjetje, da to podjetje lahko razvije konkreten program ali pa osvoji dodatni trg.
               To je izjemno malo, je pa premalo prisotno ta hip v delovanju zadrug. Še posebej pa
               se mi zdi, da je to vprašanje pereče tudi pri tistih bankah, katerih ravno tako
               lastnik so zadruge. Namreč, tudi banke, če ne prihaja do dokapitalizacije, če ne
               prihaja do interesa lastnika, da se angažira pri tem, da je ta status banke in
               položaj banke čim kvalitetnejši, potem prihaja do težav tudi do tega, da lahko težje
               servisirajo vse tiste razvojne spodbude banke, ki jih potrebujemo mogoče in samo, ker
               govorimo o tem področju, predvsem na področju kmetijstva. Mislim, da je Deželna banka
               zagotovo ena od tistih, ki ima odprto vprašanje, kakšna vloga zadrug je v tej banki,
               če kot lastnik ne pripomore k temu, da prispeva k povečani učinkovitosti delovanja
               banke in tudi da prihaja do novih vizij in idej, kako pravzaprav popeljati tudi ta
               segment na še bolj visok nivo delovanja, kot je to v tem trenutku.</p>
               <p>Zdi se mi, da je ta amandma in ta rešitev, da se samo v Zakonu zadrugah zapiše
               besedilo, da so zadruge opravičene do državnih pomoči, se nekomu sicer, kot vse kaže,
               izpolni neka želja, da je to zapisano v tem zakonu. Prave pravne podlage, da pa to v
               praksi zaživi pa tudi ta zakon ne bo dal. Celo vrsto drugih predpisov in zakonov bo
               potrebno uskladiti, če želimo, da to zaživi. Vendar se mi zdi, da ni problem toliko v
               tem, ali bodo zadruge resnično lahko kandidirale na tista sredstva za tiste državne
               pomoči, za katere lahko kandidirajo danes gospodarske družbe. Bolj se mi zdi problem,
               da poskušamo res spregovoriti odkrito o tem, ali sistem zadružništva v Sloveniji
               dosega tiste rezultate, ki so bili pričakovani ali je sistem zadrug opravičil to
               vlogo, ki jim je bila zaupana tudi s tem, ko so dobili izjemno veliko kapitala, s
               katerim so lahko potem tudi postajali lastniki v številnih podjetjih in nenazadnje
               tudi, ali ni to dovolj veliko izhodišče, da te zadruge poiščejo in oblikujejo neke
               bolj usklajene rešitve, ne pa tako ozke rešitve, ki pravzaprav v tem zakonu niti ne
               bodo imele nekih pomembnih učinkov, ampak bodo, kot sem povedal, pač nekoga
               zadovoljile, da je to zapisano v zakonu, vse ostalo pa ostaja še odprto.</p>
               <p>Tako, da prav neke velike potrebe po tem, da je ta amandma sprejet, zagotovo ni in
               tudi mislim, da je celo upravno-sistemsko bolje, da ta amandma sploh ni sprejet, in
               da se razčistijo ostala vprašanja, ki sem jih odprl in bomo verjetno da lahko v zelo
               kratkem času potem dobili odgovor, kakšne zadruge imamo in kakšne zadruge hočemo v
               bodoče. Ta amandma tega odgovora ne bo dal. Hvala.</p>
            </sp>
            <sp xml:id="SDZ4-Redna-27-2007-04-26.sp15">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati? Gospod Rugelj, izvolite.</p>
            </sp>
            <sp xml:id="SDZ4-Redna-27-2007-04-26.sp16">

               <speaker>BOJAN RUGELJ:</speaker>

               <p>Hvala lepa. Mislim, da je ta amandma k 1. členu, ki govori o tem, da so zadruge
               opravičene do državnih pomoči, da je na mestu. Ta amandma je pripravila koalicija,
               seveda v sodelovanju z Ministrstvom za gospodarstvo in tudi za kmetijstvo. Ne more pa
               biti podrobneje v tem zakonu, ne more biti podrobneje postavljen nek kriterij. Tako,
               da se bo to določilo jasneje v Zakonu o kmetijstvu, ki je v pripravi. Tako, da jaz
               mislim, da je to zelo pozitivna stvar tudi za naše kmetijstvo. Kajti moramo vedeti,
               da zadrug je nenazadnje veliko vrst in mislim, da je prav, da se to pač nanaša bolj,
               v kolikor bomo reševali to v Zakonu o kmetijstvu, bolj na te zadruge, ki so povezane
               s kmetijstvom. Tako, da ta amandma, ki je zelo kratek, ampak jasen, mislim da je
               prav, da je zajet v tem zakonu. Hvala lepa.</p>
            </sp>
            <sp xml:id="SDZ4-Redna-27-2007-04-26.sp17">

               <speaker>PREDSEDNIK FRANCE CUKJATI:</speaker>

               <p>Hvala. Zdi se, da nihče več ne želi razpravljati. Zato razpravo... Ja, še gospod
               Rezman. Izvolite.</p>
            </sp>
            <sp xml:id="SDZ4-Redna-27-2007-04-26.sp18">

               <speaker>VILI REZMAN:</speaker>

               <p>Hvala lepa. Jaz želim samo povedati, da pravkar slišano verjetno ne drži, zato ker
               imam tukaj dopise, ki so podpisani s strani ministrov, ki govorijo nasprotno. Torej
               minister Jarc se je strinjal s pomisleki, ki jih je posredovala Zakonodajno-pravna
               služba in je ocenjeval, da torej ni primerno, da se v tem zakonu in v okviru splošnih
               določb to zapiše. Sodil je, da naj bo to napisano, če že, v kakšnem drugem zakonu,
               ravno tako pa je razmišljal minister Vizjak, s katerim sem včeraj celo osebno o tem
               govoril in vem kako sva o tem razpravljala.</p>
            </sp>
            <sp xml:id="SDZ4-Redna-27-2007-04-26.sp19">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? (Ne.) Potem zaključujem razpravo in prehajamo na odločanje o amandmaju
               poslanskih skupin SDS, NSi, SLS in DeSUS k 1. členu. Glasujemo. Navzočih je 47
               poslank in poslancev. Za je glasovalo 38, proti 9.</p>
               <p>(Za je glasovalo 38.) (Proti 9.)</p>
               <p>Ugotavljam, da je amandma sprejet.</p>
               <p>V razpravo dajem 26. člen in amandma Poslanskih skupin SDS, NSi, SLS in DeSUS k temu
               členu. Odpiram prijavo za razpravo. Upam, da bo delovalo, pazite in pritisnite na
               gumb tisti, ki želite razpravljati. Gospod Rezman se odpoveduje. Hvala. Zaključujem
               razpravo.</p>
               <p>Prehajamo na odločanje o amandmaju Poslanskih skupin SDS, NSi, SLS in DeSUS k 26.
               členu. Glasujemo. Glasovanje o amandmaju teče. Navzočih je 43 poslank in poslancev.
               Prosil bi za pozornost, bili smo nesklepčni pri tem glasovanju. Nihče ni zapustil
               dvorane, prosim za pozornost. Glasujemo še enkrat. V drugič glasovanje teče. Navzočih
               je 46 poslank in poslancev. Za je glasovalo 42, proti 1.</p>
               <p>(Za je glasovalo 42.)(Proti 1.)</p>
               <p>Ugotavljam, da je predlagani amandma sprejet.</p>
               <p>Prosim, da Vlada poda svoje mnenje glede usklajenosti predloga zakona.</p>
            </sp>
            <sp xml:id="SDZ4-Redna-27-2007-04-26.sp20">

               <speaker>BRANKA TOME:</speaker>

               <p>Hvala za besedo. Vlada ugotavlja, da je prišlo do neskladnosti v skladu s 140. členom
               Poslovnika Državnega zbora Republike Slovenije. Vlada predlaga uskladitveni amandma k
               24. in 25. členu predloga zakona. Hvala.</p>
            </sp>
            <sp xml:id="SDZ4-Redna-27-2007-04-26.sp21">

               <speaker>PREDSEDNIK FRANCE CUKJATI:</speaker>

               <p>Glede na to, da se uskladitveni amandma razmnožuje predlagam, da sejo prekinemo, da
               dobite amandmaje na mizo in nadaljujemo s sejo 10 minut do 11-ih, to se pravi ob
               10.50.</p>
               <p>(Seja je bila prekinjena ob 10.42 in se je nadaljevala ob 10.51.)</p>
            </sp>
            <sp xml:id="SDZ4-Redna-27-2007-04-26.sp22">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci nadaljujemo sejo. Na klop ste dobili
               uskladitvene amandmaje, pri čemer je prišlo do tipkarske napake. Naj vas opozorim
               oziroma bi prosil, da predstavnica vlade opozori na lapsus in mi kljub temu lahko
               nadaljujemo z razpravo. Izvolite, gospa sekretarka.</p>
            </sp>
            <sp xml:id="SDZ4-Redna-27-2007-04-26.sp23">

               <speaker>BRANKA TOME:</speaker>

               <p>Hvala za besedo, gospod predsednik. Vlada Republike Slovenije predlaga uskladitveni
               amandma k 24. členu in uskladitveni amandma k 25. členu. Uskladitveni amandma k 24.
               členu se glasi: "Predlogu spremenjenega 69. člena zakona se v prvem odstavku besedila
               od 200.000 tolarjev do 2 milijona tolarjev nadomesti z besedilom '836 evrov do 8.360
               evrov'." V drugem odstavku se besedilo "100.000 tolarjev do milijon tolarjev"
               nadomesti z besedilom "418 evrov do 4.100 evrov".</p>
               <p>Obrazložitev. 29. maja 2006 je začel veljati zakon o spremembah in dopolnitvah zakona
               o prekrških, ki v prehodni določbi v 56. členu določa, da so predpisi, s katerimi se
               določijo prekrški, ki se začnejo uporabljati po uvedbi evra kot denarna enota
               Republike Slovenije, globe določijo v evrih. 17. člen določa razpone glob, zato je
               potrebna uskladitev s spremenjenimi določbami Zakona o prekrških. Prav tako ni
               skladno z Zakonom o uvedbi evra, da so globe za prekrške izražene v tolarjih, zato
               jih je potrebno izraziti v evrih.</p>
               <p>Uskladitveni amandma k 25. členu. V predlogu spremenjenega 70. člena zakona se v
               prvem odstavku besedilo "100.000 tolarjev do milijon tolarjev" nadomesti z besedilom
               "836 evrov do 8.360 evrov". V drugem in četrtem odstavku se besedilo "20.000 tolarjev
               do 200.000 tolarjev" nadomesti z besedilom "83 evrov do 836 evrov".</p>
               <p>Gospod predsednik je opozoril, da je prišlo do lapsusa v tekstu, ki ga imate pred
               seboj in se bere ta stavek v drugem odstavku, vendar gre za drugi in četrti odstavek.
               Vrednosti v obeh odstavkih so enake.</p>
               <p>V tretjem odstavku se besedilo "50.000 tolarjev do 500.000 tolarjev" nadomesti z
               besedilom "209 evrov do 2.090 evrov". Obrazložitev je popolnoma enaka, kakor tudi pri
               uskladitvenem amandmaju k 24. členu. Hvala za besedo.</p>
            </sp>
            <sp xml:id="SDZ4-Redna-27-2007-04-26.sp24">

               <speaker>PREDSEDNIK FRANCE CUKJATI:</speaker>

               <p>Hvala. Odpiram razpravo o obeh amandmajih. Glasovali bomo seveda o vsakem posebej.
               Želi kdo razpravljati? Ne, potem prehajamo na glasovanje najprej o prvem amandmaju k
               uskladitvenemu amandmaju k 24. členu. Prosim, da ste pozorni, da bomo sklepčni.
               Glasujemo o prvem uskladitvenem amandmaju. Navzočih je 47 poslank in poslancev, za je
               glasovalo 47, proti nihče.</p>
               <p>(Za je glasovalo 47.) (Proti nihče.)</p>
               <p>Ugotavljam, da je predlagani amandma sprejet.</p>
               <p>Na glasovanje dajem uskladitveni amandma k 25. členu, dopolnjen tako, kot je bilo
               rečeno, v drugem stavku, kjer se pravilno glasi "v drugem in četrtem odstavku".
               Glasujemo. Navzočih je 48 poslank in poslancev, za je glasovalo 48, proti nihče.</p>
               <p>(Za je glasovalo 48.) (Proti nihče.)</p>
               <p>Ugotavljam, da je predlagani amandma sprejet.</p>
               <p>Prehajamo na odločanje o predlogu zakona v celoti. Glasujemo. Navzočih je 47 poslank
               in poslancev, za je glasovalo 43, proti nihče.</p>
               <p>(Za je glasovalo 43.) (Proti nihče.)</p>
               <p>Ugotavljam, da je predlagani zakon v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>12. TOČKO DNEVNEGA REDA - OBRAVNAVA PREDLOGA ZAKONA O SPREMEMBI
                  ZAKONA O RATIFIKACIJI EVROPSKE LISTINE O REGIONALNIH ALI MANJŠINSKIH JEZIKIH.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade za dopolnilno obrazložitev. Gospod Andrej Šter, državni
               sekretar na Ministrstvu za zunanje zadeve, imate besedo.</p>
            </sp>
            <sp xml:id="SDZ4-Redna-27-2007-04-26.sp25">

               <speaker>ANDREJ ŠTER:</speaker>

               <p>Hvala. Spoštovani gospod predsednik, poslanke in poslanci! Pred vami je Predlog
               zakona o spremembi Zakona o ratifikaciji Evropske listine o regionalnih in
               manjšinskih jezikih, ki ga je Odbor Državnega zbora za zunanjo politiko potrdil na
               svoji 25. seji 29. aprila 2007.</p>
               <p>Vlada je po dolgotrajnem usklajevanju glede na pripombe, ki so bile posredovane pisno
               ali pa ustno na seji Komisije za narodnosti in seji Odbora za zunanjo politiko, že
               lani jeseni in tudi po daljšem in obsežnem medresorskem posvetovanju predlagala, da
               se predlog zakona obravnava v obliki, kot je bil prvotno poslan v obravnavo. Dovolite
               mi, da v kratkem še enkrat povzamem tiste razloge, ki utemeljujejo to spremembo.</p>
               <p>Po določitvi konvencije je vsaka država pogodbenica dolžna pripraviti periodična
               poročila, ki jih oceni in pregleda Odbor strokovnjakov Sveta Evrope. Po proučitvi
               poročila Slovenije je Odbor strokovnjakov našo državo pozval, da spremeni prejšnjo
               odločitev in opravi v določenih členih izbiro predlaganih opcij, tako kot je
               predvideno, torej da se v posameznih odstavkih nekaterih členov, kot je to
               predvideno, odloči za eno od tam navedenih možnosti. Če boste pogledali besedilo
               oziroma ko ste pogledali besedilo, je jasno določeno, kje in v katerih členih je
               predvidena ta alternativa. Kjer je taka izbira možna in potrebna, se vsaka točka, ki
               je tako na razpolago, konča z besedico "ali". Država torej izbere eno od možnosti, ne
               pa kumulativno dveh ali vseh predlaganih opcij, in to je bilo napačno narejeno ob
               prvi rundi oziroma ob prvi odločitvi o ratifikaciji te listine. Na to je odbor
               strokovnjakov Sveta Evrope na več mestih opozoril v že omenjenih svojih periodičnih
               poročilih.</p>
               <p>Dodatno k temu predlogu je Vlada, tudi zaradi spoštovanja že prevzetih mednarodnih
               pravnih obveznosti in ob proučitvi predloga pred sejo Odbora za zunanjo politiko, se
               je odločila tudi za vključitev pristavka oziroma odstavka I, prvega odstavka 8.
               člena. Odbor za zunanjo politiko je tako s tem to odločitev tudi sprejel v obliki
               amandmaja, izbira iz listine, po našem prepričanju in tudi po mnenju poslancev, ki so
               sodelovali pri obravnavi, odraža dejansko stanje, predvsem pa je pomembno ponovno
               poudariti, da sprememba zakona v ničemer ne spreminja obveznosti države, ki jih ima
               po Ustavi in zakonodaji na zakonski ravni, prav tako pa v nobenem pogledu ne oži ali
               ne krči pravic narodnih skupnosti.</p>
               <p>Vlada torej meni, da je s tem na ustrezen način odgovorila na opozorila in popravila
               napako, ki je bila narejena ob ratifikaciji listine leta 2000 in da je vključila in
               seveda ustrezno upoštevala tudi priporočila Odbora strokovnjakov, ki je tisto telo,
               ki izvaja nadzor nad izvajanjem Evropske listine, popravila je izbiro na način, ki je
               predviden in ki bo zagotovil ustrezno varstvo pripadnikom narodnih skupnosti, ki
               uporabljajo regionalne ali manjšinske jezike.</p>
               <p>Pri tem mi dovolite še eno sporočilo glede na amandma, ki je bil vložen s strani
               Poslanske skupine italijanske in madžarske narodne skupnosti in ki se nanaša na 10.
               člen te listine. Želim podati sporočilo, da se Vlada s predlaganim amandmajem
               strinja. To sporočilo prosim, da upoštevate pri svojih nadaljnjih razpravah. Hvala.
            </p>
            </sp>
            <sp xml:id="SDZ4-Redna-27-2007-04-26.sp26">

               <speaker>PREDSEDNIK FRANCE CUKJATI:</speaker>

               <p>Hvala gospodu Šteru. Predlog zakona je obravnaval Odbor za zunanjo politiko, kot
               matično delovno telo. Prosim podpredsednika odbora mag. Janeza Drobniča, ga ni.</p>
               <p>Sledi predstavitev stališč poslanskih skupin. Besedo ima gospa Darja Lavtižar Bebler,
               ki bo predstavila stališče Poslanske skupine Socialnih demokratov. Prosim.</p>
            </sp>
            <sp xml:id="SDZ4-Redna-27-2007-04-26.sp27">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik Državnega zbora. Spoštovane kolegice in
               kolegi.</p>
               <p>V postopku sprejemanja Zakona o spremembi Zakona o ratifikaciji Evropske listine o
               regionalnih ali manjšinskih jezikih je prišlo do nekaj nejasnosti in neodgovorjenih
               vprašanj. Najprej je Zakonodajno-pravna služba Državnega zbora opozorila na
               nejasnost, ali lahko na podlagi drugega odstavka 3. člena navedene Evropske listine
               država pogodbenica kadarkoli po deponiranju svoje listine o ratifikaciji uradno
               obvesti generalnega sekretarja Sveta Evrope, da sprejema tudi druge obveznosti, ki
               izhajajo iz določb, kateregakoli drugega listine te listine, ki ga sicer ni že prej
               določila v svoji listini o ratifikaciji, ali pa ima država pogodbenica tudi pozneje
               možnost za ponovno izbiro oziroma za spremembo obveznosti že določenih v zakonu o
               ratifikaciji. Podobna vprašanja so se zastavljala tudi obema poslancema narodnih
               skupnosti, ali nemara izpuščena točka i. prvega odstavka 8. člena pomeni krčenje
               pravic narodnih skupnosti. Vlada zdaj odgovarja, da nadzorni organ ali organi, ki naj
               bi bili skladno s to točko odgovorni za spremljanje izvajanja sprejetih ukrepov in
               doseženega napredka pri uvajanju ali razvoju regionalnih ali manjšinskih jezikov in
               za zastavljanje občasnih poročil o svojih ugotovitvah namreč doslej niso bili
               ustanovljeni in se s tem tudi ne ukinjajo. V tem smislu nova izbira obveznosti v
               zvezi z 8. členom, torej zgolj ohranja obstoječe stanje. V bistvu pa gre za to, da
               bomo s sprejemom tega zakona o ratifikaciji odpravili napako, ki smo jo ugotovili po
               deponiranju listine o ratifikaciji, da je namreč pri naštevanju določb tretjega dela
               listine pomotoma odpadel oziroma bil izpuščen pododstavek b prvega odstavka 8. člena
               listine. Glede amandmaja obeh poslancev narodnih skupnosti v Poslanski skupini
               Socialnih demokratov menimo, da je sprejemljiv in ga bomo podprli. Ni pa po našem
               mnenju nujno potreben, saj država pogodbenica vedno lahko doma uveljavlja višje
               standarde, kot jih kot minimalne od nje terja obravnavana Evropska listina. Hvala.
            </p>
            </sp>
            <sp xml:id="SDZ4-Redna-27-2007-04-26.sp28">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               in odločanje o členu in vloženem amandmaju. V razpravo dajem 1. člen ter amandma
               Poslanske skupine italijanske in madžarske narodne skupnosti. Odpiram prijavo za
               razpravo o 1. členu in o amandmaju k temu členu. Prosim, da se prijavite, ki želite
               razpravljati. Gospod Battelli, izvolite, imate besedo.</p>
            </sp>
            <sp xml:id="SDZ4-Redna-27-2007-04-26.sp29">

               <speaker>ROBERTO BATTELLI:</speaker>

               <p>Hvala lepa, gospod predsednik. Spoštovane kolegice in kolegi.</p>
               <p>Pravzaprav nimam kaj dosti dodati k temu, kar je že gospod Šter povedal. Ta amandma v
               ničemer ne širi obveznosti, ampak povzema tisto, kar je že bilo v ratifikaciji leta
               2000 in je tudi popolnoma v skladu tako s 5. kot 11. členom Ustave. Hvala lepa.</p>
            </sp>
            <sp xml:id="SDZ4-Redna-27-2007-04-26.sp30">

               <speaker>PREDSEDNIK FRANCE CUKJATI:</speaker>

               <p>Hvala. Ker ne želi nihče več razpravljati, zaključujem razpravo in prehajamo na
               odločanje o amandmaju Poslanske skupine italijanske in madžarske narodne skupnosti k
               1. členu. Prosim za pozornost. Glasujemo. Navzočih je 46 poslank in poslancev, za je
               glasovalo 46, proti nihče</p>
               <p>(Za je glasovalo 46.) (Proti nihče.)</p>
               <p>Ugotavljam, da je predlagani amandma sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               nujnega postopka.</p>
               <p>Prehajamo na <title>tretjo obravnavo</title> predloga zakona. Ugotavljam, da je zbor v
               drugi obravnavi sprejel amandma k 1. členu dopolnjenega predloga zakona. Sprašujem
               kvalificirane predlagatelje, ali nameravajo k temu členu vložiti amandma. (Ne.)
               Ugotavljam, da v tretji obravnavi ni bilo vloženih amandmajev. Na podlagi petega
               odstavka 140. člena Poslovnika zbora vas obveščam, da me Zakonodajno-pravna služba
               oziroma Vlada nista obvestili, da bi bil zaradi sprejetih amandmajev predlog zakona
               neusklajen. Zato prehajamo na odločanje o predlogu zakona. Glasujemo. Navzočih je 47
               poslank in poslancev, za je glasovalo 47, proti nihče.</p>
               <p>(Za je glasovalo 47.) (Proti nihče.)</p>
               <p>Ugotavljam, da je predlagani zakon sprejet.</p>
               <p>S tem zaključujem to točko dnevnega reda.</p>
               <p>In prehajamo na <title>13. TOČKO DNEVNEGA REDA - NA POTRDITEV URADNIH PREČIŠČENIH
                  BESEDIL ZAKONOV.</title> Uradna prečiščena besedila je pripravila Zakonodajno-pravna
               služba zbora in jih zbor potrdi brez razprave. Prehajamo na odločanje o naslednjem
               predlogu sklepa. Potrdi se uradno prečiščeno besedilo Zakona o upravnih taksah.
               Glasujemo. Navzočih je 45 poslank in poslancev. Očitno smo nesklepčni. Prosim za
               pozornost. Še enkrat glasujemo. Glasujemo drugič. Navzočih je 45. Zopet nismo
               sklepčni.</p>
               <p>Zato prekinjam sejo zbor in jo bomo nadaljevali čez 10 minut, to je ob 11.18.</p>
               <p>(Seja je bila prekinjena ob 11.08 in se je nadaljevala ob 11.18 uri.)</p>
            </sp>
            <sp xml:id="SDZ4-Redna-27-2007-04-26.sp31">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, prosim, da zasedete svoja mesta. Prešli
               bomo na tretji poskus glasovanja. In sicer v tretjič prehajamo na odločanje o
               naslednjem predlogu sklepa: "Potrdi se uradno prečiščeno besedilo Zakona o upravnih
               taksah." Glasujemo. Navzočih je 52 poslank in poslancev, za jih je glasovalo 49,
               proti nihče.</p>
               <p>(Za je glasovalo 49.) (Proti nihče.)</p>
               <p>Ugotavljam, da je predlagani zakon sprejet.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo Zakona o zaščiti živali." Glasujemo. Navzočih je 49 poslank in poslancev, za
               jih je glasovalo 47, proti 1.</p>
               <p>(Za je glasovalo 47.) (Proti 1.)</p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo Zakona o graditvi objektov na mejnih prehodih." Glasujemo. Navzočih je 50
               poslank in poslancev, za jih je glasovalo 48, proti nihče.</p>
               <p>(Za je glasovalo 48.) (Proti nihče.)</p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo Zakona o železniškem prometu." Glasujemo. Navzočih je 49 poslank in
               poslancev, za jih je glasovalo 47, proti nihče.</p>
               <p>(Za je glasovalo 47.) (Proti nihče.)</p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo Zakona o varstvu pred utopitvami." Glasujemo. Navzočih je 50 poslank in
               poslancev, za jih je glasovalo 45, proti 1.</p>
               <p>(Za je glasovalo 45.) (Proti 1.)</p>
               <p>Ugotavljam, da je uradno prečiščeno besedilo navedenega zakona potrjeno.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo Zakona o inšpekcijskem nadzoru." Glasujemo. Navzočih je 49 poslank in
               poslancev, za jih je glasovalo 47, proti nihče.</p>
               <p>(Za je glasovalo 47.) (Proti nihče.)</p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo Zakona o sodelovanju delavcev pri upravljanju." Glasujemo. Navzočih je 51
               poslank in poslancev, za je glasovalo 48, proti nihče.</p>
               <p>(Za je glasovalo 48.) (Proti nihče.)</p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo Zakona o pomoči za reševanje in prestrukturiranje gospodarskih družb v
               težavah." Glasujemo. Navzočih je 46 poslank in poslancev, za je glasovalo 46, proti
               nihče.</p>
               <p>(Za je glasovalo 46.) (Proti nihče.)</p>
               <p>Ugotavljam,da je zbor uradno prečiščeno besedilo navedenega zakon potrdil.</p>
               <p>S tem zaključujem to točko dnevnega reda.</p>
               <p>Prehajamo na nadaljevanje <title>2. točke dnevnega reda,</title> to je na <title>tretjo
                  obravnavo Predloga zakona o volilni in referendumski kampanji.</title> Državni zbor
               je v torek 24. aprila 2007 opravil drugo obravnavo navedenega predloga zakona. Ker so
               bili v drugi obravnavi sprejeti amandmaji k manj kot desetini členov dopolnjenega
               predloga zakona je zbor na predlog predlagatelja zakona odločil, da bo na podlagi
               prvega odstavka 138. člena Poslovnika zbora še na tej seji opravil tretjo obravnavo
               predloga zakona. Ugotavljam, da k predlogu zakona za tretjo obravnavo ni bilo
               vloženih amandmajev. Na podlagi petega odstavka 140. člena Poslovnika zbora vas
               obveščam, da me Zakonodajno-pravna služba oziroma Vlada nista opozorili, da bi bilo
               zaradi sprejetih amandmajev predlog zakona neusklajen, zato prehajamo na odločanje o
               predlogu zakona v celoti. Glasujemo. Navzočih je 51 poslank in poslancev, za je
               glasovalo 50, proti nihče.</p>
               <p>(Za je glasovalo 50.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>11. TOČKO DNEVNEGA REDA,</title> to je na <title>OBRAVNAVO AKTA O
                  ODREDITVI PARLAMENTANRE PREISKAVE ZA UGOTOVITEV POLITIČNE ODGOVORNOSTI NOSILCEV
                  JAVNIH FUNKCIJ, KI SO SODELOVALI PRI PRIPRAVI IN IZVEDBI NAKUPA LAHKIH OKLEPNIH
                  KOLESNIH VOZIL 6X6, VLADNEGA LETALA, HAVBIC 155 MILIMETROV, SISTEMA ZA UPRAVLJANJE
                  OGNJA (ACCS), LETAL PILATUS IN OBNOVI TANKOV T55-S, FINANCIRANIH V OKVIRU
                  TEMELJNIH RAZVOJNIH PROGRAMOV OBRAMBNIH SIL REPUBLIKE SLOVENIJE V LETIH 1994 DO
                  2007, ZARADI SUMA, DA SO BILI POSLI POLITIČNO DOGOVORJENI, VODENI NETRANSPARENTNO
                  IN DA SO NEGOSPODARNI TER ZARADI SUMA O PRISOTNOSTI KLIENTELIZMA IN KORUPCIJE IN
                  ZA UGOTOVITEV O SUMA ODGOVORNOSTI NOSILCEV JAVNIH FUNKCIJ PRI RAZOROŽITVI NEKDANJE
                  TERITORIALNE OBRAMBE.</title>
               </p>
               <p>Zahtevo za uvedbo parlamentarne preiskave je na podlagi 93. člena Ustave Republike
               Slovenije Državnemu zboru predložila skupina 35 poslank in poslancev, s
               prvopodpisanim gospodom Jožetom Tankom. Besedo dajem predstavniku predlagateljev,
               gospodu Jožetu Tanku, za dopolnilno obrazložitev. Izvolite.</p>
            </sp>
            <sp xml:id="SDZ4-Redna-27-2007-04-26.sp32">

               <speaker>JOŽE TANKO:</speaker>

               <p>Spoštovane kolegice in kolegi! Danes bo odrejena še druga preiskovalna komisija, ki
               bo preiskovala orožarske posle. 35 poslancev je prispevalo svoj podpis pod zahtevo,
               da se ustanovi parlamentarna preiskava o nekaterih nabavah orožja po letu 1994. Gre
               za obdobje, za katerega smo sprejeli poseben zakon o tako imenovanih temeljnih
               razvojnih programih. V tem predlogu za parlamentarno preiskavo gre za nekatere
               nabave, za katere obstaja utemeljen sum, da niso bile izpeljane v skladu s predpisi,
               v skladu z načeli dobrega gospodarja, torej brez potrebne varčnosti, racionalnosti in
               gospodarnosti. Izpeljane so bile s sodelovanjem nepotrebnih posrednikov in pri teh
               nabavah obstaja utemeljen sum, da so bili posli politično dogovorjeni,
               klientelistično izpeljani in zaradi česar obstaja tudi utemeljen sum korupcije pri
               tedanjih nosilcih javnih funkcij. Precej teh še sedaj opravlja pomembne javne
               funkcije.</p>
               <p>Podpisniki te zahteve smo ob vložitvi predlagali racionalno rešitev, združitev
               oziroma razširitev že predlagane zahteve 32-ih poslancev s predlogi iz zahteve 35-ih
               poslancev. S tem bi bil zagotovljen enoten in sistemski pristop pri preiskavi
               orožarskih poslov, ustanovljena bi bila ena preiskovalna komisija, imeli bi eno
               strokovno podporo v Državnem zboru in opozicijsko vodenje parlamentarne preiskave.
               Predlog je bil zagotovo racionalen v vseh pogledih. Ustanovljena komisija bi lahko
               pregledala vse navedene sporne nabave in pripravila končno poročilo. Vendar, kot je
               to že običaj in značilnost naveze LDS in SD, racionalnosti ne trpijo. Odklonili so
               združitev zahtev za preiskavo, odklonili so enoten pristop, odklonili so pripravo
               skupnega poročila za vse ugotovitve, do katerih bi prišla skupna preiskava poslov iz
               obeh zadev. Toda opozicija je želela najprej pregledati en, se prvi svoj del in
               pripraviti vmesno poročilo. Vsebine iz druge zahteve pa bi se lotili le, če bi
               pravočasno preiskali svoj del oziroma, če bi tako naneslo. Zagotovo pa tako ne bi
               naneslo v tem mandatu.</p>
               <p>Če so razlogi za odreditev parlamentarne preiskave za nabavo oklepnikov 8x8, za
               nabavo, za katero je bil izpeljan javni razpis in dosje, katere je večkrat bil
               omogočen vpogled predstavnikom parlamentarnega odbora za obrambo, potem je še
               bistveno več razlogov za odreditev preiskave za vrsto nabav, za katere sploh niso
               bili izpeljani postopki javnega naročanja. Za nekatere nabave je bil dovolj le visok
               politični obisk v eni od bližnje vzhodnih držav in že so stekli posli.</p>
               <p>Seveda ne gre oporekati odločitvi mlade države, da se oboroži, da zavaruje svoje
               meje. Ta odločitev je bila povsem logična, saj je bilo potrebno po osamosvojitvi
               Slovenije, ko smo postali samostojni, poskrbeti za nacionalno varnost države. Bili
               smo sami. Nismo bili vključeni v noben sistem kolektivne in solidarne obrambe država
               se je prebijala na evropski in svetovni sceni, časi pa so bili burni. Za našo južno
               mejo, to je nekoliko nižje od Kumrovca, je divjala krvava med etična balkanska vojna.
               Žrtev je bilo ogromno, področje zelo nestabilno, z zelo neurejenimi meddržavnimi
               mejami in nevarnost razširitve spopadov je bila velika. Orožja je imela država malo,
               struktura je bila neustrezna in orožje je bilo več ali manj staro.</p>
               <p>Velik del oborožitvenih težav pa je bil tudi posledica predhodnih političnih
               odločitev. Namreč v procesu osamosvajanja Slovenije je tedanji vrh nekdanje slovenske
               karierne politike sprejel odločitev, nerazumno in nikoli pojasnjeno, odločitev o
               razorožitvi Slovenske teritorialne obrambe. To je pomenilo, da Slovenska TO ni mogla
               do svojega lastnega orožja, da je to orožje v svojih magazinih zadržala tedanja
               Jugoslovanska ljudska armada in da se je Slovenska teritorialna obramba lahko
               oborožila samo tam kjer so štabe teritorialne obrambe vodili tisti, ki ukaza
               političnega vrha in Republiškega štaba teritorialne obrambe niso upoštevali.
               Teritorialna obramba je pridobila oborožitev in orožje izključno zaradi neposlušnosti
               in spretnosti lokalnih štabov teritorialne obrambe in s tem več ali manj lahkim
               orožjem smo izpeljali in zaščitili našo osamosvojitev. Vendar bi bilo zaradi
               okoliščin in dvojnih razmer v sosedstvu potrebno zagotoviti orožje, da bi zagotovili
               vsaj minimalno sposobnost za obrambo države v primeru nove agresije na Slovenijo.</p>
               <p>Zato je bil sprejet Zakon o temeljnih razvojnih programih, s katerim se je dala
               podlaga za posodobitve in nakupe orožja v skladu z nacionalno doktrino in pričakovano
               povezavo v NATO, v sistem kolektivne obrambe. Žal je bilo izvajanje Zakona o
               temeljnih razvojnih programih vseskozi izredno misteriozno, povezano s čudnimi potmi
               in odločitvami, izpeljane so bile številne aktivnosti, ki kažejo na to, da so bili
               postopki izvedeni zelo nepregledno, v neskladju z zakoni in cilji države. Vseskozi pa
               so bile v nakupe, več ali manj, očitno vpletene tudi osebe, ki po svoji funkciji in
               statusu niso imele prav nobenih zakonskih in izvršnih pristojnosti za sodelovanje in
               izpeljavo pri takšnih poslih. V celoti je bil preprečen nadzor kogarkoli nad
               aktivnostmi, postopki, nad tehničnimi karakteristikami, finančnimi aranžmaji,
               posredniki in še čim. Zato nabave niso bile racionalne.</p>
               <p>Seveda pa je izstopajoče, da smo v tem obdobju, v katerem je bil vstop v
               evroatlantske povezave, tudi v NATO, izredno jasno definiran in prepoznaven cilj
               države, nabavljali ogromne količine orožja, ki ni bilo skladno z NATO standardi. Tudi
               starega, ki pa je bilo, to je zaradi korektnosti le potrebno povedati, sveže
               prebarvano. Postavlja se vprašanje, zakaj smo to počeli. Je imela takratna politika
               figo v žepu in z evroatlantskimi povezavami ni mislila resno, ali je šlo za višje
               komercialne cilje, na osnovi katerih se je nevarno pospravilo velike razlike med
               stvarnimi in fakturiranimi cenami. Najverjetneje je res oboje.</p>
               <p>Tedanja vlada je s sodelovanjem tedanjega vrhovnega poveljnika slovenske vojske,
               predsednika Kučana, v Izraelu nabavila minomete 120 milimetrov. Takoj se je
               pokazalo,da so v naših razmerah neuporabni, zato je sledila njihova predelava, saj v
               slikoviti slovenski deželi nimamo dovolj puščavskega peska, ki bi bil edina ustrezna
               podlaga za varno in smotrno uporabo tega orožja. Vsekakor je bilo varnejše in cenejše
               predelati kompenzacijski mehanizem minometov, kot pa za njimi prevažati uvožen
               puščavski pesek. Zagotovo so zaradi tega nastali visoki dodatni stroški, ampak
               provizije se niso zmanjšale ali vrnile. Vse breme nabave in dodelave je padlo na
               slovenske davkoplačevalce. Zadnji skrbnik nad javnimi financami, kolega Cvikl, ni
               niti trenil, pa tudi prej se ni zganil, ko je bil visok vladni uradnik, prav tako ni
               odreagiral nekdanji, tako imenovani car parlamenta Anderlič, ki ga sedaj vznemirjajo
               že najmanjši premiki in spremembe na vojaškem področju. Sicer pa je to že itak
               prepoznavni standard ravnanja gospodov, ki so se po zadnjih volitvah preselili v
               opozicijo in ki so začeli bolehati za hudo amnezijo. Kar naenkrat so pozabili na vso
               svojo ustvarjalno zgodovino.</p>
               <p>Morda bo preiskovalna komisija odkrila vzroke, zakaj so za gorato alpsko deželo, kar
               Slovenija nedvomno je, najprimernejše ravno izraelske puščavske havbice velikega
               kalibra. Govori se, da smo kupili sicer rabljene, vendar sveže pleskane. Za te
               havbice se je nabavljalo tudi staro strelivo in uporaba tega orožja je potem v tej
               kombinaciji imela hude posledice. Bile so nesreče s tragičnimi posledicami, bila je
               smrtna žrtev, bilo je tudi nekaj poškodovanih. Čisto mogoče je, da bo preiskava
               ugotovila, da so bile cene oziroma stroški teh nabav povsem enake tistim kot, če bi
               takrat kupovali novo orožje in novo strelivo. Kot svojevrsten in ironičen odziv
               političnega vrha na vse nepravilnosti in afere okrog nabav z Bližnjega vzhoda pa je
               bil neposreden televizijski vklop izraelskega politika v Mišino oddajo, v kateri sta
               se z našim nekdanjim predsednikom prav lepo in prijateljsko pogovarjala.</p>
               <p>Posebno poglavje vojaških nabav so Pilatusi. Kako sicer razložiti, zakaj, na čigavo
               pobudo in na osnovi kakšnih standardov in utemeljitev imamo najdražjo letalsko šolo,
               sestavljeno iz trenažnih letal Pilatus, na katere se je potem naknadno obesilo nekaj
               zasilnih sistemov oborožitve. Prav zaradi tega smo izgubili generalno garancijo
               proizvajalca teh letal. Ali pa, recimo, zakaj smo se lotili drage obnove starih
               ruskih tankov T55, ki so sedaj obstali v kasarnah, ali pa, najdemo primerke na
               poligonu Poček, kjer jih Slovenska vojska uporablja za tarče pri usposabljanju. Tako
               je mogoče še najlažje prikriti ogromno in nerazumno porabo sredstev za nekvalitetno
               obnovo. Prav tako se skoraj nihče več ne vpraša, zakaj je najdražji oziroma
               najprestižnejši falcon, katerega nabava je bila pred nekaj leti tako neobhodno
               potrebna, izpeljana mimo Zakona o temeljnih razvojnih programih, in ne opravlja svoje
               osnovne naloge. No, če sem še bolj natančen, ne opravlja niti rezervne naloge, to je
               prevoza ranjencev, s čimer se je takrat dodatno utemeljevalo ta nakup. Neizpodbitno
               je, da smo v primeru falcona porabili namenska oborožitvena sredstva, namenjena
               zagotavljanju varnosti države, za projekt, ki zaradi odločitev bivše politike in
               podpisane dolgoročne pogodbe opravlja le komercialne storitve, in to izključno v
               tujini, v Slovenijo pa to letalo menda že kar dolgo ni priletelo.</p>
               <p>Eden od spornih primerov so tudi nabave v izbrani tovarni v Sloveniji, ki jo je
               tedanja politična naveza Liberalne demokracije in Socialnih demokratov predhodno
               hladnokrvno in po izjemno nizki, se pravi, zelo ugodni ceni brez ustreznih postopkov
               prodala enemu izmed svojih političnih članov in podpornikov in mu po nakupu kot
               zahvalo ali pa kot nagrado ali pa morda kot popotnico ali kot kompenzacijo za
               tveganje podarila še večletni večmilijardni posel, pri katerem dobavitelju ni bilo
               treba kaj prida skrbeti za dobavne roke in kvaliteto izdelka; cena pa tako ali tako
               ni bila nikoli prenizka. Sicer naj bi krpan pomenil izvrstno priložnost za slovensko
               znanje in tehnologijo, priložnost za številna delovna mesta na Koroškem, perspektivo
               za mlade strokovnjake in tudi perspektivo za izvoz. Vendar se je od tega uresničilo
               bore malo - izvoza ni, izdelek pa je še vedno tehnološko pomanjkljiv. Še posebej
               slovi po slabi karoseriji, ki poka brez razloga. Edino kar krasi ta projekt, so
               številni aneksi k pogodbam. Teh se je do sedaj nabralo 26. To samo potrjuje, da je ta
               projekt navzgor neomejen, namenjen privilegiranemu proizvajalcu, slučajno sicer
               političnemu zavezniku naveze LDS, SD, ki mu je bilo tudi omogočeno, da je na zelo
               protekcionistični način dobival finančne injekcije in reševal tehnološko zastarelo
               proizvodnjo. To samo pritrjuje temu, da je šlo za nedodelan, nedomišljen pristop v
               katerem sta tako proizvajalec kot tudi naročnik oziroma izvajalec precenila
               sposobnosti. Zato tudi niso slučajni izredno visoke prekoračitve pogodbenih
               vrednosti.</p>
               <p>Primerov spornih nabav iz Zakona o temeljnih razvojnih programov je seveda še veliko
               več in vseh se seveda ne vključiti v preiskavo. Seveda je bilo možno takoj, ko se je
               ugotovilo, da Zakon o temeljnih razvojnih programih zaostaja za trendi ali več ne
               odgovarja aktualnim vojaškim standardom, konceptom ali pa vojaški doktrini, ta zakon
               posodobiti. Vsaka odgovorna politika bi reagirala in to tudi storila, saj niti ni
               logično, da se v tako dolgem obdobju, ne vem, več kot desetih let, za katerega je
               veljal Zakon o temeljnih razvojnih programih, ne bi nič spremenilo. Ta togost je bila
               možna samo, če so posel oziroma vojaške nabave obvladovale lobistične skupine z
               ustaljenimi odnosi in povezavami, in če se je že v štartu izvajanja Zakona o
               temeljnih razvojnih programih rezerviralo ali celo porabilo večino denarja za
               klientelistične naveze in nabave.</p>
               <p>Naj ob zaključku povem, da v letih 1994 do 2004, opozicija ni imela, tedanja
               opozicija ni imela prav nobene možnosti, da bi ustanovila preiskovalno komisijo, ki
               bi raziskovala orožarske nabave, saj v tem obdobju nikoli ni zmogla zagotoviti 30
               podpisov poslancev, kolikor jih zahteva Zakon za vložitev zahteve za parlamentarno
               preiskavo. To je pač ključen pogoj. Tedanja koalicija temu tudi ni dala in ne bi dala
               nobenih podpisov. V najboljšem primeru smo lahko zbrali samo 23 podpisov. Sedanja
               opozicija, predvsem Liberalna demokracija in Socialni demokrati pa neprestano
               izražajo dvom za vsako odločitev Vlade, vsako aktivnost Vlade in koalicije in tako se
               dogaja tudi na področju nakupov ali pa sedanjih nakupov vojaške opreme. S tem, po
               moji logiki preventivnim delovanjem, želijo zamegliti svojo vlogo in odgovornost za
               nabave v letih, ko nad njihovim delovanjem ali pa nad delovanjem njihovih vlad ni
               bilo mogoče vzpostaviti resnega parlamentarnega nadzora.</p>
               <p>Ustanovitev te preiskovalne komisije, te parlamentarne preiskave je priložnost, da se
               potrdijo ali zavrnejo sume vpletenosti nosilcev javnih funkcij, pri spornih nabavah
               vojaške opreme kot to predlagamo v zahtevi za odreditev parlamentarne preiskave.
               Hvala lepa.</p>
            </sp>
            <sp xml:id="SDZ4-Redna-27-2007-04-26.sp33">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Drago Koren, bo
               predstavil stališče Poslanske skupine Nove Slovenije. Prosim.</p>
            </sp>
            <sp xml:id="SDZ4-Redna-27-2007-04-26.sp34">

               <speaker>DRAGO KOREN:</speaker>

               <p>Lep predpraznični dan vsem prisotnim v tej dvorani.</p>
               <p>V Poslanski skupini Nove Slovenije obžalujemo dejstvo, da opozicija ni pristala na
               razširitev preiskave predlagane preiskovalne komisije za nabavo oklepnikov 8x8, na
               vse nabave v okviru Ministrstva za obrambo, ki so bile financirane v okviru temeljnih
               razvojnih programov obrambnih sil Republike Slovenije v letih 1994-2007. Ocenjujemo,
               da bi bilo resnično smiselno in ekonomično, da bi se takšna preiskava opravila
               celovito in to z eno komisijo. No, posluha s strani opozicije za takšno komisijo ni
               bilo. Nič čudnega torej ni, da je skupina poslancev predlagala parlamentarno
               preiskavo, o kateri danes govorimo.</p>
               <p>Tako lahko danes samo ponovim to, kar sem rekel že na prejšnji seji. Ustanovitev
               komisije je ustavna, zakonska in poslovniška pravica skupine poslancev. In v
               Poslanski skupini Nove Slovenije temu ne nasprotujemo. Res pa je, da se sprašujemo,
               kakšne rezultate bo pa prinesla ta komisija, ki bo imela samo leto in pol časa za
               svoje delovanje. In to še v času, ko bomo predsedovali Evropski uniji.</p>
               <p>V Poslanski skupini Nove Slovenije se tudi sprašujemo, ali je realno pričakovati
               ustrezne rezultate dela te komisije, kajti vse dosedanje parlamentarne preiskovalne
               komisije v celotnem obdobju samostojne Slovenije niso prinesle želenih rezultatov. In
               to komisije, ki so imele na voljo več časa za svoje delovanje. Se pa v Novi Sloveniji
               zavzemamo za to, da se vsi posli izvajajo zakonito, transparentno in racionalno. Vse
               nepravilnosti in kršitve, pa je potrebno preganjati in sankcionirati.</p>
               <p>Naj končam, da Poslanska skupina Nove Slovenije ne nasprotuje preiskovalni komisiji.
            </p>
            </sp>
            <sp xml:id="SDZ4-Redna-27-2007-04-26.sp35">

               <speaker>PREDSEDNIK FRANCE CUKJATI:</speaker>

               <p>Hvala. Gospod Josip Bajc, bo predstavil stališče poslanske skupine Slovenske ljudske
               stranke. Prosim.</p>
            </sp>
            <sp xml:id="SDZ4-Redna-27-2007-04-26.sp36">

               <speaker>JOSIP BAJC:</speaker>

               <p>Gospod predsednik, hvala lepa. Kolegice in kolegi. Poskušal bom biti kratek. V
               Poslanski skupini Slovenske ljudske stranke, tako kot v Poslanski skupini Nove
               Slovenije obžalujemo, da ni prišlo do dogovora med eno in drugo predlagano komisijo
               oziroma eno in drugo odredbo, ki jo je sprejemal Državni zbor. Mi smo poskušali
               dejansko sprejeti izziv in tudi hoteli sami poslanci poslanske skupine tudi videti
               kaj se je in kaj se dogaja v zvezi z nabavo oziroma s temi, če lahko rečem,
               orožarskimi aferami. Presenečeni smo bili, da je razlagal po medijih in skliceval
               novinarske konference nekdo, ki sploh na usklajevanju ni bil. Moram jasno in glasno
               tu za tem odrom povedati oziroma za tem pultom, da sem bil sam na zadnjih
               usklajevanjih in s strani prve odrejene komisije je bil kolega Aurelio Juri in ne
               tisti, ki je potem bil na novinarski konferenci in demantiral tisto, kar smo se mi
               tam pogovarjali oziroma mene postavljal osebno na laž. Mi, ko je prišlo do prvega
               predloga za odreditev preiskave s strani opozicijskih poslancev, nismo nasprotovali
               in smo tudi podprli, ne glede na to, da so nam nekateri prejšnje dneve brali misli in
               ugotavljali, kako ne bomo za odreditev preiskave, še manj pa, da jo bo vodil kolega,
               ki je bil potem tudi izvoljen oziroma imenovan.</p>
               <p>Drugo, kar bi rad rekel ob tej priliki in ponovno tako kot moj predhodnih, izrazil
               dvom, če bi bila skupna ta komisija, tako kot je s strani koalicije bilo predlagano,
               da se opravi dejansko tudi preiskava 8x8 in v kolikor se, tako kot so tudi oni v
               svojem predlogu rekli, ugotovi, da so bili ljudje, ki so prejšnja leta sodelovali
               zraven, da se odprejo pa še vprašanja v zvezi 6x6 eventualno, havbicami in vse to,
               vendar je bilo rečeno ne, opravili bom preiskavo 8x8, pripravili vmesno poročilo,
               potem pa, če bo še čas, bomo nadaljevali z eventualno preiskavo. In na to je
               koalicija oziroma smo poslanci, ki smo bili na tem usklajevanju rekli ne.</p>
               <p>In naj zaključim, večina poslancev poslanske skupine podpira odreditev parlamentarne
               preiskave za ugotovitev politične odgovornosti nosilcev javnih funkcij, ki so
               sodelovali pri pripravi in izvedbi nakupov vseh tistih vrst orožij, ki so navedeni in
               še za ugotovitev suma odgovornosti nosilcev javnih funkcij za razorožitev nekdanje
               teritorialne obrambe, temu sledimo, dejansko to, kar je tudi opozicijska
               parlamentarna preiskava rekla, da naj bi se ugotavljalo tudi iz obdobja 1991-1993,
               tako imenovane orožarske afere.</p>
               <p>In tudi v poslanski skupini, podobno kot kolega, ki je predstavljal stališče Nove
               Slovenije, ocenjujemo, da če bi bila skupna komisija bi mogoče do nekih ugotovitev
               prišla, tako pa dve komisiji, mislim, da bomo s tem obremenjevali samo ljudi, ki bi
               imeli marsikaj bolj koristnega oziroma potrebnega za delati, bodisi mi poslanci, ali
               pa ljudje, ki nam bodo morali servisirati pri pripravi dokumentacije. Mislim, da tako
               kot v vsej parlamentarni demokraciji tega Državnega zbora niti ena komisija ni prišla
               do končnega poročila, ki bi ga obravnaval in sprejel Državni zbor.</p>
            </sp>
            <sp xml:id="SDZ4-Redna-27-2007-04-26.sp37">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališča Poslanske skupine Slovenske nacionalne
               stranke.</p>
            </sp>
            <sp xml:id="SDZ4-Redna-27-2007-04-26.sp38">

               <speaker>SAŠO PEČE:</speaker>

               <p>Spoštovani prisotni! Eden izmed govornikov pred menoj je rekel, da bomo z dvema
               parlamentarnima preiskovalnima komisijama obremenjevali ljudi. Mislim, da to niti ni
               toliko pomembno. Tisto kar je pomembnejše je, da bo Državni zbor z dvema
               parlamentarnima komisijama, predvsem razvrednotil delo ene in delo druge. Seveda
               zaključkov, če bo sploh do zaključkov prišlo, ne bo nihče v tej državi jemal resno.
               Dejstvo pa je, da je že moment o dveh preiskovalnih komisijah, dokazuje, da teh
               preiskovalnih komisij ne jemljemo resno vsebinsko, niti mi sami.</p>
               <p>Dolgo časa nazaj sem verjel v tisto, da so parlamentarne preiskovalne komisije orodje
               opozicije. Torej, da skozi parlamentarne preiskovalne komisije lahko tista skupina
               ljudi v okviru Državnega zbora, ki ne sestavlja vlade, ki nima izvršne oblasti,
               uporabi ta inštrument, da pride neki zadevi do dna. Nikoli nisem verjel, da lahko
               pride do tolikšnega političnega sprenevedanja, da vlada sama, ali pa vladajoče
               stranke same ustanavljajo parlamentarne preiskovalne komisije. Jaz osebno mislim, da
               to ni prav. V Nacionalni stranki mislimo, da to ni prav. Ampak dejstvo je, da se je
               to zgodilo ne nič kolikokrat, ampak v temu mandatu se nam je to isto že zgodilo. Ko
               se hoče eno parlamentarno preiskovalno komisijo, pa najsi bo s področja gospodarstva,
               razvrednotiti na ta način, da se v njo vključi še Vlada Republike Slovenije in da še
               Vlada Republike Slovenije ustanovi svojo komisijo preko poslancev. In enako se dogaja
               sedaj v povezavi z dogodki na ministrstvu za obrambo.</p>
               <p>Prvo, kar bi rad poudaril je to, da verjamem, da nihče izmed glavnih akterjev v tem
               Državnem zboru ne verjame resno v katerokoli parlamentarno preiskavo na področju
               orožja ali na matičnem delovnem področju ministrstva za obrambo. Da gre vse skupaj v
               tisti smeri, ki zasleduje samo en cilj. To je seveda poplava, inflacija različnih
               informacij, ki bodo polnile dnevno časopisje, ki bodo polnile to govornico in pa
               različne sobe Državnega zbora na delovnih telesih, zato da se zadevi ne bo prišlo do
               konca.</p>
               <p>Naslednje smešno dejstvo, ki nastopa v tem trenutku je trenutek, torej gospodje in
               gospe, spoštovane poslanke in poslanci, dejstvo je, da se je naš mandat že krepko
               prevesil v drugo polovico. Iz tega naslova nastopa tisto najpomembnejše, ne samo, da
               je optimist tisti, ki verjame, da lahko danes ustanovljena komisija v tem mandatu
               razreši dogodke od leta 1994, pa do leta 2007. Praksa v Državnem zboru, najsi bo tega
               mandata, prejšnjega mandata ali še prejšnjih mandatov, je pokazala, da žal
               preiskovalne komisije niso bile uspešne. Prvič, da jim je, zakaj - zato, ker jim je
               zmanjkalo časa, zato niso mogle dati zaključkov. Drugič pa zaradi tega, ker jim
               izvršna veja oblasti, torej Vlada in javna uprava ali državna uprava niso posredovale
               tistih podatkov, ki so jih preiskovalne komisije v okviru Državnega zbora zahtevale
               in so se nategovali iz meseca v mesec iz leta v leto, učinka seveda ni bilo
               nobenega.</p>
               <p>Ampak, če pogledamo in povlečemo paralelo med dogodki iz prejšnjega mandata in tega
               mandata lahko z zagotovostjo rečemo vsaj eno, za eno področje je bila ustanovljena
               ena parlamentarna preiskovalna komisija, nikoli dve. Nikoli ni opozicija in vladajoče
               stranke ustanavljale za isto zadevo ali sorodno zadevo dve ali več parlamentarnih
               komisij. In paradoks, ki nastopa v okviru tega Državnega zbora tega mandata je, in če
               izpustim preiskovalno komisijo s področja gospodarstva, ki jo temu Državnemu zboru
               smo skušali enotno potem dve komisiji, na koncu tri komisije in zopet ena komisija,
               ustanoviti, in se dotaknem samo, torej prve preiskovalne komisije v povezavi z
               orožjem in današnje preiskovalne komisije. Pri prejšnjih predstavitvah, mislim, da je
               bilo na prejšnji seji, za preiskovalno komisijo 8x8 so bile izrečene besede s strani
               opozicijskih poslancev, kot so danes izrečene iste besede s strani vladajočih
               poslancev oziroma poslancev, ki sestavljajo večino v okviru tega Državnega zbora.</p>
               <p>In kje potem nastopa razlika? Razlika nastopa, da ne eni in ne drugi niste hoteli
               imeti enotne preiskovalne komisije. Vsak je težil k temu, da bi preiskoval sebi želen
               predmet preiskave, zato ga je vsak determiniral z letnicami in s predmetom preiskave.
               Zaradi tega, ker so vedeli, da če bi slučajno prišlo samo do ene komisije, ki bi
               imela seveda striktno opredeljen predmet preiskave, bi mogoče celo do česa
               prišli.</p>
               <p>Nikoli nisem trdil in seveda nikoli ne bom trdil, da so državni posli, najsi bo javna
               naročila, doma, v tujini, s področja obrambe ali s katerega drugega področja čisti
               posli. To ne verjamem, da lahko trdi kdorkoli izmed nas. Povsod, kjer imamo lobiste
               povezane, povsod, kjer imamo posrednike, bodo seveda ti iz tega naslova pridobili
               finančna sredstva in pa druge ugodnosti. Vprašaj je seveda meja morale ali pa bolje
               rečeno višina, do katere se lahko ti, tretje osebe, lobisti, ki so nastopali in prej
               in nastopajo danes, verjamem, da v enaki količini, seveda, do kje se sami bogatijo.
               Ampak iz naslova akta o odreditvi parlamentarne preiskave za ugotovitev politične
               odgovornosti nosilcev javnih funkcij, ki so sodelovali, govorim v preteklosti, pri
               pripravi in izvedbi nakupa lahkih oklepnih vozil 6 x 6, vladnega letala, havbic 155
               mm, sistema za upravljanje ognja, letal Pilatus in obnovi tankov T55-S, financiranih
               v okviru temeljnih razvojnih programov obrambnih sil Republike Slovenije v letih
               1994-2007, zaradi suma, da so bili posli politično dogovorjeni. Ampak, zgolj mogoče
               naivno vprašanje z moje strani, če slučajno, pa vsi vemo, da ne bo, ampak da čisto
               slučajno v okviru te komisije ugotovijo, da je nek političen funkcionar v letu 1994,
               ki ga sploh več nikjer ni, opravljal prijateljske posle. Kaj bomo potem? Vsebinsko
               gledano, razen seveda velikih pamfletov s strani politikov, iz tega naslova ne bo
               nič, pa seveda velikih člankov v časopisih, pri tistih, ki imate podrejene določene
               časopise, bo pač pisalo tako, pri tistih, ki imate podrejene druge časopise, bo
               pisalo tako. Verjamem, da bo v okviru Večera in Dela velika slika predsednika oziroma
               prvopodpisanega na zahtevi za preiskovalno komisijo, gospoda Tanka. In verjamem, da
               bo velika slika v okviru Dnevnika, na kateri bo kolega Cvikl. To danes vemo. In zakaj
               iz tega naslova eden drugemu, vsaj po moji oceni, blefiramo? In tu se strinjam z
               govornikom pred menoj, ki je izpostavil tisto obremenjevanje ljudi ali pa nas samih,
               torej članov komisije, kar niti ni pomembno. Najsi bo obremenjevanje poslancev, ki so
               v končni fazi nekateri za eno preiskovalko, drugi za drugo, tretji za obe, ampak
               obremenjevanje vseh tistih ljudi, ki so zaposleni v Državnem zboru, glede na to, da
               vemo učinek in vemo rezultat obeh preiskovalnih komisij.</p>
               <p>Po oceni Poslanske skupine Slovenske nacionalne stranke, ki je bila izpostavljena že
               ob prvem, pa oprostite izrazu, "nategu" poslancev in poslank s strani takrat enotne
               Liberalne demokracije, danes jo je del šel v okvir Poslanske skupine SD, o
               obljubljenem sodelovanju - in tam smo izgubili zaupanje v te ljudi, ki so pred
               štirinajstimi dnevi govorili o predmetu preiskave, o sopodpisništvu k preiskovalni
               komisiji. Ampak, seveda, ker so potem gospodje, ki so sestavljali nekoč veliko
               Liberalno demokracijo, obrnili svoje besede, prelomili svoje besede ali pa jih
               požrli, kakorkoli hočete, v Nacionalni stranki nismo sodelovali niti potem več pri
               imenovanju predsednika te komisije, ker smo enostavno izgubili zaupanje in ker smo
               videli, kam, pa bom uporabil.../oglašanje v ozadju/ pes taco moli. Ne gre za iskanje
               resnice, ne v tem primeru, torej primeru, ki ga imamo danes pred seboj, za leto 1994,
               ne v primeru preiskovalne komisije za oklepnike 8 x 8 pred časom.</p>
               <p>Po naši oceni, in če se tu navežem na včerajšnje poslansko vprašanje, zastavljeno
               predsedniku Vlade, gospodu Janezu Janši, dela Državni zbor veliko napako. Dela napako
               predvsem v tem, ker, prvič - sledi Vladi Republike Slovenije, ko le-ta skuša od
               Državnega zbora zahtevati pakt o nenapadanju, drugič - pa si poleg tega sami nalagamo
               stvari, za katere vsak od nas, še enkrat poudarjam, ve, da jih ne bomo mogli rešiti.
               Zanemarjamo pa tisto kar je naša osnovna, ustavna naloga, ne pravica, naloga, to je
               to, da bi področja, ki so v okviru naše države, s področja družbenih dejavnosti,
               socialnih dejavnosti oziroma gospodarstva, reševali na nek pregleden, kvaliteten
               način, ne v smislu zadovoljevanja gospoda Janeza Janše ali pa kogarkoli v okviru
               Državnega zbora, ampak v smislu zadovoljevanja državljank in državljanov. Državni
               zbor ima enkrat na mesec možnost, da se sreča z razširjeno razpravo, pa najsi bo
               prvič o zdravstveni problematiki, drugič socialni problematiki, problematiki
               privatizacije, problematiki korupcije, pranja denarja, klientelizma in podobnih
               stvari. Ampak takrat nobeden izmed vladajočih poslancev nikoli ne podpre zamisli o
               razširjeni razpravi, o razpravi, ki bi se odvijala danes in tu v momentu in skozi
               katero bi lahko, poudarjam bi lahko, v kolikor bi bila volja, napeljali smernice za
               posamezno področje naprej. In vedno je argument - Državni zbor je preveč zaseden,
               Državni zbor je preobremenjen, poslanci so preobremenjeni, poslanke so preobremenjene
               in iz tega naslova ne pride do tistih razprav, ki bi potrjevale oziroma zagovarjale
               naš oziroma zahtevo, ki jo ima Ustava Republike Slovenije do vsakega slehernega
               poslanca, torej, da opravlja svojo funkcijo. Zdajle, ko bomo izgubili mesec, dva,
               tri, štiri na področju vnaprej znanih rezultatov parlamentarne preiskave na enkrat
               tega argumenta več ni. Upam si trditi, da je predmet te parlamentarne preiskave,
               seveda izključno politično nagajanje ali pa pridobivanje političnega odgovora na
               teze, ki jih bo prva parlamentarna preiskava nakazovala in izkazovala v neprid tej
               Vladi, skratka, da bo potekal odgovor, da bodo eni rekli: "Ja, zdaj ste kupili te
               napačno, pod tem in tem posrednikom", odgovor s strani vladajočih strank bo: "Vi pa
               ste to delali v prejšnjem mandatu, ne na področju 8 krat 8, ampak 6 krat 6" in še
               podobne stvari.</p>
               <p>Drugo kar bi rad izpostavil, ravno tisto, kar nastopa in mislim, da ni korektno,
               torej da upa nekdo uporabiti tisto orožje, ki je v vseh učbenikih, naj govorijo s
               področja ustavnega prava, zakonodajnega postopka ali katerekoli omenjene materije,
               ekskluzivno orožje opozicije, torej parlamentarna preiskava. Zakaj sploh
               parlamentarna preiskava? Parlamentarna preiskava izključno zaradi enega momenta - ker
               opozicija nima drugega inštrumenta ali drugega orodja, da bi poleg rednega dela na
               sejah Državnega zbora ugotavljala ali opozarjala na, najsi bo sume korupcije,
               klientelizma, pranje denarja in vsega tega, za to je namenjena parlamentarna
               preiskava. Parlamentarna preiskava nikoli ni bila in v nobeni normalni demokraciji ne
               sme biti oziroma ne more biti orodje vladajočih strank, zaradi tega ker vladajoče
               stranke imajo na dlani 100 in 1 drugi inštrument, ki se lahko odvije v trenutku, samo
               če bi za to bila volja.</p>
               <p>In sedaj pridemo na tisto osnovno vprašanje ali je volja. Volja po resnici ni. Po
               moji oceni je samo volja o temu kam se bo podtikala žogica in kdo bo v katerem mediju
               očrnil nekoga in kako bo tisti, ki je sedaj očrnjen nazaj nekoga drugega. Rešitve žal
               iz tega naslova ne bo nobene. In iz enakega naslova tudi nismo poslanci Slovenske
               nacionalne stranke sodelovali pri glasovanju o predsedniku komisije. Ker ocenjujemo,
               da vedno bolj izgubljamo stik z realnostjo, z realnimi problemi naše družbe in se
               vedno bolj poglabljamo ali pa tonemo v tiste namišljene probleme, ki škodijo ali pa
               koristijo po drugi strani izključno posameznim političnim akterjem. In to bi po moji
               oceni bilo smiselno, da se zazremo samo vase, ker sledimo tej igri. Kot ovce sledimo
               tej igri. Včeraj, mislim da je bilo včeraj, je Državni zbor imel možnost izglasovati
               nekaj splošnih razprav med Vlado Republike Slovenije in med opozicijskimi in
               pozicijskimi poslanci. Mislim, da je bil cel spekter tem, ki predstavljajo trenutno
               problematiko Slovenije, in ki predstavljajo potencialno prihodnjo nevarnost za našo
               državo. Niti en predlog, gospodje in gospe, ni bil sprejet. V dani situaciji se ne
               morem spomniti niti enega predloga, ki bi v temu mandatu, ne samo na včerajšnji seji,
               torej od leta 2004 z razširjeno razpravo bil sprejet. Možno, da je bil eden, dva,
               ampak se ga ne spomnim.</p>
               <p>In to je škoda, ki jo počnemo sami sebi, ker sledimo tistim, vsi skupaj, glavnim ali
               pa tistim, ki se imajo za glavne politične akterje za to, da politiki pripišejo tisti
               imenovalec ali pa vsebino negativizma. To je politično spletkarjenje. In po moji
               oceni sta obe preiskovalni komisiji predmet političnega spletkarjenja. Hvala.</p>
            </sp>
            <sp xml:id="SDZ4-Redna-27-2007-04-26.sp39">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-27-2007-04-26.sp40">

               <speaker>VILI REZMAN:</speaker>

               <p>Hvala lepa, gospod predsednik. Poslanska skupina DeSUS bo spremljala delo obeh
               komisij in kolikor je v njenih močeh, tudi sodelovala aktivno pri delu teh komisij.
               Seveda je vprašanje, zakaj dve komisiji in zakaj je opozicijska in zakaj koalicijska,
               na mestu. Ampak zdi se, da so na mestu tudi odgovori na to.</p>
               <p>Prvič. Dve komisiji zavoljo tega, ker ponudba, da bi funkcionirala samo ena,
               preprosto ni bila sprejeta. In ker je predmet obeh preiskovalnih skupin različen, bi
               torej bila razkrita samo resnica v enem delu, v tistem delu, ki si ga je zamislila
               opozicija.</p>
               <p>In drugič. Če se sprašuje kdo, zakaj ima komisijo tudi koalicija oziroma jo bo
               vodila? Zato, ker sicer tisti del, ki ga opozicija noče pokrivati, ne bi bil pokrit.
               In koalicija raziskuje, želi preiskati tisto, kar je bilo opravljenega v obdobju, ko
               ni bila vladajoča koalicija. Torej z enako pravico ima možnost to zahtevati, kot
               sicer opozicija, samo vloge se v različnih obdobjih menjajo. Po vsebini gre pa za
               identične pravice.</p>
               <p>V Poslanski skupin DeSUS ne vemo, tako kot se je danes že nekajkrat slišalo, kaj je
               kdaj kdo zagrešil. Če bi to vedeli v naprej, potem ne bi bilo potrebno preiskovalnih
               komisij imenovati in ničesar preiskovati, prihranili bi čas, materialne, finančne in
               druge obveznosti bi bile manjše in bi se lotevali nekega nesmiselnega posla. Ker pa
               je po zakonu tako, preberite si 1. člen, in tudi v zakonu boste videli, da nikjer ne
               piše, da sme samo opozicija na primer predlagati preiskovalno skupino, torej po
               zakonu je tako, da se preiskuje zato, da se ugotovijo stvarna dejstva in šele potem,
               ko bomo ugotovili, kakšna je dejanska situacija, kaj se je v resnici dogajalo, potem
               šele bomo ocenjevali ta dejstva, tudi to piše v zakonu. In potem, ko bomo ocenili,
               potem bodo te ocene predmet razprav v Državnem zboru in predmet političnih
               konsekvenc. In naj spomnim, da v zakonu tudi piše, da se preiskovalne komisije
               imenujejo zato, da preiščejo, da preiskujejo določeno problematiko z namenom ne
               zgolj, da se politično blasemira(?) ali sankcionira nekoga, ampak tudi zavoljo tega,
               da ugotovijo ali je morebiti s sedanjo zakonodajo, ki to področje ureja, kaj napak,
               kaj šibkega in da se na tej osnovi, torej na osnovi takšnih ugotovitev predlaga nova
               spremenjena zakonodaja. Tudi to piše že kar v 1. členu zakona, ki govori o področju,
               s katerim se zdaj ukvarjamo.</p>
               <p>Kakšne bodo preiskovalne komisije, s čim bodo motivirane, danes je bilo slišati, da
               bodo politično delale, ja, seveda, mi nismo sodstvo, mi smo po definiciji, Državni
               zbor je po definiciji politični organ, komisija, ki jo bo imenoval je po definiciji
               politični organ, preiskuje se politične ljudi, nosilca javnih funkcij, preiskuje se
               njihovo morebitno politično odgovornost in vse drugo je res poskus, da bi se zavedlo
               stran, na neko stranpot, ali pa da bi se tistega, ki je morebiti bil časovno kasnejši
               predlagatelj, skušalo očrniti, češ on pa je političen, ne, nismo bili korektni,
               iščemo objektivno resnico, vse ostalo, kar ni v skladu s tem, je pa politično, seveda
               politično razumljeno kot nekaj kar je pežurativnega, kar je slabega. Politični so
               bili motivi, politična je sestava, političen bo način dela, samo še tega se je treba
               bati, da bi bil ta način dela preveč hektičen, da bi bil preveč vročičen, da ne bi
               iskal stvarne resnice, ampak, da bi bil usmerjen predvsem na to, kako je možno komu
               naložiti breme, ki ga naj nosi, tudi če morebiti ni potrebno.</p>
               <p>Mi v Poslanski skupini DeSUS torej želimo, če bomo lahko kaj prispevali, prispevati k
               temu, da bi se "sine ira et studio", brez pretirane jeze in brez pretiranega srda
               raziskovalo, da se ne bi obtoževalo vnaprej, ampak da bi se najprej preiskalo in na
               osnovi rezultatov preiskave tudi ugotovilo, kaj je potrebno še storiti. Upamo, da
               komisija, ki bo ustanovljena za ta primer, jaz ga krajše imenujem 6x6, če je prvi
               8x8, ne bo čutila potrebe, da bi javnosti oznanjala, da misli delati po zakonu ali po
               poslovniku. To bi moralo biti samoumevno. To morebiti ni samoumevno samo za tiste, ki
               doslej niso bili vajeni tako delati. Ampak mi bomo ostali pri tem, da se tako zakon
               kot poslovnik spoštujeta in da se politične konsekvence ugotovijo oziroma naložijo
               čisto na koncu, potem ko bodo stvarna dejstva v resnici preiskana.</p>
               <p>Torej, na ta način misli funkcionirati Poslanska skupina DeSUS in v tem smislu
               podpira obe komisiji, ki sta absolutno v korelaciji in bi bilo prav smešno, če bi ena
               izmed obeh morebiti celo izpadla.</p>
            </sp>
            <sp xml:id="SDZ4-Redna-27-2007-04-26.sp41">

               <speaker>PREDSEDNIK FRANCE CUKJATI:</speaker>

               <p>Hvala. Gospod Robert Hrovat bo predstavil stališče Poslanske skupine Slovenske
               demokratske stranke.</p>
            </sp>
            <sp xml:id="SDZ4-Redna-27-2007-04-26.sp42">

               <speaker>ROBERT HROVAT:</speaker>

               <p>Hvala za besedo, gospod predsednik. Spoštovani! Poslanci in poslanke Slovenske
               demokratske stranke in koalicije smo že pred časom ob zahtevi sedanje opozicije po
               ustanovitvi posebne preiskovalne komisije o nakupih orožja predlagali, da bi se
               naloge te komisije razširile tudi na nakupe orožja, kupljenega v času vladanja
               Liberalne demokracije in Socialnih demokratov. Obstaja namreč utemeljen sum, da je
               bil ob nakupih orožja od leta 1994 do 2003 prisoten klientelizem in tudi korupcija.
               Nekateri nakupi orožja tedaj vladajočih strank so bili povsem netransparentni,
               neupravičeni ter celo, po naših ocenah, škodljivi za državo. Če bi sedanja opozicija
               sedaj z nami v okviru ene same preiskovalne komisije po drobnogled vzela tudi sporne
               nakupe orožij v času vladanja politične levice, bi hitro našli skupni jezik. Brez
               nepotrebnega zapravljanja časa in sredstev bi lahko ovrgli ali pa potrdili sum o
               takratnem nezakonitem delovanju Liberalne demokracije in Socialnih demokratov. Ker pa
               se sedanja opozicija s tem ni strinjala, je povsem samoumevno in logično, da se je
               naš sum o nezakonitih in za državo škodljivih nakupih orožja s strani politične
               levice v času njihovega vladanja še okrepil in to do te mere, ko je potrebno nekaj
               narediti.</p>
               <p>V Slovenski demokratski stranki zato želimo tej stvari priti do dna in predlagamo
               ustanovitev posebne preiskovalne komisije, ki bo temeljito preverila nakupe in
               postopke pri nakupih orožja v času od leta 1994 do 2003 ter ovrgla ali pa potrdila
               naše sume. Sume, predvsem v smeri netransparentnosti takratnih nakupov, sume v
               nespoštovanje temeljnih načel upravljanja z javnimi financami. Poraja se dvom v
               pravilnost takratnih postopkov in oddaj naročil, kakor tudi vpletenost nosilcev
               javnih funkcij v izbor in izvedbo nakupov. Obstaja pa možnost, vsaj glede na krčevite
               napade sedanje opozicije, da se bo našlo ob tem še marsikaj, kar njim ne bi bilo
               ljubo in bi razgalilo njihovo morebitno korupcijsko in klientelistično delovanje v
               prejšnjih mandatih.</p>
               <p>V Slovenski demokratski stranki predlagamo, da se preverijo takratni nakupi, kot so
               nakupi lahkih kolesnih vozil 6 x 6, vladnega letala, havbic, sistema za upravljanje
               ognja, letal Pilatus in obnova tankov T55, torej nakupe, financirane v okviru
               temeljnih razvojnih programov obrambnih sil Republike Slovenije.</p>
               <p>V prejšnjem mandatu smo kot takratna opozicija ves čas opozarjali na nepravilnosti,
               na resnične probleme v Slovenski vojski, vendar pa noben predlog sklepa ni bil
               izglasovan, saj je deloval LDS-ov in SD-jev sistem "valjar", ko ni bila važna moč
               argumentov, saj so se zanašali na njihov argument moči oziroma večine. Posamezne
               točke dnevnih redov na tedanjih sejah so bile označene pod "tajno" ali "vojaška
               skrivnost" in so s temi oznakami preprečili, da bi se o njih seznanilo javnost.
               Takrat je bilo ugotovljenih ogromno nepravilnosti, vendar pa na žalost takratni
               mehanizmi niso dovoljevali, da bi to dokazali tudi v javnosti.</p>
               <p>Do sedaj so predgovorniki razpravljali precej na splošno o preiskovalni komisiji in
               naj navedem nekaj konkretnih podatkov o nakupih orožja, ki nakazujejo na sum
               nezakonitega delovanja Liberalne demokracije in Slovenskih demokratov v času
               njihovega vladanja.</p>
               <p>V Slovenski demokratski stranki menimo, da netransparentni nakupi, pri katerih je
               izključena konkurenca, pomenijo istočasno izključitev možnosti za dosego nižje cene
               in s tem zmanjšanja stroškov nakupa. Takšni nakupi postavljajo v privilegiran položaj
               izbrane prodajalce in jim omogočajo prodajo po višji ceni, kot bi jo lahko dosegli na
               trgu. Pri projektu lahkokolesno oklepno vozilo 6 x 6 je bilo za celotno izvedbo
               projekta podpisanih kar 26 pogodb in aneksov k pogodbam. Te so vključevale spremembe
               in dopolnitve tehničnih in komercialnih pogojev. Cena za vozilo v prvi pogodbi je
               bila za 30% nižja od cene vozil, določenih v pogodbah, ki so bile podpisane v letu
               2004. Pogodba za nakup vladnega letala je bila podpisana kljub temu, da takšnega
               letala ni bilo v načrtih opremljanja Slovenske vojske. Denar je bil porabljen iz
               sredstev za izvajanje temeljnih razvojnih programov, čeprav uporaba letala v vojaške
               namene ni bila nikoli zagotovljena, niti se z njim ni povišala varnost države.</p>
               <p>Za izvedbo posodobitve tankov T55, ki v resnici ni bila nikoli kočana v načrtovanem
               obsegu, je bilo podpisanih več pogodb, kar dokazuje na netransparentnost načrtovanja
               in porabe sredstev. Prav tako je vprašljiva uporabna vrednost posodobljenih tankov,
               saj se ti izločajo iz operativne uporabe.</p>
               <p>Projekt havbic in projekt ACCS sta bila pričeta leta 1995. Projekta nista bila
               izpeljana integralno in transparentno, saj je bilo za izvedbo učinkovitega in
               funkcionalnega sistema spet podpisanih več pogodb. Prav tako je bilo kupljenih več
               sistemov za upravljanje, kot jih enote Slovenske vojske potrebujejo.</p>
               <p>Pri nakupu letal Pilatus je zanimivo, da je bil del letal kupljenih kot novih, del
               nakupa pa rabljenih, kar je milo rečeno vsaj zelo sumljivo, da ne rečem kakšne bolj
               konkretne zadeve, besede.</p>
               <p>Zato torej upravičeno obstaja sum, da so se takratni nosilci javnih funkcij, ki so
               bili kot vemo iz tedanje LDS in SD, politično dogovarjali za te posle, ki so bili več
               kot očitno vodeni netransparentno in da so bili negospodarni, ter da je bila prisotna
               korupcija in klientelizem. Zato je potrebno v korist naše države, ter državljanov in
               državljank ugotoviti, kako se je porabljal davkoplačevalski denar. Ugotoviti je
               potrebno, kakšen interes in v kakšni povezavi oziroma povezani posli so bili v ozadju
               nakupa. Preveriti, dokazati ali pa ovreči je potrebno sum o posredni in neposredni
               povezavi med fizičnimi in pravnimi osebami, ter nosilci javnih funkcij, v zvezi z
               navedenimi nakupi. Ugotoviti stopnjo vpletenosti posameznih nosilcev tedanjih javnih
               funkcij z njihovim političnim vplivom na izbor, na pogajanja in na podpis pogodb in
               ne nazadnje tudi ugotoviti odgovornost tedanjih nosilcev javnih funkcij, pri
               razorožitvi nekdanje teritorialne obrambe v času pred osamosvojitveno 10-dnevno vojno
               za Slovenijo. Po 17-ih letih si vsekakor zaslužimo resnico o tem dogodku, pa čeprav
               se bo s tem v javnosti zamajala kredibilnost katerega od tedanjih ključnih slovenskih
               politikov. Hvala.</p>
            </sp>
            <sp xml:id="SDZ4-Redna-27-2007-04-26.sp43">

               <speaker>PREDSEDNIK FRANCE CUKJATI:</speaker>

               <p>Hvala. Gospod Aurelio Juri bo predstavil stališče Poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-27-2007-04-26.sp44">

               <speaker>AURELIO JURI:</speaker>

               <p>Hvala, predsednik. Lep pozdrav kolegice in kolegi!</p>
               <p>Uvodoma, zaradi korektnega prikazovanja zgodovine vladanja na slovenskem v času
               večstrankarskega parlamentarnega sistema povejmo in bodimo korektni, o pavšalnih in
               lahkotnih razlagah, ki jih slišimo, da v tem času je dlje na oblasti SDS kot SD,
               sedem let napram šest. Da ni nikoli bilo na oblasti LDS in SD, ampak zraven so bili
               še DeSUS in SLS in da je bila tudi neka Vlada, ko smo bili vsi skupaj, tudi SDS, SD,
               takrat ZLSD, LDS in Ljudska stranka in DeSUS. Tako, da so bile mešane situacije.</p>
               <p>Kljub številnim, sicer cenenim obtožbam, tudi na naš račun, ki smo jih slišali
               pravkar in v samem uvodu, ali prav zaradi teh obtožb Socialni demokrati nimamo
               najmanjšega namena ugovarjati zahtevi kolegice in kolegov in vladnih strank po
               odreditvi parlamentarne preiskave za ugotovitev javnih odgovornosti pri nabavi
               valukov, Falcona, izraelskih havbic, Pilatusov, pri obnovi razvpitih tankov ali pri
               razorožitvi tedanje, nekdanje teritorialne obrambe. Tudi ko bil lahko, tega ne bi
               storili. Še več, prepustili bomo podpisnicam in podpisnikom zahteve, če že ne vso,
               vsaj največji del časti in seveda bremena preiskave, da ne bi kdo, kot je bilo že
               slišati v tej dvorani predvčerajšnjim, morda jutri pripisoval drugi politični strani
               oteževanje teka preiskave in oviranje njenih razkritij in ugotovitev. Za vodenje
               preiskovalne komisije, ko bo odrejena, predlagajte, kogar želite, nikomur - ne glede
               na to, kar si osebno o njem mislimo, ne bomo oporekali legitimnosti in
               kvalificiranosti vodenja te zahtevne naloge.</p>
               <p>Toda komentar na to, kar počnete si bomo vendarle tudi Socialni demokrati dovolili.
               Če povzamem nekaj izmed vaših razmišljanj in pripomb na preiskavo, ki smo jo že
               odredili in ki zadeva posel z oklepniki 8x8, lahko ugotovim, da tudi sami, kolegice
               in kolegi iz vladnih strank, ne verjamete v to, da bo ta vaša iniciativa vodila h
               kakšnemu bolj otipljivemu rezultatu, ki naj bo rezultat, ki ga preiskava mora
               zasledovati. Že omenjeni preiskavi o enem samem poslu, ki je šele sklenjen in ni niti
               malo še realiziran ali je šele na začetku realizacije, ki ima vso zbrano
               dokumentacijo in relativno dostopne akterje, za katerega ni odkorakal, vsaj tako
               upamo, iz javne blagajne še nobeden pomemben evro, pripisujete že tej preiskavi malo
               možnosti za uspeh. Češ, premalo časa bi naj imeli na voljo ter izkušnje prejšnjih
               preiskav bi vse prej kot hrabrile in spodbujale s takim početjem. A kljub temu, ko
               ste že tisti preiskavi pripisali malo šans, ste zahtevali, da bi ji pripojili še
               tiste preiskave, ki jih sedaj zahtevate ločeno: o investicijah v obrambo, ki so že
               zdavnaj pase, ki so že leta in leta mimo, ki jih je bilo potrebno, če je obstajal
               kakršenkoli sum v njihovo spornost, preiskati, ko so bile še žive, aktualne, ko so
               dišale po spornosti in katerih protagonisti z javnimi pooblastili so danes že dolgo
               zasebniki ali pa vedi kje. Takrat ste tudi vodili odbor za obrambo, pa bi lahko
               posumili, da nekaj ni bilo v redu, in tudi dobili preiskavo, lahko bi zbrali podpise.
               Do mene nikoli iz vaših vrst nihče ni pristopil in zaprosil, da bi podprl takšno
               preiskavo. O orožju preiskavo - vsakršno bi z veseljem sopodpisal. A se utemeljen
               sum, zanimivo, pojavi šele danes, "post festum". In šele potem, ko druga stran, ko
               naša stran, ko opozicija, ki vodi nadzor nad oblastjo, posumi v poštenost, v
               gospodarnost, v korektnost in čistost trenutne oblasti.</p>
               <p>Nekoliko bizarno je tudi, če mi dovolite, kolegi in kolegice, da se poslužujete
               parlamentarne preiskave ob tem, da imate v rokah vse vzvode vladanja in izvrševanja
               oblasti in ko bi lahko ter bolj učinkovito sproščali vaše utemeljene sume in
               preverjali domnevno sporno preteklost s pomočjo pravih, najbolj kompetentnih
               preiskovalcev. Ne, tega ne počnete, ampak greste na instrument, ki ga ima opozicija.
               No, da verjamete v smiselnost te preiskave, da resno računate v njen iztržek in
               izkoristek in da nimate najmanjšega namena z njo odtrgati vsaj del javne pozornosti
               in zgodbo. Patrijinih oklepnikov oziroma slednjo, kolikor bo le mogoče, potisniti na
               stran - še otroka v vrtcu ne morete prepričati. Tudi ne, da bi s preiskavo odredili
               in želeli razčistiti preteklost tudi, ko bi mi ne zahtevali resnico pri zadevi
               8x8.</p>
               <p>Sicer od vodstva Državnega zbora, ki mora tovrstno delo poslank in poslancev ustrezno
               servisirati, Socialni demokrati pričakujemo, da zagotovi vse pogoje za normalno,
               strokovno in nemoteno delo o preiskavi, ki smo jo že odredili, in ne poišče v tisti,
               ki jo odrejamo danes, kakšen izgovor za morebitne slabosti v tem smislu. Opozarjam na
               to, ker je politična odgovornost v zvezi z zagotavljanjem primernega okolja in
               instrumentarija za že odrejeno preiskavo in politična odgovornost za uvajanje nove
               preiskave v istih rokah.</p>
               <p>Naj še na koncu pojasnim s svoje plati, ker sem bil tudi omenjen in sem sodeloval pri
               pogajanjih, s svoje plati zgodbe, ki se je kar nekajkrat zavrtela v minulih tednih iz
               ust kolegov iz vladnih vrst, da bi naj jaz onemogočil ustanovitev ene same komisije,
               ki bi preiskovala vse skupaj in ki bi jo lahko lažje servisirali. Imam dokumentacijo,
               ampak danes so tudi kolegi priznali, ki dokazuje, da sem se na pogovorih tudi
               strinjal z eno samo komisijo, pod pogojem - in na pogovorih sem imel pooblastila tudi
               drugih sopodpisnikov, tudi kolega Anderliča - a pod pogojem, da bi se najprej
               opravila in zaključila preiskavo o Patrijinih oklepnikih, za kar, poudarjam še
               enkrat, smo predlagatelji prepričani, da lahko zmoremo v letu in pol, kolikor nam
               ostane do konca mandata, in šele potem prešla na ostale domnevne sporne posle.
               Pristal sem tudi na to, da bi pri prvi preiskavi določili nek omejen, razumen časovni
               okvir, tako da bi lahko tako do konca mandata preiskali še ostalo, a to za drugo
               stran, za vašo stran bilo sprejemljivo in je dogovor zato propadel. Danes obžalujete,
               da nimamo ene same komisije, a ko bi se dogovorili tako, kot ste želeli, kot ste
               hoteli, bi pristali na to, da bi našo preiskavo že obsodili na neuspeh takoj.</p>
               <p>No, ta nova preiskava bo odrejena ne glede na to, ali bomo v njej sodelovati ali ne
               bomo, ali jo bomo skrbno spremljali in vam želimo tudi veliko uspeha. Hvala.</p>
            </sp>
            <sp xml:id="SDZ4-Redna-27-2007-04-26.sp45">

               <speaker>PREDSEDNIK FRANCE CUKJATI:</speaker>

               <p>Hvala. Končali smo predstavitve stališč poslanskih skupini. Prehajamo na razpravo
               poslank in poslancev. Besedo ima gospod Zagorac. Izvolite.</p>
            </sp>
            <sp xml:id="SDZ4-Redna-27-2007-04-26.sp46">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsednik. Moram reči, da v enem trenutku ste,
               vladajoča koalicija, dosegli to, kar ste si nekako zadali ali pa želeli. Ne glede na
               vlade, ki so vladale v tej državi po letu 1991 v nobenem trenutku Slovenske
               nacionalne stranke ni bilo zraven. Zato lahko, se mi zdi, edini gledamo na to stvar
               objektivno. Sklicevati preiskovalno komisijo, ki jo predlaga vlada, se mi zdi neumno,
               nerodno, neprimerno. Mislim, da je prišel čas v tej državi ali pa v tem mandatu tako
               daleč, da je dovolj tega, da bomo rekli: "Prejšnja vlada je pa nekaj naredila." In
               kolikor imate malo besede v tej vladni koaliciji, v kolikor niste le "pijuni", ki
               tukaj sodelujejo in stiskajo, povejte tudi predsedniku te vlade, da je dovolj, ko
               postavimo poslansko vprašanje reči: "prejšnja vlada." Tri leta vladate, tri leta
               vladavine mora prinesti določene rezultate, določena vprašanja, na katera je treba
               odgovoriti. Zanimivo je, ko pogledam vsebino predloga za ustanovitev te preiskovalne
               komisije, je zanimivo to, da vidim, da se začne nekje, kjer se je mandat sedanjega
               predsednika vlade končal in se začne mandat nekoga drugega. Zdi se mi, da je
               preiskovalna komisija neke vrste odgovor na to, kar je opozicija v primeru
               preiskovalnih komisij v tem mandatu želela doseči. Mogoče se motim, dovoljujem to
               tezo, da se motim. Ampak, dovolj je tega, da je 12 let v tej državi vladal nekdo,
               zdaj vladamo mi in ker mi delamo napake, je kriv nekdo, ki je vladal 12 let. Tega je
               dovolj, enostavno dovolj. V tem parlamentu je treba prevzeti, v kolikor je nekdo na
               vladi, tudi določene odgovornosti. En mandat brez odgovornosti je slab mandat. Mandat
               ima in odgovornosti in obveznosti in stvari, ki se pozitivno odvijajo v tej državi.
               Ne rečem, da ni pozitivnih stvari - so! Ampak, dovolj je sklicevanja na prejšnjo
               oblast, dovolj je premetavanja krivde.</p>
               <p>In ta preiskovalna komisije se mi zdi odgovor na zahtevo po preiskovalni komisiji za
               8x8, Patrio, ki se je zgodila. Med njimi vidim tudi vladno letalo; vladno letalo je
               bila ena zelo velika kapaciteta odgovornosti ali pa želje sedanje oblasti ali pa moč,
               na podlagi katere je ta oblast prišla na vrh. (Gospod Pajk, hvala za vašo pozornost.)
               Ampak, pravim, se mi zdi, da je ravno to vladno letalo - in zdaj zakrivati svoje
               napake, v kolikor so, tudi če jih ni, na podlagi tega, da bomo naredili neko
               preiskovalno komisijo, se mi zdi nebuloza, neumnost, bom rekel celo nehrabrost
               postaviti se na svoje noge. Hrabrost v tej smeri, da se reče: "Mi smo vlada. Mi smo
               to naredili. To je dobro, ne bomo iskali, kaj je bilo slabega v prejšnjih 12-ih
               letih, mi delamo s svojim tirom naprej. 6x6 je mogoče bila napaka. Vladno letalo je
               mogoče bila napaka." Ampak ne delati preiskovalnih komisij! Preiskovalne komisije so
               za to, da se neka stvar, bom rekel, prikrije. Vsaj do zdaj je bila praksa v tem
               parlamentu takšna.</p>
               <p>V Slovenski nacionalni stranki pač takšnih preiskovalnih komisij nismo nikoli
               podpirali in tudi ne bomo. To je zato, da se nekaj prikrije. Z roko v roki, ne vem, s
               kom to delate, ampak preiskovalna komisija kot orodje vladne stranke se mi zdi malo
               čudno, smešno. Ampak, kaj ta vlada dela po drugi strani - če že imate željo po
               preiskovalnih komisijah? Slišali smo nekaj poslanskih vprašanj v ponedeljek na to
               temo, tudi mogoče 6x6, tudi vladnega letala, tudi letal Pilatus, danes pač lahko to
               obrnemo, pa rečemo Elektro Slovenije, pa ni vladno letalo, ampak je nek drug človek;
               človek, ki se mu reče Damjan Koletnik - katere so njegove prioritete, da vodi to
               državo? Ampak, če bomo v naslednjem mandatu - če nam ga bo ljudstvo zaupalo,
               komurkoli v tem parlamentu - takrat delali, bom rekel, preiskovalno komisijo, zato da
               bo odkrivala, kaj pa je bilo narobe v tem mandatu, če bo nekdo drug na vladi, upam,
               da ne boste vi, ampak če bo nekdo drug na vladi, bo takrat delal preiskovalno
               komisijo, se mi zdi zelo čudno. Sami sebi priznajte, mi smo zdaj na vladi, mi dajemo,
               bom rekel, pravila igre, to je prav, to ni prav. Ne se več sklicevati! Je neumnost.
               Tudi prejšnja vlada je imela svoje atribute, ampak nikoli bi bila tako, bom rekel,
               požrešna, da tudi sama ne more pogoltniti, kot se to dogaja vam, kot se to zdaj
               dogaja v tem mandatu. Požrešnost je šla čez vse mere zdravega razuma. In če želite
               biti objektivni in realni, zakaj ne naredite preiskovalne komisije o tem, kako je
               lahko nekdo predsednik Elektra in hkrati član nadzornega odbora Telekoma, hkrati se
               elektrika podraži, pa o tem nihče ne sme govoriti, "kamoli", da bi naredili
               preiskovalno komisijo! Jaz verjamem, da bi v Državnem zboru zavrelo, v kolikor bi to
               kdo zahteval. Točno tako. In enako se dogaja. Naredili ste si v tej državi določene
               kraje, kjer si želite enklave. Enklave v smeri, da o teh stvareh se pa ne sme
               spraševati, ne sme govoriti, ne sme debatirati.</p>
               <p>Meni je žal, jaz prihajam iz severovzhodne Slovenije in mi je žal, da se to dogaja v
               severovzhodni Sloveniji. Meni je zelo žal, ampak če bi o tem naredili preiskovalno
               komisijo in če bi jo lahko dali na glasovanje, jaz verjamem, da bi vas vseh 32
               vojakov iz SDS-a glasovalo proti. Jaz verjamem da ena tretjina ne bi razumela, za kaj
               gre, dve tretjini pa bi po dolžnosti tolklo. V tem primeru ne, tudi niste dovolili,
               da bi se o tem razpravljalo v Državnem zboru, danes pa hočete preiskovalno komisijo,
               ki bo odločala ali pa razpravljala o nečem za nazaj. Vprašajte se o morali, o svoji
               morali. Dovolj je bilo prelaganja odgovornosti na druge. Od zdaj naprej oziroma od
               leta 2004 vi nosite odgovornost. Dajte si jo na hrbet. Bodite možje, ki lahko to
               prenašajo, ali pa ženske, ki lahko to prenašajo. Ni prejšnja vlada vsega kriva, za
               določene stvari, ki se v tej državi odvijajo, ste krivi tudi vi, pa jih dajte
               zagovarjati, dajte stati ravno, ponovno in pokončno in recite: "Mi imamo prav," ne
               pa, da si izmišljujete preiskovalne komisije, ki bodo smer toka v tej državi
               preusmerile in zagotovile še en mandat, mogoče, zato ker je neka prejšnja vlada to
               počela.</p>
               <p>Vladno letalo ste izkoristili, to je bila prejšnja volilna kampanja. V tej kampanji -
               ne vem, se bomo mogoče pogovarjali o 8x8, se bomo pogovarjali o čem drugem. Ministre
               ste nastavljali vi, mogoče se bomo pogovarjali, na pamet bom rekel, prva stvar, ki mi
               pade na misel: o Šentilju, o stvareh, ki ste jih vi tam postavljali - se mi zdijo
               grozne. Minimalno je preiskovalna komisija, ki bi morala biti, da bi raziskala, kako
               so se stvari tam odvijale. Minimalno! Ampak tega ne boste naredili, ne! Še kar naprej
               boste prelagali stvari na prejšnjo vlado. Predsednik vlade, ko odgovarja na poslanska
               vprašanja, dela enako, saj ne odgovarja. Bodimo pošteni, bodimo objektivni, saj ne
               odgovarja! Vsakič, ko vstane, reče: "Pred šestimi leti, ko je bila neka druga
               vlada..." - to ni odgovor, to je prelaganje odgovornosti. Tri leta ste na oblasti,
               dajte, lepo prosim, prevzeti neko odgovornost, in ta preiskovalna komisija je pesek v
               oči. O njej ne glasujemo, ta preiskovalna komisija bo, imejte jo, najdite
               nepravilnosti.</p>
               <p>Kar se tiče Slovenske nacionalne stranke, nas ni strah, nismo bili v nobeni vladi,
               nismo sodelovali v nobeni takšni, bom rekel, korupciji ali pa pri vprašanju
               korupcije. Ampak "trije K-ji" so bili vaša predvolilna propaganda, ampak se dogajajo
               naprej. Prej so se dogajali na prefinjen način, zdaj se pa dogajajo direktno. Sem vam
               povedal, severovzhodna Slovenija je primer tega! Je primer tega! Tudi tega ne znate
               skriti! Korupcija, klientelizem - redno. Enega kadrovnika ste si privoščili, pa še ta
               ne zna zbirati ljudi, ampak določa kar tako, med prijatelji, koga bomo kam dali. In
               tu je potrebna preiskovalna komisija. In če ste pošteni sami do sebe, jo boste
               ustanovili, če imate hrbtenico. Ne vsega prelagati naprej. So stvari, za katere boste
               morali, spoštovane gospe in gospodje, prevzeti odgovornost. In če ste prevzeli
               odgovornost vladanja tej državi, boste prevzeli odgovornost tudi odgovornosti vašega
               vladanja tej državi. Dovolj je bilo prelaganja, tri leta mandata je konec. In če
               mislite graditi kampanjo na tej preiskovalni komisiji, moram reči, žalostno.
               Žalostno, da ne znate delati kampanje na svojih uspehih. Hvala.</p>
            </sp>
            <sp xml:id="SDZ4-Redna-27-2007-04-26.sp47">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Moge.</p>
            </sp>
            <sp xml:id="SDZ4-Redna-27-2007-04-26.sp48">

               <speaker>RUDOLF MOGE:</speaker>

               <p>Gospod predsednik, hvala lepa za besedo. Spoštovane kolegice in kolegi! Star latinski
               rek pravi: "Tempora mutantur et nos mutamur in illis" - časi se spreminjajo in mi se
               spreminjamo z njimi. Prej smo bili mi v poziciji, zdaj smo v opoziciji. Moji kolegi
               na desni so bili prej v opoziciji, zdaj so v poziciji. Obuli so si tiste škornje, s
               katerimi smo mi pred leti hodili, zdi se mi pa, da z njimi tacajo huje po načelih, za
               katere so se prej zavzemali. Šlo je namreč za to, da smo tudi mi napravili ta, pod
               narekovaji rečeno, "izvirni greh", da smo včasih, ko smo bili v poziciji, ustanovili
               preiskovalno komisijo, to je bila preiskovalna komisija o trgovanju z orožjem,
               Ložnica in tako naprej, in da je bil takrat glavni očitek zdajšnje največje stranke:
               če imate vse v rokah, celoten vladni aparat, če imate cel represiven aparat v rokah,
               zakaj vi ustanavljate preiskovalno komisijo in zakaj mi ne. Zdaj ravnajo po istih
               vzorcih, ki so jih nam očitali, da mi ravnamo napak. In v tem vidim dvoličnost
               človeka, ki najprej neka načela zagovarja v opoziciji, potem pa ta ista načela
               zagovarja ravno s kontraargumenti, ko pride v pozicijo. Zato so ugovori nekaterih
               kolegov pred mano več kot takšni, da bi nekako, če bi morala veljala, da bi moralo
               držati, da bi ostal v demokraciji pač instrument preiskovalne komisije instrument
               opozicije. To se, žal, ni zgodilo. Seveda, človek, ki tako ravna, je v leksikonu
               filozofije označen kot "homo dupleks" ali pa nekateri pravijo tudi transvestit, ampak
               to se nam dogaja vsakodnevno, ko pogledamo, kako reagiramo in kako ravnamo, ko smo v
               eni politični poziciji, in kako ravnamo, ko smo v drugi politični opoziciji.</p>
               <p>Zame je v redu, da so kolegi ustanovili to preiskovalno komisijo, upam, da bodo tudi
               sklep, ko bodo to preiskovali, še razširili. Namreč, delajo po načelu, sedanjem, ne v
               dobro države, ampak vojno v državi, na ta način, kot pravi stari latinski rek "Si vis
               pacem, para bellum" - če želiš mir, pripravljaj vojno. Če pogledamo v preteklost, pa
               se spomnimo, recimo, če bi povedal vsaj enega ali pa dva primera; enega zelo daleč,
               ko je kolega Jagodnik postavil tistih 27 ali 28 poslanskih vprašanj o trgovanju z
               orožjem Ministrstva za obrambo. A ni vrag, preden bi sploh mogel kdorkoli odgovoriti
               na ta vprašanja, takoj je sledilo, kljub embargu z instance Ministrstva za obrambo,
               odkritje orožja na mariborskem letališču. In potem se je cel Državni zbor ukvarjal
               namesto z orožjem, ki je potovalo iz Slovenije ali pa preko Slovenije, preko
               Ministrstva za obrambo, s tem, kar je delalo Ministrstvo za notranje zadeve. Če
               pogledamo sedanji sistem, spoštovane kolegice in kolegi, primer Sova. Pri primeru
               Sova je več kot očitno, da obstajajo utemeljeni sumi, da je šlo za zlorabo položaja
               in za nezakonito delo. In kaj se dogaja? Česa so sedaj mediji polni in kaj vidimo v
               dnevnih pogovorih? To, da so člani opozicije iz te komisije bili ali sodelavci službe
               državne varnosti ali pa so bili, kot so zame navajali, da sem bil vir službe državne
               varnosti. Iz trte zviti argumenti prekrivajo medijsko sceno in odvračajo pozornost od
               problemov, ki se nanašajo na obveščevalno-varnostno dejavnost Republike Slovenije, na
               obrobne stvari. To se pravi, na sestavo komisije, ki naj bi te stvari reševala in jo
               hkrati na ta način diskreditirati in odvrniti pozornost drugam. Ta sistem "Si vis
               pacem, para bellum" - če želiš mir, pripravljaj vojno, se je izkazal v več
               primerih.</p>
               <p>Kolegice in kolegi! Ali še imate toliko spomina, če se spomnite, ko je hotela
               opozicija imeti preiskovalno komisijo, da bi sama preiskovala sumljive posle, ker naj
               bi bilo oškodovano na veliko družbeno premoženje Mercator - kaj je napravila
               pozicija? En dan prej je vložila, ali pa mogoče nekaj ur, svojo zahtevo za komisijo.
               Ni se dalo dogovoriti, da bi se ta stvar prednostno reševala ali pa da bi imela
               opozicija svojo komisijo. To pomeni, da je velik strah bil, da bi se ta stvar
               napravila na tem segmentu, kot se to spodobi v normalni demokraciji. Ampak, sedaj pač
               raziskujete in upam, da boste srečno raziskovali do konca mandata to stvar. Ko smo mi
               vložili, torej opozicija, zahtevo za to, da bi raziskovali sedaj nabavo
               osemkolesnikov - a ni vrag, da se takoj zatem pojavi pa potem zopet: kontra. To
               pravim, mi bomo pa, če slučajno vi kaj najdete ali pa če smo mi packi, dajmo pa
               pogledati, kaj ste vi delali v prejšnjih mandatih. Ampak poglejte, simptomatično je,
               kako je zastavljen datum. Datum se začne- pri katerem letu? - pri letu 1994. Zakaj pa
               ne bi enkrat začeli, če je tako zelo važno, z letom 1990 - razoroževanje teritorialne
               obrambe? Zakaj ne bi šli pogledati kako smo mi prodajali na in prek ozemlja Republike
               Slovenije orožje od 1991 pa do 1994? Zakaj si sedanja pozicija, če je tako poštena,
               ni zadala tega cilja, da bi enkrat "mater vseh afer", to je trgovanje z orožjem tam
               od 1990 pa do 1993, pospravili pod streho. Vsak slepec vidi v tem to, da takrat so
               bili pač določeni člani, mogoče sedaj vodilni člani v nekaterih opozicijskih
               strankah, tisti, ki so vodili takšno trgovanje. In mogoče bi taka preiskava v tistem
               obdobju do 1994 komu škodovala, zato bog ne daj, da bi mi raziskovali tisto obdobje,
               ampak gremo raziskovat takrat, ko je bila druga politična opcija na vrhu.</p>
               <p>Spoštovane kolegice in kolegi! Jaz mislim, da če je pred volitvami takratna opozicija
               razglašala tiste tri znamenite "K-je", pa da se bo borila za sproščeno Slovenijo - to
               kar dan danes doživljamo, afera na afero, oboroževanje, vojska in vse te stvari za
               mene, oprostite, to ni nobena sproščena Slovenija. Ta parlament se izrablja za
               določene politične prestižne boje na levi in na desni strani, nas čaka predsedovanje
               Evropski uniji, ampak to je mala malica. Mi vsak dan gledamo, kaj se v eni
               obveščevalni službi dogaja, kje je bila odkrita ena postojanka, kje je imela služba
               državne varnosti svoje stvari, kateri člani parlamenta so sodelovali s službo državne
               varnosti in tako naprej. To je naš vsakdanjik. Mislim, da bi morala sedanja pozicija,
               ki ima že dovolj instrumentov v naši mladi državi zgrajeni, ki ima ne nazadnje tudi
               aparat 34.000 ljudi, ki delajo za vlado, ali pa še več, da bo morala ta aparat
               uporabljati tako, da bi te nepravilnost, če se gre, odkrila, spravila krivce pred
               ustrezne instance in jih pripeljala do konca. Če se bomo pa sedaj šli v parlamentu,
               kolegice in kolegi, to igro: jaz tebi - ti meni, ta komisija je sedaj do sem prišla,
               tu so vaši notri, ta komisija je prišla do sem, tukaj so vaši notri, in se bomo šli
               to tekmovanje ena komisija proti drugi komisiji, ena politična opcija proti drugi
               politični opciji par mesecev pred predsedovanjem Evropski uniji, moram reči, da to
               meče zelo, zelo slabo luč na demokracijo v Republiki Sloveniji. Izgledamo kot najbolj
               razklan parlament na svetu in namesto da bi se ukvarjali s stvarmi, ki bi nas vodile
               po poti lizbonske strategije in bolonjske deklaracije, smo nazadnje ujetniki nič
               drugega kot samo nekih afer, kot samo nekih preiskovalnih komisij in ne vem česa
               še.</p>
               <p>Mislim, spoštovane kolegice in kolegi, da to stanje ni dobro za našo mlado
               demokracijo. Pravim, če je še čas, ustavimo malo konje in poskušajmo delovati bolj
               državotvorno kot doslej. Če se bo seveda ta država vodila tudi tako, brez nekega
               konsenza, brez neke strpnosti med poslanci, brez olikane in lepe besede v tem
               parlamentu, potem gorje ljudem, ki so nas izvolili, da zastopamo njihovo voljo, ko
               sedimo tu in odločamo v njihovem imenu. Če zdajšnja pozicija ni bila zmožna z
               instrumenti, denarjem, vplivom, ki ga ima na voljo, priti tem nepravilnostim, ki jih
               očitate v argumentih za ustanovitev komisije, in tem stvarem do konca, vam iskreno
               želim uspešno delo, ko boste te stvari počeli. Želim, da bi na koncu pokazali nek
               rezultat, kajti če tega ne bo, boste morali pač iti na volitve z nahrbtnikom in bodo
               davkoplačevalci rekli, zakaj ste pa tudi za te stvari zapravljali denar, ki bi ga
               država še kako potrebovala na kakih drugih segmentih.</p>
               <p>Se oproščam, če sem govoril malo dlje in če sem koga tudi prizadel, pa hvala lepa, da
               ste me poslušali.</p>
            </sp>
            <sp xml:id="SDZ4-Redna-27-2007-04-26.sp49">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Gulič.</p>
            </sp>
            <sp xml:id="SDZ4-Redna-27-2007-04-26.sp50">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Kar večkrat se pogovarjamo o
               zadevah, ki se tičejo pravzaprav osnovne funkcije parlamenta, parlamentarne
               demokracije, razdelitve med strankami. Na eni strani imamo ta zakonodajni del, ki ga
               včasih na račun tega nadzornega seveda izpuščamo. Nadzorni je očitno bolj prikladen
               za podtikanja, za to, da se obnašamo neetično, za to, da delamo vse tisto, zaradi
               česar nas ljudje potem kritizirajo, in to upravičeno, vsi skupaj, vseh 90, brez
               izjeme.</p>
               <p>Stališče naše poslanske skupine je, da je ta komisija popolnoma nepotrebna,
               nepotrebna seveda za parlament in za obstoj parlamentarne demokracije v Sloveniji. Je
               pa seveda očitno zelo potrebno za nekaj drugega. Sodi namreč v tisto območje tajnih
               orožij, ki jih je imela nemška vojska pripravljena tam 1945 leta, eno od njih je bil
               znameniti "Nebelwerfer", metalec megle. Orožje, ki je seveda zameglilo vse, tako da
               se ni dalo videti, ne kje je ena vojska, ne kje je druga. In tako približno se dogaja
               s temi protikomisijami, če jih lahko tako imenujem. Ko opozicija postavi eno
               komisijo, ki naj bi raziskovala aktualna dejanja, se pravi dejanja, ki jih je v času
               aktualnega, tekočega mandata naredila, storila, vladajoča koalicija oziroma vlada, se
               takoj pojavi nek vpogled v del zgodovine, seveda nikoli ne v celo. Cela poglavja se
               prav z veseljem izpuščajo, sploh tam, kjer so protagonisti tisti, ki zdaj sedijo ali
               v vladi ali pa v vladajoči koaliciji. Zato tudi poslušamo pravzaprav te reducirane,
               recimo, pripovedi o tem, kdo je vladal v minulem obdobju. Slišimo, vladali sta LDS in
               SD, nista omenjeni drugi dve stranki. Tako. Zdaj, ali zaradi tega, da se koga
               pogladi, ali zaradi tega, da se koga zamolči.</p>
               <p>Podobno je seveda tudi s temi dogodki, ki jih naštevate iz obdobja, ki ga naj bi
               pregledovala ta nova komisija. Tudi tukaj seveda so deli, časovna obdobja, pa seveda
               tudi ljudje, ki so popolnoma izpuščeni. Govori se, pa še kaj bolj za nazaj, o
               razoroževanju teritorialne obrambe, ne pove se pa, da se je slovensko teritorialno
               obrambo začelo reducirati leta 1985. Takrat, ko so se ukinjale velike enote
               teritorialne obrambe v Sloveniji, ko so bile ukinjen vse brigade in se je ta vojska
               drobila, seveda tako, da se je potem leta 1990 lahko tudi zahtevalo orožje po
               posameznih občinskih štabih Teritorialne obrambe. In še kaj se je dogajalo seveda v
               tistih časih, kar nočete povedati, zaradi tega, ker pač ne bi ustrezalo tej zgodbi,
               ki jo hočete na nek način podtakniti ljudem, pa seveda ne dokončati. Naj si ljudje
               potem sami pripovedujejo to pravljico naprej in naj meglijo situacijo. Mati vseh
               afer, kot je dejal kolega Rudi, afer je zelo dobra mati, zaradi tega, ker nikoli ne
               pove vsega do konca, ampak vedno pušča in dopušča seveda različne interpretacije. In
               kadar jih je premalo, kadar jih je premalo, se pa potem naredi spet kaj novega.</p>
               <p>Mislim, da ta parlamentarna komisija ne bo naredila pravzaprav ničesar od tega,
               zaradi česar naj bi bila ustanovljena. To je pravzaprav niti ne zanima. Njena naloga
               je daleč drugje, njena funkcija je, da deluje tudi, če bi bila ukinjena, predvsem pa,
               da deluje v tistem času, ko naj bi veljal sporazum vseh strank za obnašanje v času
               predsedovanja in ob pripravah na predsedovanje. Tam naj bo mir, komisija pa naj
               spušča v javnost različne insinuacije: pol zgodbe, četrt zgodbe, namige, imena.
               Zaradi tega potem tudi v bistvu naredi iz vse te slovenske politike v tem času neko
               mlakužo, v kateri se pač nihče ne bo znašel, pa tudi volivci ne. To gre pač na rovaš
               zdaj vladajoče koalicije, ki bi tako rada pravzaprav čisto vse te navidezne
               instrumente uporabila za to, da črni prejšnje vlade, ker zdaj jih tudi že zaradi tega
               ker tri leta sama počne neumnosti, ki so bližje ljudem in jih tudi bolj razumejo, ker
               so pač današnje, one pa so šle, recimo, v pozabo, ne more več tako uspešno
               osveževati. Seveda z večnim ponavljanjem doseže kakšno stvar, doseže to, da se,
               recimo, zgodbe obnovijo, ampak istočasno seveda tudi vsak pameten človek ve, da se s
               tem dviga prag tolerance in potem ljudje postajajo za te minule zadeve neobčutljivi.
               Te vsakdanje pa prav gotovo občutijo in razumejo veliko bolj.</p>
               <p>Slovenija se na ta način res, bom rekel, sramoti pred Evropo. Kogarkoli srečam koga,
               ki ni iz naših krajev, se pravzaprav na nek način kar posmehljivo sprašuje ali pa me
               sprašuje, kaj počnemo z vsemi temi komisijami, z vsemi temi nenavadnimi potezami, ki
               jih drugje ne poznajo ali pa kjer so drugje zelo na robu tistega, kar naj bi počel
               parlament, kar naj bi počeli njegovi odbori, njegove komisije. Očitno se sami
               postavljamo pravzaprav v položaj, ko na našem obzorju nista ne Lizbona in Bologna,
               ampak kakšne Hoče in Poček, to je prostor, kjer se potem zelo radi vrtimo. Dobro bi
               bilo narediti konec temu, ampak vprašanje je, če to sedanji koaliciji v resnici
               ustreza. Jaz sem prepričan, da ne. Če ne ne bi kurila tega večnega kresa, zato da
               slepi vse druge pojave, ki se dogajajo, da slepi s takimi zgodbami, ki so tudi za
               lase privlečene, vse tisto, kar se je v resnici dogajalo. Ljudje pač ne moremo potem
               tega tako dobro videti in tako dobro razumeti, zraven pa ščiti vse tiste, ki so bili
               takrat protagonisti. Zaščiti tudi kakšnega, ki bi ga sicer ne zaščitila, ampak samo
               zato, da zaščiti tiste najvišje. Takšna je očitno naloga te komisije, zaradi tega
               nisem prav nič zadovoljen, da bo obstajala, vsem članom in tistemu, ki jo bo vodil,
               pa želim, da opravijo svoje delo, ne tako kot bi radi, ampak tako, kot so zapisali,
               da bodo to opravili. Naj jim pri tem bog pomaga, hudiča že imajo na svoji strani.
            </p>
            </sp>
            <sp xml:id="SDZ4-Redna-27-2007-04-26.sp51">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Geza Džuban.</p>
            </sp>
            <sp xml:id="SDZ4-Redna-27-2007-04-26.sp52">

               <speaker>GEZA DŽUBAN:</speaker>

               <p>Hvala lepa. Zelo hitro sem na vrsti, očitno, da stvar nikogar več ne zanima, kar je
               tudi razumljivo, umestno in še kaj. In k tej zgodbi, ki je nenavadna, človek tudi
               karkoli pametnega doda. Razlogi, da se ustanovi ta komisija, so zelo nenavadni,
               nerazumljivi in pri meni je tudi prepričanje, da je ustanovitev te komisije
               nepotrebna. Jaz mislim, da so kolegi dovolj jasno, nazorno prikazali, povedali, da
               ima trenutna vlada na razpolago vse instrumente, da zadeve razišče, prikaže, tudi
               dovolj spretna, da prilagaja zgodbe na način, kot ji ustreza. Ne nazadnje pojav nekih
               dokumentov, ki, izgleda, nikoli niso obstajali, iz dokumentacije Sove, ki so se
               pojavili prav proti tistim ljudem, ki so kakršnokoli rekli proti aktualni vladi, je
               način, kako diskreditirati politične nasprotnike oziroma tisti, ki se lotijo
               kakršnihkoli odkrivanj nepravilnosti ljudi, ki so, recimo, trenutno na oblasti.</p>
               <p>Zgodbe, ki so tukaj predvidene za to komisijo, da bi raziskovale, eno od teh, ki me,
               recimo, spremlja, Falcon, je zadeva, ki bi si jo sedanja vlada prav gotovo želela, če
               ne bi za sabo imela nešteto kritik vizavi prejšnje vlade, da si je dovolila kupiti
               avion, ki ga je kupila. Vedno in dolgo se bom spomnil časa, ko je potem naslednja
               nesrečna vlada Ropova odločila, da Falcon proda, smo bili na neki službeni poti na
               Češkem in zjutraj v hotelu pride informacija, da Vlada prodaja Falcon. Kolega iz SDS
               in NSi takrat v recepciji rečeta: "Uh, to pa ne bo dobro, saj smo vendar tudi mi bili
               za nakup tega Falcona." Takšne zgode imamo, za nekatere ali mnoge poslance morda
               nismo vedeli, ker so se dogajale v zakulisju, in danes bomo raziskovali neumnosti, ki
               so, zgodbe ki so še mimo nas, mi smo pa tam bili neke figure in boste sedaj vi
               raziskovali tisto, kar ne boste nikoli raziskali, razen da bi rekli dejanskim
               akterjem, povejte, kaj ste se zmenili, da se mi s tem ne bomo zafrkavali. In v teh
               rečeh je še marsikaj takšnega, kjer ne bomo nikoli prišli do konca, sploh pa na
               način, da vladna garnitura raziskuje zadeve, ko ima na razpolago vse instrumente in
               seveda sploh, ko si zna privoščiti tudi protizakonite zadeve, kot je bil vstop v Sovo
               itd.</p>
               <p>Verjetno na politični zemljevid vplivajo marsikatere stvari, kar se je že poizkušalo
               raziskati, in tisti, ki bi morali imeti dovolj interesa, da bi sodelovali, niso
               sodelovali in seveda tudi tukaj bo podobno. In se bojim, da nič pametnega ne boste
               tukaj ugotovili, ker tudi tega namena nimate, bojim se pa tudi, da drugje zadeva ne
               bo šla tako daleč, da bi odkrili dejanske akterje, zlorabe politične oblasti ali
               kakorkoli jih pač imenujemo. Hvala lepa.</p>
            </sp>
            <sp xml:id="SDZ4-Redna-27-2007-04-26.sp53">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Aurelio Juri. Se odpovedujete. Na vrsti je še predlagatelj. Želi
               kdo od predlagateljev besedo? Ne. Vsi prijavljeni razpravljavci, ki ste to želeli,
               ste dobili besedo. Ker čas, določen za razpravo, še ni potekel, sprašujem, ali želi
               na podlagi prvega odstavka 71. člena Poslovnika zbora še kdo razpravljati? Prijava za
               razpravo teče.</p>
               <p>Besedo ima gospod Ivan Jelen. 5 minut.</p>
            </sp>
            <sp xml:id="SDZ4-Redna-27-2007-04-26.sp54">

               <speaker>IVAN JELEN:</speaker>

               <p>Hvala za besedo, gospod podpredsednik. Kolegice in kolegi! Govorim v svojem imenu, o
               svojih pogledih o svoji odločitvi, tudi kot eden od podpisnikov zahteve za to
               parlamentarno preiskavo, se z njo strinjam in jo hkrati tudi podpiram. Že v uvodu
               moram poudariti, da podpiram ugotavljanje političnega odgovornosti za tiste projekte,
               ki so se izvajali za Slovensko vojsko v preteklih letih, pri katerih je bilo tudi
               nestrokovnjakom in nepoznavalcem vojaške stroke jasno, da so bile v danem obdobju
               možne tudi boljše rešitve. Vladno letalo se je v temeljnih razvojnih programih
               pojavilo čez noč. Nikjer, v nobenih obrambnih programih niti programih razvoja vojske
               ni bilo zajeto. Ni bilo zajeto niti z zakonom, ki ureja po letu 1994 financiranje
               temeljnih razvojnih programov Slovenske vojske. Edina povezava z vojsko, ki jo je
               možno za ta nakup ugotoviti, so bile trditve takratnega generalne sekretarja, da se
               bo letalo uporabljalo tudi za prevoz ranjencev in da bodo sredstva za nakup tega
               letala zagotovljena v okviru temeljnih razvojnih programov. To se je tudi zgodilo.
               Nakup je bil izvršen na podlagi zakona o izvrševanju proračuna in kasneje vključen v
               načrte za izvajanje temeljnih razvojnih programov. Kupljeno je bilo izjemno drago,
               pretirano opremljeno in luksuzno letalo v vrednosti okli 35 milijonov dolarjev. Zakaj
               tak nakup? Zakaj prav taka luksuzna izvedba letala in zakaj v okviru obrambnih
               programov? Če katera, potem je bila ta investicija zgrešena.</p>
               <p>O oklepnikih je v zadnjih dveh letih govora skoraj vsak dan. Vsak je postal
               strokovnjak za oklepna vozila, za oborožitev, za njihovo namembnost in opremo. Z
               oklepniki se ukvarjamo neprestano tudi v Državnem zboru in še posebej v Odboru za
               obrambo. Vse te razprave pa so namenjene nabavi oklepnikov 8x8, za katere je bila
               odločitev sprejeta v prejšnjem mandatu, nič pa pri tem ni bilo rečenega o nabavi
               oklepnikov 6x6 v preteklih letih. Moram poudariti, da podpiram v izhodišču, da se
               mora pri izvajanju obrambnih programov in opremljanju vojske iskati tudi koristi za
               domače gospodarstvo. Toda pri tem morajo ostati prizadevanja v realnih okvirih in ne
               sme se jih uveljavljati za vsako ceno. Prepričan pa sem, da se je prav to pri nabavi
               85 lahkih oklepnih vozil 6x6 v prejšnjih let zgodilo. Kako si je sicer mogoče
               razlagati, da je bilo k osnovni pogodbi sklenjenih kar 26 drugih pogodb in aneksov?
               Kako se je lahko zgodilo, da so se sistemi za zveze in komuniciranje v vozila
               vgrajevali šele naknadno, ko so bila že vozila uporabljena v Slovenski vojski. Kaj
               pomeni potrditev generalštaba ob neki razpravi na Odboru za obrambo, da je pri 30
               vozilih prišlo do prelomov na konstrukciji oziroma osnovnem oklepu in je bilo treba
               vozilo naknadno ojačati? Kako se je lahko zgodilo, da je lahko uradnik na Ministrstvu
               za obrambo podpisal z dobaviteljem teh vozil pismo o nameri v katerem je zagotovil
               sodelovanje tudi pri oklepnih vozilih 8x8, pa ta še sploh niso bila ne v obrambnih
               programih ne v razvoju? In še bil lahko našteval. Vrednost teh nakupov pa je bila
               bistveno prek 20 milijard takratnih tolarjev.</p>
               <p>Tudi modernizacija tankov T55 se je odvijala čudno. Najprej se je izvajalo več let,
               izvedena je bila s povsem novimi rešitvami in prestopi, čeprav v nekaterih državah
               ruske tanke posodabljajo. Vrednost posodobitve je bila prav tako prek 10 milijard
               tolarjev in komaj smo tanke posodobili, smo jih tudi izločili iz operativne
               uporabe.</p>
               <p>Če smo torej pri tem, da se preveri in ugotavlja smotrnost nabave vojaške opreme, je
               prav, da se preverja vse nabave in s tem povezane posle za ves čas po sprejetju
               temeljnih razvojnih programov. Zato to komisijo tudi osebno podpiram. Hvala.</p>
            </sp>
            <sp xml:id="SDZ4-Redna-27-2007-04-26.sp55">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Aurelio Juri.</p>
            </sp>
            <sp xml:id="SDZ4-Redna-27-2007-04-26.sp56">

               <speaker>AURELIO JURI:</speaker>

               <p>Hvala, gospod podpredsednik. Jaz sem se tokrat priglasil k besedi, ker sem sklepal,
               da bo kolega Jelen nekaj povedal, kar me bo spodbudilo k temu, da ugovarjam. Stalno
               se ponavlja teza, da je nakup oklepnikov 8x8 sprejela prejšnja oblast. Jaz bi rad
               spomnil kolega Jelena, da na Odboru za obrambo smo nosilci prejšnje oblasti, torej
               dediči tiste oblasti, poslanci iz Liberalne demokracije in Socialnih demokratov
               pravočasno pozvali ministra, naj iz naslova zgrešene odločitve v prejšnjem mandatu
               prekliče tisto odločitev, je ne realizira, ker je ta nakup seveda neupravičen in
               nepotreben. Naj se ne gre v ta razpis, naj se ne gre v to zelo drago in nepotrebno,
               kar bo čas pokazal, nabavo. Ampak je ta oblast vztrajala, da je ta posel potreben in
               zato prevzema za ta posel vso odgovornost. Sicer se bo jutri pojavila iz vaših vrst
               nova preiskovalna komisija, ki se bo potožila, ko bo morebiti nakup osemkolesnikov
               Patria se izkazal sčasoma za nesmiseln, se boste pritoževali na prejšnjo oblast, ker
               je takrat sklenila v resoluciji o tej nabavi. Tako, da ne prelagati odgovornosti na
               to. Ta vlada, ta minister si je zahotel, zaželel in je sklenil posel o nabavi
               kolesnikov.</p>
               <p>Sicer bi bilo korektno, ko danes prihajate s to pobudo za to preiskavo, da bi
               minister sam ob primopredaji poslov, ob prevzemu poslov, ob ugotovitvah, do katerih
               danes prihajamo, da so bili vsi tisti posli, ki jih je podedoval, zgrešeni, takrat
               sporočil javnosti, kaj je bilo vse narobe; takrat odredil ustrezne postopke, ki bi
               izpostavljali nosilce prejšnjih javnih funkcij na področju obrambe in tudi sicer.
               Ampak danes uvajati preiskovalno komisijo oziroma odrejati preiskavo - tri leta potem
               ko že vodite ves ta posel, ko že vodite ta resor in seveda kot odgovor, jasno, na to,
               kar smo postorili mi, ko se nam je zasvitalo, da moramo, po tem ko nismo dobili
               ustreznih odgovorov, preiskati, kot se spodobi. In seveda ta manever slepilni,
               oteževalni je vsem jasen. Hvala.</p>
            </sp>
            <sp xml:id="SDZ4-Redna-27-2007-04-26.sp57">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Stanislav Brenčič. Prosim.</p>
            </sp>
            <sp xml:id="SDZ4-Redna-27-2007-04-26.sp58">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik.</p>
               <p>Ker bo moja odločitev drugačna, kot bo večinska odločitev moje poslanske skupine,
               želim spregovoriti par besed.</p>
               <p>Ustaljeni princi parlamentarnih demokracij praktično narekujejo, da se instituta
               preiskovalne parlamentarne možnosti poslužuje opozicija zato, ker nima podatkov, nima
               dokumentov, nima informacij in povsem normalno je to. Da pa preiskovalno komisijo
               ustanavlja pozicija, ki ima za sabo Vlado in vse resorje, je pa domala smešno. Vlada
               naj vlada, vlada z vsemi možnostmi, z vsem aparatom, ki ga ima, tako kot lahko vstopa
               v obveščevalno službo, lahko vstopa v vso dokumentacijo in postopke nekega resorja.
               To naj dela. Za obdobje, ki ga bo preiskovala ta komisija, je Slovenska ljudska
               stranka vodila Ministrstvo za obrambo kar lep čas. In upam si trditi, vsaj za
               obdobje, ko ga je vodil dr. Demšar, da je lahko tisto obdobje zdajšnjemu obrambnemu
               ministru samo za vzor, za vzor, če se morda malo poglobi, kako je takrat vzpostavil
               ta minister transparentnost in preglednost poslovanja tudi na obrambnem
               ministrstvu.</p>
               <p>Tako, je žal to nepotrebno. Potrebno bi bilo samo eno, da je končno dozorel čas, da
               največja vladna stranka preobuje čevlje in začne vladati. Preiskovali smo poprej,
               preiskovalni smo falcon, namesto samo enega kolesa od falcona bi lahko takrat
               brezplačno ponudili malice in prevoze vsem dijakom in študentom, je bil argument.
               Ampak ta falcon bi danes nam za čas predsedovanja in tudi te vlade prišel kako, kako
               prav. Zato je škoda, da se kot koalicija zatekamo k ustanavljanju neke parlamentarne
               preiskovalne, ki bomo raziskovali to, kar je vse v dosegu vlade; vse instrumente ima
               izvršna oblast, da lahko vzpostavi pregled transparentnosti, škodljivosti in
               neškodljivosti storjenih odločitev na obrambnem ministrstvu in na nivoju vlade za
               nazaj - brez preiskovalnih komisij. In lahko se bi iz tega naslova vsaj za neko
               obdobje tudi kaj koristnega naučila ali dobila sorazmerno dober in tudi za zdajšnjo
               vodenje politike na resorju Ministrstva za obrambo.</p>
               <p>Tako jaz, žal, tega ne podpiram, ker trdim, da je institut preiskovalne komisije ali
               parlamentarne preiskave praktično nujen institut za opozicijo, da lahko nadzira
               izvršno oblast, da lahko sistemsko prihaja do dokumentov, do argumentov, do katerih
               drugače ne more. In da je to naravna pot, ki je v ustaljenih, kot sem uvodoma
               povedal, parlamentarnih demokracijah stalnica. In to, kar mi danes počnemo, je slaba
               popotnica za neko, ne vem, podobo slovenskega parlamentarizma. In jaz prav gotovo te
               komisije ne bom podprl, saj tudi rezultatov te komisije praktično ne bo. Hvala.</p>
            </sp>
            <sp xml:id="SDZ4-Redna-27-2007-04-26.sp59">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Školč, prosim.</p>
            </sp>
            <sp xml:id="SDZ4-Redna-27-2007-04-26.sp60">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Nadaljeval bom tam, kjer je končal kolega Brenčič,
               s katerim se, bom rekel, v glavnem strinjam. Rekel bi samo to, da je to ena tistih
               redkih razumnih razprav, ki smo jo v tem parlamentu deležni s strani kolegov iz
               vladne koalicije, ko gre za neka vprašanja, ki so povezana z vlogo parlamenta, z
               zgodbami, s katerimi naj se parlament ukvarja ali ne ukvarja, s položajem vlade in s
               položajem parlamentarcev. Žal so take razprave v tem sklicu osamljene. Roko na srce,
               tudi v prejšnjem sklicu ni bilo prav veliko ljudi, ki bi govorili proti večini v
               svojih vrstah. Zato pa so te stvari vredne premisleka in so dragocene. Če pogledamo
               po tej dvorani - kaj najprej opazimo? Veliko ignoranco predlagateljev. Ne vem, ali
               naj nadaljujem ali ne, ampak kolega Tanko, ki je z vsemi podpisi to zakuhal, je
               odsoten. Zakaj? Ali vse te razprave, ki so bile tukaj, niso vredne odgovora? Ali vsa
               ta vprašanja, ki jih on zastavlja, pravzaprav niso namenjena razčiščevanju v
               poslanskih klopeh? Zakaj kolegi iz pozicije predlagate raziskavo in preiskavo, če
               niste pripravljeni z nami razpravljati niti o njenih izhodiščih? Komu in čemu to
               služi? Diskreditiranju nekih ljudi, ki ne morejo več polagati politične odgovornosti,
               ker so pač jo položili že na volitvah? Ali temu kar so govorili moji kolegi,
               zamegljevanju stvari in odvračanju pozornosti? Vse to je sicer možno in so legitimna
               sredstva koalicije, ampak nedopustno pa je, da kolega Tanko in njegovi ignorirajo ta
               državni zbor. Da ne odgovarjajo na pomisleke, da niti tega ne poslušajo in da s tem
               demonstrirajo pomen te vrste diskusij. To je, bom rekel, na nek način žalostno in
               nedopustno in v nebo vpijoče razumevanje tega, kaj je vloga parlamenta. Parlament je
               očitno vladi samo v okrasek in v potrditev tistega, kar si zaželi, ni pa pripravljena
               ta vlada v parlamentu o ničemer in nikomur odgovarjati. Poslanci koalicije pa so
               pripravljeni kadarkoli in kogarkoli očitno postavljati na "pranger", za svoje besede
               pa ne odgovarjati nikomur. Hvala lepa.</p>
            </sp>
            <sp xml:id="SDZ4-Redna-27-2007-04-26.sp61">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Pukšič.</p>
            </sp>
            <sp xml:id="SDZ4-Redna-27-2007-04-26.sp62">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Kolegice in kolegi! Mi imamo Zakon o ustanavljanju
               parlamentarnih preiskovalnih komisij. Zakon, ki že velja nekaj let. Zakon se sprejme
               z večino v parlamentu. Tako ni niti prejšnja koalicija in tudi ne sedanja tega zakona
               spremenila. V zakonu piše: 30 poslancev, ne glede na to, ali so sestavljeni iz
               opozicije, koalicije - skratka, imajo to zakonsko pravico. Če bi to šli spreminjat,
               sem prvi za to, da naj bo to instrument opozicije, in bi spremembo takšnega zakona
               podprl. Ampak, kot rečeno, se to ni zgodilo. Celo več, nekorektno se mi zdi danes
               govoriti tukaj s strani tistih, ki so bili veliko časa v koaliciji, celih dvanajst
               let, da je to instrument opozicije. Takrat, ko ste bili v koaliciji, na oblasti, ste
               ustanavljali preiskovalne komisije, ustanavljali in vodili. In tako je pač tudi
               sedaj, zakon se v tem ni spremenil. Jaz včeraj nisem imel nobenega pomisleka in sem z
               odkritostjo in poštenostjo potrdil tako ustanovitev komisije kot tiste, ki bodo
               komisijo vodili. Ni moja pravica odločati o tem, koga bo tistih 30 poslancev
               predlagalo za vodenje takšne komisije. To je moja poslanska dolžnost, v skladu z
               zakonom, da to omogočim, in to sem naredil. Zato se mi danes zdi le nekaj preveč
               natolcevanja, ker točno vemo, kako stvari tečejo. Ko si v opoziciji, pač poveš samo
               pred mikrofoni tisto, kar te teži oziroma ko si v opoziciji lahko poveš vse pred
               mikrofoni, ko si pa v koaliciji, pa se seveda zelo trdo velikokrat pogovarjaš znotraj
               poslanske skupine, znotraj koalicije in tam v glavnem problematiko razrešuješ.</p>
               <p>Kolegice in kolegi, kar se pa tiče ustanavljanja te preiskovalne komisije, mislim, da
               je upravičena. Meni je edino žal, da se ta naša koalicija ni tega spomnila in tega
               naredila na začetku mandata. Poglejte si samo delo tistih, ki bodo delali v tej
               preiskovalni komisiji - imeli bodo zelo lahko delo. Pogledati bo treba samo poročila
               Računskega sodišča. Čisto vsa poročila Računskega sodišča za nabavo TRP, havbic,
               radarjev, tankov in tako dalje, so bila negativna. O tem sem razpravljal tudi sam kot
               član opozicije in kot član Komisije za nadzor proračuna na njenih sejah in sejah
               Odbora za finance. Pa vendar o tem niso poročali mediji popolnoma nič. Torej, veliko
               davkoplačevalskega denarja, milijarde se ga je zapravilo za stvari, ki so danes ali v
               skladiščih, radarji so še vedno v "kištah", še vedno zapakirani, še vedno nikjer ne
               stojijo in tako dalje. Je potrebno, kdo je za to odgovoren, pa četudi danes več ne
               opravlja najodgovornejših nalog in funkcije. Treba je povedati zaradi zgodovine,
               zaradi vedenja, da ne naredimo ponovno istih napak.</p>
               <p>Kolegice in kolegi, v prvem mandatu sem vodil komisijo o oškodovanju družbenega
               premoženja. Veste, kaj je takrat koalicija naredila? Skorumpirala se je s sodstvom, z
               Vlado in z Državnim zborom, vse tri institucije oblasti so se skorumpirale, dobesedno
               skorumpirale in takratna koalicija ni dopustila, da bi to poročilo, ki ga je komisija
               sprejela, obravnaval Državni zbor. Kaj se je zgodilo? Sodba je bila izrečena marca,
               od marca do decembra se sodba ni napisala, ker je med tem politika spremenila zakon
               in koalicijska večina sprejela zakon, vsi tisti, ki so bili obsojeni, so bili po
               tistem potem oproščeni za stotine milijonov takrat v markah ali pa milijardah v
               slovenskih tolarjih.</p>
               <p>Prav je, da se komisija ustanovi in da o nekaterih stvareh tudi danes rečemo, tudi v
               Ameriki sedaj, po šestih letih v parlamentu ugotavljajo, kaj je Bush zagrešil v zvezi
               z iraško vojno, če pač prej nismo mogli, pa bomo sedaj. Hvala lepa.</p>
            </sp>
            <sp xml:id="SDZ4-Redna-27-2007-04-26.sp63">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Zaključujem razpravo. Proceduralno vprašanje kakšno? Ne. Potem po poslovniku
               nadaljnja razprava ni več mogoča. Čas je bil razdeljen. Zaključujem razpravo. Na
               podlagi drugega odstavka 4. člena Poslovnika zbora o parlamentarni preiskavi zbor o
               odreditvi parlamentarne preiskave ne glasuje, zato ugotavljam, da je Državni zbor
               odredil parlamentarno preiskavo za ugotovitev politične odgovornosti nosilcev javnih
               funkcij, ki so sodelovali pri pripravi in izvedbi nakupa lahkih oklepnih kolesnih
               vozil 6x6, vladnega letala, havbic 155 milimetrov, sistema za upravljanje ognja,
               letal Pilatus in obnovi tankov T55S, financiranih v okviru temeljnih razvojnih
               programov obrambnih sil Republike Slovenije v letih 1994 do 2007 zaradi suma, da so
               bili posli politično dogovorjeni, vodeni netransparentno in da so negospodarni, ter
               zaradi suma o prisotnosti klientelizma in korupcije in za ugotovitev suma o
               odgovornosti nosilcev javnih funkcij pri razorožitvi nekdanje teritorialne obrambe.
               Namen parlamentarne preiskave je, ugotoviti, ali so bili projekti v okviru izvajanja
               temeljnih razvojnih programov na Ministrstvu za obrambo izvedeni transparentno in s
               skrbnostjo dobrega gospodarja, ugotoviti, ali so bili razpisi in podpisane pogodbe
               navedenih projektov izvedene skladno s predpisi in usmeritvami, ki jih je sprejel
               Državni zbor Republike Slovenije. Ugotoviti in razjasniti pogoje in postopke oddaje
               naroči zaupne narave, izbora ponudb, pogajanj ter vsebino pogodb. Ugotoviti, ali so
               bili izvedeni nakupi preko posrednikov. Ugotoviti, kakšni interesi in kakšne povezave
               oziroma povezani posli so bili v ozadju nakupov. Preveriti, dokazati ali ovreči sum o
               posredni in neposredni povezavi med fizičnimi in pravnimi osebami ter nosilci javnih
               funkcij v zvezi z navedenimi nakupi. Ugotoviti stopnjo vpletenosti posameznih
               nosilcev javnih funkcij z njihovim političnim vplivom na izbor, na pogajanja in na
               podpise pogodb. Ugotoviti stopnjo politične odgovornosti posameznih nosilcev javnih
               funkcij pri izvedbi posameznih projektov. Ugotoviti, dokazati ali ovreči sum
               oškodovanja države pri navedenih projektih, ugotoviti uporabno vrednost kupljene
               opreme in stopnje njene funkcionalne uporabnosti za obrambno pripravljenost države
               ter vpliv teh nabav na izpolnjevanje mednarodnih obveznosti države. Ugotoviti, ali bi
               Državni zbor Republike Slovenije o nakupih ustrezno in pravočasno seznanjen v fazi
               priprav in izvedbe in ugotoviti odgovornost nosilcev javnih funkcij pri razorožitvi
               nekdanje teritorialne obrambe.</p>
               <p>Obseg parlamentarne preiskave je ugotavljanje načina izvajanja navedenih nakupov na
               Ministrstvu za obrambo oziroma v primeru vladnega letala tudi v ustreznih vladnih
               službah ali ministrstvih. Ugotavljanje, ali so bili razpisi in podpisi pogodb
               izvedeni skladno s predpisi in usmeritvami, ki jih je sprejel Državni zbor Republike
               Slovenije. Pojasniti in razjasniti pogoje in okoliščine postopkov oddaje naročil
               zaupne narave, izbora, ponudb, pogajanj in podpis pogodb. Ugotavljanje, ali so bili
               nakupi izvedeni preko posrednikov. Ugotavljanje interesa in povezav oziroma povezanih
               poslov, ki so bili v ozadju nakupov. Ugotavljanje posrednih in neposrednih povezav
               med fizičnimi in pravnimi osebami ter nosilci javnih funkcij. Ugotavljanje stopnje
               vpletenosti posameznih nosilcev javnih funkcij z njihovim političnim vplivom na
               izbor, pogajanja in podpis pogodb. Ugotavljanje, ali so bili nakupi opravljeni
               transparentno in gospodarno in ali so bili k sodelovanju povabljeni vsi možni
               ponudniki. Ugotavljanje realne uporabne vrednosti in funkcionalnosti kupljene opreme
               za varnost države. Ugotavljanje, ali so bile za nakupe izvedene protidobave in kakšne
               neposredne in posredne koristi so prinesli navedeni nakupi Republiki Sloveniji,
               odpiranje novih posrednih in neposrednih delovnih mest. Ugotavljanje oškodovanja
               države pri navedenih nakupih. Ugotavljanje usklajenosti razpisov in sklenjenih pogodb
               z vsemi prilogami. Ugotavljanje ustreznosti in pravilnosti postopkov priprave in
               oddajanja naročil za nakup, za izbor in pogajanja ter sklenitev pogodb z vsemi
               prilogami. Ugotavljanje, ali je nabavljena oprema ustreza standardom in zahtevam, ki
               izhajajo iz mednarodno sprejetih obveznosti države. Ugotavljanje odgovornosti
               nosilcev javnih funkcij pri razrešitvi nekdanje teritorialne obrambe. Parlamentarna
               komisija je s tem odrejena.</p>
               <p>Mandatno-volilno komisijo Državnega zbora v zvezi s tem prosim, da pripravi predlog
               sklepa o sestavi in imenovanju preiskovalne komisije v skladu z vsebino odrejene
               parlamentarne preiskave in ga posreduje v odločitev Državnemu zboru najkasneje na
               prihodnji seji zbora. S tem zaključujem to točko dnevnega reda. Prekinjam 27. sejo
               Državnega zbora Republike Slovenije, ki jo bomo nadaljevali v ponedeljek 7. maja 2007
               ob 10. uri. Nasvidenje. <title>(SEJA JE BILA PREKINJENA 26. APRILA 2007 OB 13.37.)</title>
               </p>
            </sp>
         </div>
      </body>
   </text>
</TEI>
