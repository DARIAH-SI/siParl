<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Izredna-13-2005-12-08">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|51B3EDEC3F586B38C12570D7004F417E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=51B3EDEC3F586B38C12570D7004F417E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Izredna-13-2005-12-08.DZ" n="13">
               <name>Izredna</name>
               <date when="2005-12-08"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Izredna-13-2005-12-08.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">13. izredna seja</stage>
            <stage type="date">(8. december 2005)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 10.02 uri.</stage>


            <sp xml:id="SDZ4-Izredna-13-2005-12-08.sp1">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, prosim, da zasedete svoja mesta in se
               umirite. Prosim poslance, da se umirijo in zasedejo svoja mesta. Spoštovane kolegice
               poslanke in kolegi poslanci, gospe in gospodje! Tudi vi, gospod Zamernik lep pozdrav!
               Gospod Zamernik! Hvala lepa, gospod Zamernik. Pričenjam 13. izredno sejo državnega
               zbora Republike Slovenije, ki sem jo sklical na podlagi drugega odstavka 58. člena
               ter prvega odstavka 60. člena poslovnika državnega zbora. Obveščen sem, da so
               zadržani in se današnje seje ne morejo udeležiti naslednje poslanke in poslanci:
               Anton Anderlič, mag. Vasja Klavora, mag. Janez Kramberger do 15.30 ure in Breda Pečan
               do 15. ure. Oprostite, mag. Kramberger je tukaj, se opravičujem. Na sejo sem vabim
               predstavnike vlade Republike Slovenije k vsem točkam dnevnega reda, predstavnika
               državnega sveta Republike Slovenije k predlogom za širitev dnevnega reda. Prejeli smo
               tudi opravičilo predsednika vlade gospoda Janeza Janše, da se danes seje ne more
               udeležiti, ker istočasno v Londonu poteka pogovor z britanskim premierjem gospodom
               Blairom o novi finančni perspektivi. Vse prisotne lepo pozdravljam!</p>
               <p>Prehajamo na določitev dnevnega reda 13. izredne seje državnega zbora Republike
               Slovenije. Predlog dnevnega reda je pripravljen skladno z 58. členom poslovnika in
               ste ga prejeli s sklicem seje dne 21. novembra 2005. O predlogu dnevnega reda bomo
               odločali v skladu z drugim odstavkom 64. člena poslovnika državnega zbora. Predlogov
               za umik posamezne točke z dnevnega reda nisem prejel.</p>
               <p>Prehajamo na predloge za širitev dnevnega reda. Mandatno-volilna komisija predlaga
               zboru, da dnevni red razširi z določitvijo kandidata, ki v skladu s 17. členom zakona
               o volitvah v državni zbor postane poslanec za preostanek mandatne dobe namesto
               poslanca, ki mu je prenehal mandat. Predlog komisije ste prejeli s pismom z dne
               7.12.2005. Želi besedo predstavnik predlagatelja širitve dnevnega reda? <stage>(Ne.)</stage> Želijo
               besedo predstavniki poslanskih skupin? <stage>(Ne.)</stage></p>
               <p>Prehajamo na glasovanje. Prosim poslanke in poslance, da preverijo delovanje
               glasovalne naprave, in sicer mora na desni strani vložene kartice goreti oranžna
               lučka. V tem primeru se glasovanje lahko opravi. Vidim, da so kartice brezhibno
               vložene, zato prehajamo na odločanje o predlogu za širitev dnevnega reda. Glasujemo.
               Glasovanje teče. Navzočih je 67 poslank in poslancev. Za jih je glasovalo 67, proti
               nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je predlog za širitev sprejet. Zbor bo to točko obravnaval kot A1
               točko dnevnega reda.</p>
               <p>Odbor za finance in monetarno politiko predlaga zboru, da dnevni red razširi s
               ponovnim odločanjem o zakonu o spremembah in dopolnitvah zakona o dohodnini. Predlog
               odbora ste prejeli s pismom dne 7.12.2005. Želi besedo predstavnik predlagatelja
               širitve dnevnega reda? <stage>(Ne.)</stage> Želijo besedo predstavniki poslanskih skupin? <stage>(Ne.)</stage>
               Prehajamo na odločanje o predlogu za širitev dnevnega reda. Glasujemo. Navzočih je 68
               poslank in poslancev, za jih je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je predlog za širitev sprejet. Zbor bo to točko obravnaval kot D1.
               točko dnevnega reda.</p>
               <p>Odbor za visoko šolstvo, znanost in tehnološki razvoj predlaga zboru, da dnevni red
               razširi s ponovnim odločanjem o zakonu o spremembi zakona o raziskovalni in razvojni
               dejavnosti. Predlog odbora ste prejeli s pismom dne 7.12.2005. Želi besedo
               predstavnik predlagatelja širitve dnevnega reda? <stage>(Ne.)</stage> Želijo besedo predstavniki
               poslanskih skupin? <stage>(Ne.)</stage> Prehajamo na odločanje o predlogu za širitev dnevnega reda.
               Glasujemo. Navzočih je 70 poslank in poslancev, za je glasovalo 67, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je predlog za širitev sprejet. Zbor bo to točko obravnaval kot C1.
               točko dnevnega reda.</p>
               <p>Tako predlagam zboru, da za današnjo sejo določi dnevni red, kot ste ga prejeli s
               sklicem in s predlaganimi oziroma potrjenimi dopolnitvami. Glasujemo o dnevnem redu v
               celoti. Navzočih je 67 poslank in poslancev, za je glasovalo 67, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je dnevni red 13. seje izredne seje zbora določen.</p>
               <p>Prehajamo na <title>A1. TOČKO DNEVNEGA REDA - DOLOČITEV KANDIDATA, KI V SKLADU S 17.
                  ČLENOM ZAKONA O VOLITVAH V DRŽAVNI ZBOR REPUBLIKE SLOVENIJE POSTANE POSLANEC ZA
                  PREOSTANEK MANDATNE DOBER NAMESTO POSLANCA, KI MU JE PRENEHAL MANDAT.</title>
               </p>
               <p>Državni zbor je na 11. seji dne 30. novembra 2005 ugotovil, da je skladno z 9.
               členom zakona o poslancih, poslancu gospodu Miroslavu Lucijo z dnem 30.11.2005
               prenehal mandat poslanca državnega zbora ter na tej podlagi zaprosil republiško
               volilno komisijo, da na podlagi 17. člena zakona o volitvah v državni zbor zbor
               obvesti, na katerega kandidata z liste kandidatov preide mandat za preostanek
               mandatne dobe. Republiška volilna komisija je zboru posredovala ugotovitev, da mandat
               dosedanjega poslanca Miroslava Lucija preide na Marjana Pojbiča. Ugotovitev je
               obravnavala mandatno-volilna komisija, ki je zboru pisno poročala in predložila
               predlog sklepa. Želi poročevalec komisije besedo? <stage>(Ne.)</stage> Želi v zvezi s tem kdo
               besedo? <stage>(Ne.)</stage> Ker ne želi nihče razpravljati, zaključujem razpravo in prehajamo na
               odločanje o naslednjem predlogu sklepa.</p>
               <p>Potrdi se poslanski mandat gospodu Marjanu Pojbiču, rojenemu 6.2.1961, stanujočemu
               Sladki vrh 35, Sladki vrh, Občina Šentilj. Glasujemo. Navzočih je 66 poslank in
               poslancev, za je glasovalo 65, proti nihče.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Čestitam gospodu Pojbiču. ...<stage>/Aplavz./</stage>...</p>
               <p>S tem zaključujem to točko dnevnega reda.</p>
               <p>Prehajamo na <title>B1. TOČKO DNEVNEGA REDA - NA PONOVNO ODLOČANJE O ZAKONU O
                  SPREMEMBAH IN DOPOLNITVAH ZAKONA O DOHODNINI.</title> Državni svet Republike
               Slovenije je na 9. izredni seji 30.11.2005 sklenil, da na podlagi 3 alineje prvega
               odstavka 97. člena ustave Republike Slovenije od državnega zbora zahteva, da pred
               razglasitvijo zakona ponovno odloča o zakonu o spremembah in dopolnitvah zakona o
               dohodnini. Besedo dajem predstavniku državnega sveta za obrazložitev zahteve sveta.
               Izvolite.</p>
            </sp>
            <sp xml:id="SDZ4-Izredna-13-2005-12-08.sp2">

               <speaker>RADO KRPAČ:</speaker>

               <p>Gospod predsednik, hvala za besedo. Spoštovane poslanke, spoštovani poslanci!
               Komisija državnega sveta za gospodarstvo in državni svet sta na svojih sejah
               obravnavala predlog zakona o spremembah in dopolnitvah zakona o dohodnini, ga načelno
               podprla ter k predlogu sprejela konkretne pripombe.</p>
               <p>Državni svet podpira spremembe in dopolnitve zakona, ki povečujejo konkurenčnost
               slovenskega davčnega sveta. Nesprejemljivo pa je, da je vlada z drugimi popravki, s
               katerimi naj bi dosegli preglednost, razumljivost in ne nazadnje tudi izvedljivost
               nekaterih že uveljavljenih rešitev, oblikovala spremembe, ki v ničemer ne
               predstavljajo izboljšav, ampak spreminjajo vrednostni sistem veljavne ureditve. Te
               spremembe bodo po mnenju državnega sveta povečale neenakost in socialno razslojenost
               v Sloveniji. Predlagatelj zakona oziroma vlada bi morala za iskanje novih davčnih
               virov pravičneje prerazporediti davčna bremena, predvsem pa bi morala, če že ne
               izboljšati, vsaj ohraniti določeno oziroma sedaj veljavno politiko pri obdavčitvi
               tistih družbenih skupin, ki so najbolj občutljive.</p>
               <p>Državni svet ocenjuje, da se bo s sprejetjem zakonom tem skupinam socialni položaj
               poslabšal. Zaskrbljuje dejstvo, da se vlada sprememb, ki presegajo raven nujnih
               popravkov, in tako občutljive teme lotila z nujnim postopkom, ki je onemogočil
               obravnavo in sprejetje v le nekaj dneh. Vlada se je s tem izognila rednemu
               zakonodajnemu postopku, ki bi sicer trajal dlje, a bi zainteresirani javnosti, s tem
               pa tudi tistim, ki jih bodo spremembe najbolj prizadele, omogočil, da bi pridobila
               odgovore na vsa vprašanja in pomisleke. Tako je vlada popolnoma prezrla utemeljene
               pripombe študentske organizacije k 43. členu predloga zakona, ki bi omogočile
               enakopravno obravnavo študentov pri obdavčitvi njihovih dohodkov, predvsem pa bi jim
               zagotovila zadostna sredstva za samostojno življenje in študij. Študentsko delo je za
               prenekaterega študenta pomemben vir za preživetje in študij in neštudente, ki služijo
               s študentskim delom, bi bilo potrebno se z davčnega vidika lotiti kako drugače.</p>
               <p>Državni svet opozarja na rešitvi, ki bosta povzročili dodatno socialno razslojevanje
               in povečevanje neenakosti. Tako zakon vpeljuje obdavčitev obresti za depozite za vse
               državljanke in državljane v Sloveniji. Ob tem, ko se znižuje davek na dobiček od
               kapitala, se za vse ostale davčna obremenitev povečuje. Z novelo zakona se s 54. in
               57. členom ukinja 300 tisoč tolarjev obresti pod tisto mejo, pod katero se ne plačuje
               dohodnina. S tem se ne samo znižuje davčna konkurenca Slovenije, ampak dopušča, da
               bodo tako mali, brezposelni delavci in upokojenci, študentje in dijaki, kot veliki
               varčevalci plačali davek na obresti ne glede na višino sredstev na varčevalnem
               računu. Poznano je, kdo je svoja finančna sredstva že vložil v vrednostne papirje.
               Varčujejo torej skrbni, pošteni, slabše situirani državljani socialno šibkejših in
               občutljivih družbenih skupin, ki varčujejo, na primer, za olje ali morebiti za svoj
               pogreb. Po drugi strani to pomeni destimulacijo zdravega varčevanja, predvsem pri
               mladih in otrocih.</p>
               <p>Zakon uvaja posebno obravnavo tistih, ki so prejeli obveznice iz naslova
               denacionalizacije. 25. člen novele zakona določa, da se obresti in obveznice, ki jih
               je upravičenec prejel kot odškodnino, v skladu z zakonom, ki ureja denacionalizacijo,
               posebej izločijo kot predmet obdavčitve oziroma da zanj veljajo olajšave. Gre torej
               za ozko skupino upravičencev iz denacionalizacije, ki so iz tega naslova prejeli 200
               milijard tolarjev obveznic in ob 6% obrestni meri vsako leto do leta 2016 prejemajo
               12 milijard tolarjev, seveda iz naslova obremenitve slovenskih davkoplačevalcev. Samo
               za njih velja, da jim bo država na ta način v naslednjih desetih letih podarila
               milijarde tolarjev <stage>/opozorilni znak za konec/</stage>, ki jih bodo iz naslova davka na
               obresti plačali vsi drugi.</p>
            </sp>
            <sp xml:id="SDZ4-Izredna-13-2005-12-08.sp3">

               <speaker>PREDSEDNIK FRANCE CUKJATI:</speaker>

               <p>Gospod Krpač...</p>
            </sp>
            <sp xml:id="SDZ4-Izredna-13-2005-12-08.sp4">

               <speaker>RADO KRPAČ:</speaker>

               <p>Ne gre samo za razslojevanje in socialno neenakost, temveč kaže na
               klientelizem...</p>
            </sp>
            <sp xml:id="SDZ4-Izredna-13-2005-12-08.sp5">

               <speaker>PREDSEDNIK FRANCE CUKJATI:</speaker>

               <p>Čas se izteka, gospod Krpač.</p>
            </sp>
            <sp xml:id="SDZ4-Izredna-13-2005-12-08.sp6">

               <speaker>RADO KRPAČ:</speaker>

               <p>... vlade in koalicije. Gre za pomembne spremembe, ki po svoje že predpostavljajo
               del reformnih ukrepov in ki posledično kažejo, v katero smer reforme dejansko gredo
               in za koga blaginjo v teh reformah gre.</p>
            </sp>
            <sp xml:id="SDZ4-Izredna-13-2005-12-08.sp7">

               <speaker>PREDSEDNIK FRANCE CUKJATI:</speaker>

               <p>Hvala, gospod Krpač. Čas je potekel.</p>
            </sp>
            <sp xml:id="SDZ4-Izredna-13-2005-12-08.sp8">

               <speaker>RADO KRPAČ:</speaker>

               <p>V primeru neupoštevanja pripomb državnega sveta...</p>
            </sp>
            <sp xml:id="SDZ4-Izredna-13-2005-12-08.sp9">

               <speaker>PREDSEDNIK FRANCE CUKJATI:</speaker>

               <p>Gospod Krpač!</p>
            </sp>
            <sp xml:id="SDZ4-Izredna-13-2005-12-08.sp10">

               <speaker>RADO KRPAČ:</speaker>

               <p>... svetniki resnično razmišljamo o razpisu zakonodajnega referenduma.</p>
            </sp>
            <sp xml:id="SDZ4-Izredna-13-2005-12-08.sp11">

               <speaker>PREDSEDNIK FRANCE CUKJATI:</speaker>

               <p>Hvala lepa članu državnega sveta, gospodu Radu Krpaču.</p>
               <p>Zahtevo je obravnaval odbor za finance in monetarno politiko kot matično delovno
               telo. Besedo dajem predsedniku odbora Bojanu Starmanu za predstavitev mnenja odbora.
               Prosim.</p>
            </sp>
            <sp xml:id="SDZ4-Izredna-13-2005-12-08.sp12">

               <speaker>BOJAN STARMAN:</speaker>

               <p>Hvala lepa, gospod predsednik. Odbor za finance in monetarno politiko državnega zbora
               Republike Slovenije je na svoji 11. seji 5.12.2005 obravnaval sklep državnega sveta
               Republike Slovenije, ki je predlagatelj tega predloga z dne 30.11.2005, da državni
               zbor Republike Slovenije ponovno odloča o zakonu o spremembah in dopolnitvah zakona o
               dohodnini, ki ga je državni zbor sprejel 23.11.2005. Odbor je bil seznanjen z mnenjem
               zakonodajno-pravne službe in tudi predstavnik predlagateljev je podal svoje razloge
               za predlog, ki so ga podali v državni zbor.</p>
               <p>Razprava in tudi izid glasovanja sta pokazala, da je bila odločitev na koncu taka,
               da odbor predlaga državnemu zboru, da ponovno podpre ta zakon, preprosto zaradi tega,
               ker je bilo ugotovljeno, da prinaša našim davkoplačevalcem veliko več pozitivnih
               premikov, kakor pa negativnih. Predvsem so bili podani nekateri razlogi, zakaj je
               praktično pametno podpreti ta zakon ponovno. Cela vrsta davkoplačevalcev je deležna v
               novem zakonu dodatnih oprostitev. Bi jih ponovil: fizične osebe, ki dajejo pomoč
               invalidom, dodatek za veliko družino, denarne nagrade športnikom tudi na drugih
               tekmovanjih, ne samo na olimpijskih igrah, dohodkov, doseženih s prodajo odpadnega
               papirja, veteranskega dodatna po zakonu o vojnih invalidih in zamudne obresti, če so
               izplačane na podlagi sodne odločbe, odpravljajo se bonitete za uporabo službenih
               mobilnih telefonov in parkirišč, prag za ugotavljanje davčne osnove z upoštevanjem
               normiranih stroškov, normiranih odhodkov se zvišuje z novim zakonom iz 3,9 na 6
               milijonov tolarjev, stvarno premoženje, ki je preneseno iz gospodinjstva v podjetja,
               ne šteje za prihodek, če je bilo to pridobljeno pred začetkom obratovanja, skladno se
               bistveno povečajo normirani odhodki za kmetijsko in dopolnilno dejavnost za izdelke
               domače in umetne obrti, ki se povečajo kar iz 25 na 70%, kar bo kmetom in
               izdelovalcem domače in umetne obrti prineslo veliko olajšavo v poslovanju, uvaja se
               cedularna obdavčitev obresti dividend, prihodkov od obresti dividend in dobička, kar
               je pomemben in bistveno kvaliteten prispevek tega zakona, ker prej smo plačevali zelo
               različne davke na isti dohodek. Poleg tega pa so povečani tudi normirani stroški, ki
               se priznavajo pri oddajanju, pri najemninah. Cela vrsta stvari je, ki je pomagala in
               je prevagala odločitev odbora v tej smeri, da se ponovno podpre in predlaga državnemu
               zboru, da se predlog zakona o dohodnini podpre.</p>
               <p>Odbor za finance in monetarno politiko predlaga državnemu zboru Republike Slovenije,
               da pri ponovnem odločanju v skladu z 91. členom ustave Republike Slovenije zakon o
               spremembah in dopolnitvah zakona o dohodnini sprejme. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp13">

               <speaker>PREDSEDNIK FRANCE CUKJATI:</speaker>

               <p>Hvala gospodu Starmanu. Besedo dajem predstavniku predlagateljice zakona za
               obrazložitev mnenja vlade. Gospod minister, dr. Andrej Bajuk, izvolite.</p>
            </sp>
            <sp xml:id="SDZ4-Izredna-13-2005-12-08.sp14">

               <speaker>DR. ANDREJ BAJUK:</speaker>

               <p>Hvala za besedo, gospod predsednik. Spoštovane poslanke in poslanci! Državni svet
               Republike Slovenije je na svoji redni seji 30. novembra sprejel zahtevo, da državni
               zbor ponovno odloča o zakonu o spremembah in dopolnitvah zakona o dohodnini, ki ga je
               prav ta državni zbor sprejel 23.11. V obrazložitvi zahteve državni svet navaja, da
               zakon ni primeren, predvsem z vidika socialnega razslojevanja in povečanje
               neenakosti.</p>
               <p>Zakon naj bi povečal neenakost in socialno razslojenost v Sloveniji zaradi
               neenakopravne obravnave študentov pri obdavčitvi njihovih dohodkov, uveljavitve polne
               obdavčitve obresti na depozite za vse državljanke in državljane v Sloveniji, ter
               posebne obravnave obresti iz naslova denacionalizacijskih obveznic.</p>
               <p>Vlada meni, da ugotovitve državnega sveta niso utemeljene iz naslednjih razlogov:
               Vlada Republike Slovenije je predložila predlog zakona o spremembah in dopolnitvah
               zakona o dohodnini v sprejetje temu državnemu zboru s ciljem, da se odpravijo
               določene nesorazmernosti, ki so odraz v letu 2004 sprejetega zakona in se poveča
               mednarodna prepoznavnost Slovenije tudi z vidika relativno atraktivne davčne
               zakonodaje, ob čemer ne sme priti do bistvenega zmanjšanja prihodkov iz tega naslova.
               Iz navedenih razlogov je državni zbor zakon sprejel po nujnem postopku dne 23.11.
               Zakon temelji na načelu splošne davčne obveznosti, ki se realizira preko sintetične
               obdavčitve enega dela dohodkov s progresivnimi davčnimi stopnjami in cedularne
               obdavčitve drugega dela dohodkov preko proporcionalnih davčnih stopnje.</p>
               <p>Glede na predlagane cilje zakona o spremembah in dopolnitvah zakona o dohodnini
               vsebuje naslednje bistvene spremembe glede na veljavni zakon. Prvič. Obdavčitev
               dohodkov fizičnih oseb je razdeljena na obdavčitev aktivnih dohodkov, to se pravi
               dohodkov iz zaposlitve, dejavnosti, osnovne kmetijske in osnovne gozdarske
               dejavnosti, dohodka iz oddaje premoženja v najem in dohodkov iz prenosa premoženjskih
               pravic ter drugih dohodkov po 98. členu veljavnega zakona in dohodnini, ki bodo
               obdavčeni na letni osnovi s progresivnimi davčnimi stopnjami ta iste davčne stopnje,
               ki so bile že uveljavljene v zakonu, sprejetem v tem državnem zboru maja 2004, in ob
               upoštevanju davčnih olajšav, po drugi strani pa obdavčitve pasivnih dohodkov, to se
               pravi iz obresti in dividend ter dobičkov iz kapitala, ki so obdavčeni po
               proporcionalnih stopnjah.</p>
               <p>Drugič. Posebna ureditev obdavčitve dohodkov vzajemnih skladov je odpravljena.
               Dohodki od osvojitve investicijskih kuponov bodo obdavčeni kot dobički iz kapitala,
               drugi dohodki pa glede na naravo obravnavani kot obresti ali kot dividende.</p>
               <p>Tretjič. Stopnja dohodnine od dohodkov, ki bodo obdavčeni po letni osnovi, ostanejo
               takšne, kot so v veljavnem zakonu o dohodnini. Stopnja obdavčitve obresti in dividend
               je določena v višini 20%, in sicer šele od 1.1.2008. Stopnja obdavčitve kapitalskih
               dobičkov od osvojitve nepremičnin vrednostih papirjev in deležev v kapitalu ter od
               osvojitve investicijskih kuponov je tudi določena v višini 20%, s tem, da se po petem
               letu imetništva kapitala zmanjšajo na 15%, po desetem letu na 10%, po petnajstemu
               letu imetništva na 5% in po dvajsetem letu imetništva na 0%.</p>
               <p>Četrtič. Oprostitev plačila dohodnine je razširjena na nekatere bonitete kot na
               primer mobilni telefoni, parkirni prostori in na nekatere dohodke kot na primer
               dodatek za veliko družino, veteranski dodatek in tako dalje.</p>
               <p>Petič. Zavezanec, ki opravlja dejavnost, bo lahko ugotavljal davčno osnovo z
               upoštevanjem normiranih odhodkov, če poleg izpolnjevanja ostalih pogojev njegovi
               prihodki ne bodo presegli 6 milijonov tolarjev v zadnjih 12 mesecih <stage>(po veljavnem
               zakonu je bila ta vsota 3,9 milijona tolarjev)</stage>. Malim zavezancem, ki opravljajo
               kmetijsko dejavnost, na primer pridelava vrtnin, proizvodnja vina, čebelarstvo, ali
               dopolnilno dejavnost na kmetiji, izdelujejo izdelke domače in umetne obrti ali so
               mali sobodajalci, bo omogočeno uveljavljanje normiranih odhodkov v višini 70% <stage>(po
               veljavnem zakonu samo 25%)</stage>. Sprejete so tudi nekatere dodatne ugodnosti za zavezance,
               ki dosegajo dohodek iz dejavnosti.</p>
               <p>Šestič. Normirani stroški po ugotavljanju davčne osnove pri dohodku iz oddajanja
               premoženja v najem se povečajo z 20% na 40%.</p>
               <p>Sedmič. Določena je nova olajšava za namene reševanja stanovanjskega problema
               zavezanca, in sicer za plačane zneske lastnih sredstev, za zneske glavnice in
               obresti, ki jih zavezanec odplača v tekočem letu v zvezi s posojilom, pridobljenim za
               rešitev stanovanjskega problema zavezanca, do 4% davčne osnove zavezanca.</p>
               <p>Osmič. Določene določbe, ki so v dobro davčnih zavezancev, tako z vidika
               poenostavitve kot tudi z vidika razbremenitve, se bodo upoštevale že pri odmeri
               dohodnine za leto 2005.</p>
               <p>Spoštovani! Predlagatelji stališča, skupina svetnic in svetnikov državnega sveta, ki
               je poželo večinsko podporo, so le-to utemeljevali v treh bistvenih sklopih. Prvič,
               obdavčitev dohodkov iz naslova študentovskega dela, na kar je posebej opozorjeno v
               mnenju, je bila že večkrat predmet zakonodajnega postopka. Dohodki iz zaposlitve, ki
               jih prejemajo študentje, so manj obdavčeni, kot sicer velja za dohodke delavk in
               delavcev. V načelu veliko razlikovanje v obdavčitvi dohodkov iz zaposlitve, glede na
               to, kdo te dohodke dosega, oseba, ki ima status študenta ali oseba, ki ima status
               delavca, vodi v distorzijo na trgu dela, saj je zaposlovanje študentov za delodajalce
               finančno ugodnejše kot zaposlovanje drugih delavcev. Ne glede na navedeno, pa je bila
               zaradi izboljševanja socialnega stanja študirajoče mladine v zakonu o dohodnini
               zadržana posebna ureditev, po kateri so zavezanci rezidenti, ki imajo status študenta
               ali dijaka, deležni posebne olajšave v znesku milijona 200 tisoč tolarjev, vendar le
               v primeru, če v davčnem letu ne presežejo milijon 600 tisoč tolarjev prihodkov in če
               izpolnjujejo starostno mejo, ki je določena z zakonom. Omejitve so dane zato, da se
               nanašajo le na osebe, ki imajo primerljivo nižje dohodke in je njihov razpoložljivi
               dohodek primerljiv s siceršnjimi dohodki drugih zavezancev za dohodnino in
               zavezancev, ki imajo v skladu s pozitivnimi predpisi pravico do rednega študija v
               Sloveniji. Navedena oprostitev je izhajala iz izhodišča, da doseže dohodke nad tem
               zneskom zelo malo upravičencev do tovrstne olajšave, saj je imelo po podatkih o
               dohodnini za leto 2003 višje dohodke od določenega praga za upravičenost do
               uveljavljanja olajšave le okoli 2% vseh dijakov in študentov, ki so v tem letu
               prejemali dohodke za opravljeno začasno ali občasno delo na podlagi napotnic
               pooblaščenih organizacij, ki opravljajo dejavnost posredovanja dela dijakom in
               študentom. Njihov povprečni dohodek pa je znašal milijon 892.798 tolarjev, medtem ko
               je v povprečju dohodek vseh 150 tisoč 734 dijakov in študentov, ki so prejemali
               dohodke preko študentskih servisov, v letu 2003 znašal 484.072 tolarjev.</p>
               <p>Študentska organizacija Slovenije oziroma predlagatelji zakona o spremembah in
               dopolnitvah zakona o dohodnini so že v mesecu maju 2005 predlagali dopolnitve zakona
               o dohodnini v smislu degresivnega zmanjševanja posebne osebne olajšave ob hkratni
               odpravi dohodkovnega cenzusa in starostnih omejitev, vendar ti predlogi v državnem
               zboru niso dobili podpore. Odprava časovne meje za priznanje posebne osebne olajšave
               ni primerna. Vsebina priznane osebne olajšave je v priznavanju ugodnejšega statusa
               upravičencem, ki študirajo v mladosti in njihovi čim prejšnji aktivni prisotnosti na
               trgu delovne sile kot deficitarni visoko izobraženi strokovni kader, ne pa omogočanje
               te olajšave veh fizičnim osebam, ki se vpišejo v ustrezen visokošolski študij
               kadarkoli v svojem življenjskem obdobju. Posebna osebna olajšava za te opravičence je
               določena v tolikšni višini, da bi odprava starostne omejitve povečala pritisk, tudi
               neupravičen, za vpis v dodiplomske in podiplomske študijske programe le, zaradi
               ugodnejše davčne obravnave teh dohodkov. Ob visoki obremenitvi dohodkov iz delovnega
               razmerja bi to nedvomno vplivalo na večje povpraševanje delodajalcev po začasnem
               oziroma občasnem delu študentov in s tem na izrinjanje drugih delavcev na trgu
               dela.</p>
               <p>Vlada meni, da se razmere na tem delu niso spremenile v tolikšni meri, da bi
               narekovale spremembo v obdavčevanju dohodkov iz naslova študentskega dela, zato temu
               tudi nasprotujemo.</p>
               <p>Obdavčitev obresti. V zakonu o spremembah in dopolnitvah zakona o dohodnini je
               določeno, da bo za obdavčitev obresti iz hranilnih vlog v letih 2006 in 2007 veljala
               prehodna rešitev in sicer, v letu 2006, ponavljam, v letu 2006 so obresti do zneska
               300 tisoč tolarjev na letni osnovi oproščene plačila dohodnine, to se pravi, do
               31.12.2006 so vse obresti pod 300 tisoč tolarjev oproščene dohodnine, v letu 2007 pa
               do višine 150 tisoč tolarjev, stopnja davka pa v teh dveh letih znaša 15%. S 1.1.2008
               ne bo več posebnih olajšav pri obdavčevanju obresti. Navedena rešitev za obdavčitev
               obresti izhaja iz cilja enake davčne obravnave dohodkov iz naložb oziroma cilja, da
               se fizične osebe ne odločajo o obliki naložb glede na davčno obravnavo donosov od
               vloženega premoženja. In zato smo tudi predlagali širše dveletno obdobje, da se vsi
               pripravijo na takšne odločitve. Tretjič je pa obdavčevanje osebnih obresti iz
               obveznic Slovenske odškodninske družbe. Že v zakonu o dohodnini, ki je objavljen v
               Ur. l. št.54/04, je v 6. točki 20. člena določeno, da se dohodnina ne plača od
               vrnitve premoženja in odškodnine, prejete v skladu z zakonom, ki ureja
               denacionalizacijo. Zaradi tega je bil z določbo 151. člena navedenega zakona o
               dohodnini razveljavljen prvi odstavek 7. člena zakona o denacionalizaciji, ki je
               določal, da pridobitev nepremičnin drugega premoženja oziroma odškodnine po zakonu o
               denacionalizaciji ne zapade plačilo davka, torej ta vsebina zakona o
               denacionalizaciji je bila premeščena v omenjeno 6. točko 20. člena zakona o
               dohodnini, ki ga je ta državni zbor sprejel maja 2004. V 45. členu zakona o
               denacionalizaciji je določeno, da se za plačevanje odškodnine izdajo obveznice, ki so
               nominirane v nemških markah in izplačljive v enakih polletnih obrokih v dvajsetih
               letih. Obrestna mera je 6%, 45. člen zakona. Ureditev obdavčitve obresti iz naslova
               denacionalizacijskih obveznic v zakonu o spremembah in dopolnitvah zakona o
               dohodnini, 50% obresti je obdavčenih, ki je bila sprejeta na odboru za finance in
               monetarno politiko tega državnega zbora, je bila sprejeta na podlagi širokega
               soglasja. Zanj so glasovali poslanci tako opozicije kot pozicije. Tako sledi osnovni
               določbi 6. točke 20. člena zakona o dohodnini, ki je, ponavljam, bil sprejet v tem
               državnem zboru 20. maja leta 2004. Obresti iz obveznic, ki so bile izdane za
               uresničevanje zakona o denacionalizaciji, po vsebini ni mogoče izenačevati z obrestmi
               iz drugih vrst obveznic ali depozitov, saj obveznice po zakonu o denacionalizaciji
               niso bile izdane zaradi zagotavljanja pokrivanja finančnih potreb izdajatelja, temveč
               zaradi plačevanja odškodnin v realni vrednosti v primerih, ko podržavljenega
               premoženja ni mogoče vrniti ali če ni mogoče izpostaviti lastninske pravice ali
               izpostaviti lastninskega deleža.</p>
               <p>Spoštovani! Izhajajoč iz zgoraj navedenega, vlada meni, da so razlogi, ki jih navaja
               državni svet v svoji zahtevi neutemeljeni in predlagam, da državni zbor ob ponovnem
               odločanju potrdi zakon o spremembah in dopolnitvah zakona o dohodnini. Hvala lepa.
           </p>
            </sp>
            <sp xml:id="SDZ4-Izredna-13-2005-12-08.sp15">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Besedo dajem predstavnikom poslanskih skupin. Gospod Miran
               Potrč bo predstavil stališče poslanske skupine Socialnih demokratov. Prosim.</p>
            </sp>
            <sp xml:id="SDZ4-Izredna-13-2005-12-08.sp16">

               <speaker>MIRAN POTRČ:</speaker>

               <p>Hvala lepa, gospod predsednik državnega zbora, gospod minister za finance, kolegice
               in kolegi! Poslanska skupina Socialnih demokratov tudi ob ponovnem glasovanju o
               predlogu zakona o spremembah in dopolnitvah zakona o dohodnini zakona ne bo podprla.</p>
               <p>Zavedam se, da je razprava o zakonu o dohodnini občutljiva, težka, ker zadeva v
               položaj slehernega državljana in državljanke Slovenije in vsak v zakonu o dohodnini
               išče in ureja svoj položaj. Pri tem ni nujno, da je njegov pogled objektiven na
               celoto, pred tem morda kdaj pa kdaj razmišlja res izključno samo o sebi. Toda tega se
               brez dvoma dobro zaveda ali bi se morala zavedati tudi vlada. Zato se mora dobro
               zavedati, da ko odpira zakon o dohodnini, pač odpira Pandorino skrinjico in dopušča
               možnost takšnih ali drugačnih pogledov na ureditev dohodnine v državi, posebej, če to
               dela po nujnem postopku, v katerem ima mnogo manj možnosti, da bi opravila resno
               razpravo s prizadetimi in da bi vsaj del njih prepričala, da so predlagane rešitve
               uravnotežene za državo in za posamezne zavezance.</p>
               <p>V poslanski skupini Socialnih demokratov smo prepričani, da glede na cilje in
               stališča, ki jih zastopamo v naši stranki vlada s svojimi spremembami in dopolnitvami
               ni bila uspešna. Pri tem naj poudarim naslednje. Ne želimo trditi, da smo bili
               zadovoljni v celoti z veljavnim zakonom, tudi ne s tistim, ki smo ga pomagali
               sprejemati v prejšnjem mandatu ob koncu leta, predvsem nismo bili zadovoljni z
               dejstvom, da nam prejšnja vlada ni uspela mnogo pred zaključkom mandata pripraviti
               davčne reforme in da tudi sama ni imela srečne roke pri vseh rešitvah. Toda
               odločitve, ki jih je predlagala sedanja, po našem mnenju na nekaterih točkah
               poslabšujejo, ne pa izboljšujejo položaj. In predvsem o tem bi rad povedal nekaj
               besed.</p>
               <p>Prepričani smo, da je ob nekaterih manjših spremembah, ki gredo v korist večje
               konkurenčnosti in boljših rešitev, koncept tega zakona, da poskuša tistim, ki imajo
               manj, vzeti več, in tistim, ki imajo več, jih obdavčiti manj. To pa je za nas
               nesprejemljiv koncept sprememb in dopolnitev zakona, ki ga že iz tega razloga ne
               moremo podpreti. In to svojo temeljno ugotovitev bi rad utemeljil z nekaterimi
               dejstvi.</p>
               <p>Prvo od teh dejstev je sama odločitev o obdavčenju obresti po fiksnih stopnjah, se
               pravi po odbitku najprej še dve leti 15%, kasneje 20%, in sicer neodvisno od višine
               privarčevanega zneska. Menimo, da je to rešitev, ki izrecno nagrajuje ali pa daje
               boljši položaj tistim, ki imajo veliko, in jemlje tistim, ki imajo malo. Prejšnje
               rešitve so odbijale določen del obresti kot stalen odbitek in predvsem, vključevale
               so obresti v sistem dohodnine in njihovo plačevanje v deležu, kjer ni bilo odbitka,
               po stopnjah, ki veljajo sicer za dohodnino. Tokrat se je vlada odločila za obdavčitev
               po odbitku za vse po enaki stopnji, in to prav gotovo daje ugodnejši položaj tistim,
               ki imajo več, in slabši položaj tistim, ki imajo malo. Da ne govorim o tem, da najbrž
               destimulira varčevanje v celoti, in dvomim, da bosta dve leti dovolj, da bi se lahko
               državljanke in državljani prilagodili novi situaciji.</p>
               <p>Naslednje, česar ne moremo razumeti, je dejstvo, da ob nekaterih novih olajšavah, ki
               jih je vlada predvidela, pri tem mislimo predvsem nesprejemljivo olajšavo za
               plačevanje obresti od obveznic za denacionalizirano premoženje, da pa se je ob tem
               izrecno uprla nekaterim zahtevam in predlogom, da naj bi olajšala plačevanje
               dohodnine od nekaterih socialnih pravic. Gre za invalidnine in družinski dodatek, gre
               za veteranski prejemek, gre za oskrbnine za čas trajanja poklicne rehabilitacije po
               zakonu o vojnih invalidih, gre za rekreacijski dodatek, gre za prejemke za občasno
               ali začasno nego in pomoč invalidom, ki jih fizičnim osebam izplačujejo invalidske
               organizacije, pa še kaj. Za vse te konkretne primere smo v poslanski skupini
               Socialnih demokratov predlagali, da se štejejo med izjeme, iz katerih se ne plačuje
               dohodnina, pa jih je vlada gladko zavrnila, brez kakšne, po našem prepričanju, mogoče
               tehtne argumentacije.</p>
               <p>Naslednji takšen primer je vprašanje odbitkov pri plačevanju dohodnine za vse tiste,
               ki prvič rešujejo svoj stanovanjski problem, se pravi, predvsem za mlade družine.
               Tudi tu smo predlagali višjo oprostitev, kar bi prav gotovo stimuliralo mlade, da
               varčujejo, in sploh zagotavljalo možnost pridobivanja stanovanja, imelo pomemben
               prispevek k družinski, pa tudi, brez dvoma, demografski politiki, pa je vlada takšno
               možnost ponovno zavrnila.</p>
               <p>In zadnje, kar pa ne pomeni najmanj pomembno, je bilo vprašanje polovičnega
               obdavčenja obresti od obveznic na račun vrnjenega nacionaliziranega premoženja, kar
               je za nas nesprejemljivo razlikovanje vis a vis vseh drugih državljanov, ki bodo
               morali plačati obresti v celoti, tem, ki dobivajo premoženje na račun
               nacionalizacije, pa se polovica obresti oprosti. S tem v zvezi se v javnosti navajajo
               tudi polresnice o tem, češ, saj je bila takšna ureditev tudi v preteklosti. Ni res.
               Takšne ureditve v preteklosti in po veljavnem zakonu ni bilo. Bila je le odločitev,
               da se vrnjeno premoženje ne obdavčuje in ker se niso obdavčevale nobene obresti, se
               niso obdavčevale tudi te obresti. Zdaj po novem bo pa država vsem obresti obdavčila,
               izvezla pa samo te, ki dobivajo, prvič, na podlagi denacionalizacije pomembne zneske,
               drugič, ker gre za 6% realne obresti, ki jih ne pozna nobeno varčevanje več v državi,
               kjer je jasno, da slovenski odškodninski sklad za to nima potrebnih sredstev in bo
               šlo direktno iz davkoplačevalskega denarja in ker je takšno razlikovanje tudi po
               našem prepričanju neprimerno in neprimerno.</p>
               <p>Vse to so razlogi, ki nas prepričujejo, da se je vlada pri oblikovanju tega zakona
               odločila, da favorizira nekatere skupine in deluje proti večini prebivalk in
               prebivalcev Slovenije, zato tega predloga zakona tudi ponovno ne bomo podprli. Hvala.
           </p>
            </sp>
            <sp xml:id="SDZ4-Izredna-13-2005-12-08.sp17">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Gospod Jožef Horvat bo predstavil stališče poslanske skupine
               Nove Slovenije. Prosim.</p>
            </sp>
            <sp xml:id="SDZ4-Izredna-13-2005-12-08.sp18">

               <speaker>JOŽEF HORVAT:</speaker>

               <p>Hvala za besedo, gospod predsednik. Spoštovane kolegice poslanke, kolegi poslanci,
               spoštovani gospod minister s sodelavci! Nekaj zelo pomembnega je moralo biti narobe z
               novo davčno zakonodajo, ki jo je sprejela vlada v letu 2004 pred vstopom Slovenije v
               Evropsko zvezo. Preveč strokovnjakov in poslovnežev in interesnih skupnosti in
               državljanov je nezadovoljnih. Splošno znano je, da davčni sistemi postajajo vse bolj
               zapleteni in nepregledni. Zapletenost in nepreglednost davčnega sistema narašča
               najmanj linearno s časom veljavnosti sistema. Zato so potrebne občasne davčne
               reforme. Eden od pomembnih razlogov zanje je poenostavitev in preglednost. Slovenija
               je morda pri tem posebnost. Z zadnjo davčno reformo v letu 2004 se zdi, da smo dobili
               bolj zapleten in manj jasen davčni sistem. Precej splošno mnenje je, da bi bilo dobro
               lani sprejeti davčni sistem poenostaviti in ga narediti bolj jasnega. Zakon o
               dohodnini je bil v okviru lanskoletne davčne reforme sprejet tik pred vstopom
               Slovenije v Evropsko zvezo. Še pred začetkom uporabe zakona in med njegovim
               izvajanjem v letošnjem letu je bilo podanih več predlogov tako zavezancev kot
               strokovne javnosti za spremembo obstoječega sistema. Kritike so se nanašale predvsem
               na kompleksnost ureditve obdavčevanju dohodkov fizičnih oseb, administrativno
               zapletenost postopkov pobiranja davka in relativno visoko progresivnost dohodnine
               predvsem glede obdavčitve pasivnih dohodkov, predvsem dohodkov iz vzajemnih skladov
               in kapitalskih dobičkov.</p>
               <p>Predlog novele zakona o dohodnini, v katerem bomo danes ponovno glasovali, odpravlja
               določene nesorazmernosti, ki so odraz lani sprejetega zakona in povečuje mednarodno
               prepoznavnost Slovenije tudi z vidika relativno privlačne davčne zakonodaje, ob čemer
               ne sme priti do bistvenega zmanjšanja prihodkov iz tega naslova.</p>
               <p>V poslanski skupini Nove Sloveniji smo mnenja, da ugotovitve državnega sveta, da
               novela zakona o dohodnini povečuje socialno razslojevanje in povečuje neenakosti,
               niso utemeljene. V predlogu zakona so predlagane rešitve, ki se pomembno razlikujejo
               od uveljavljene ureditve. Obenem so predlagane rešitve usklajene z novelami drugih
               davčnih zakonov, ki jih je vlada Republike Slovenije hkrati predlagala državnemu
               zboru v obravnavo in sprejem.</p>
               <p>V proračunih za leto 2006 in leto 2007 pa so na strani davčnih prihodkov že
               upoštevani učinki novele zakona o dohodnini. Zato bo poslanska skupina Nove Slovenije
               predlog zakona ponovno podprla. Razlogov za podporo zakonu je veliko. Naj naštejem
               zaradi omejitve časa samo nekatere. Pasivni dohodki, to so obresti, dividende in
               dobiček iz kapitala, se bodo obdavčevali z dohodnino po proporcionalni stopnji.
               Odpravljena bo posebna obdavčitev dohodkov iz vzajemnih skladov, oprostitev plačila
               dohodnine iz 20. člena zakona o dohodnini je znatno razširjena, in sicer na dohodke
               iz naslova vrnitve premoženja in odškodnine, prejete v skladu z zakonom, ki ureja
               izvrševanje kazenskih sankcij. Na zamudne obresti, ki jih zavezanec prejme na podlagi
               sodne odločbe, na prejemke v zvezi z družinsko politiko, zelo pomembno. Na denarne
               nagrade, ki se izplačujejo športnikom iz proračuna. Oprostitev plačila dohodnine
               spodbuja prostovoljstvo na področju opravljanja nalog zaščite, reševanja in pomoči,
               kar je za slovenske razmere velikega pomena. In še več, oprostitev plačila dohodnine,
               kar predstavlja znatno razbremenitev zavezancev, obenem pa poenostavitve pri napovedi
               za odmero dohodnine. Novela zakona o dohodnini zaradi zahtevnosti nadzora in z
               namenom poenostavitve iz obdavčitve izključuje nekatere bonitete.</p>
               <p>Ker novela zakona o dohodnini prinaša za državljanke in državljane prijaznejše
               davčne rešitve, bomo, kot rečeno, v poslanski skupini Nove Slovenije zakon ponovno
               podprli. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp19">

               <speaker>PREDSEDNIK FRANCE CUKJATI:</speaker>

               <p>Hvala gospodu Horvatu. Gospod Josip Bajc bo predstavil stališče poslanske skupine
               Slovenske ljudske stranke. Prosim.</p>
            </sp>
            <sp xml:id="SDZ4-Izredna-13-2005-12-08.sp20">

               <speaker>JOSIP BAJC:</speaker>

               <p>Gospod predsednik, gospod minister s sodelavkami in sodelavcem, kolegice in kolegi!
               Poslanska skupina Slovenske ljudske stranke je tvorno sodelovala pri obravnavi zakona
               o spremembah in dopolnitvah zakona o dohodnini, ki je predmet veta državnega sveta in
               ponovnega odločanja o njegovem sprejemu ali njegovi zavrnitvi. To smo storili tako na
               matičnem delovnem telesu kot plenarnem zasedanju in s konkretnimi pripombami tudi
               nekatere določbe uspeli popraviti.</p>
               <p>Drugič. Poslanska skupina ugotavlja, da gre že za drugi popravek zakona, ki ga je
               državni zbor na predlog bivše vlade sprejel v lanskemu letu in ki je v celoti začel
               veljati slabo leto nazaj, se pravi s 1.1.2005. Poslanska skupina tudi ugotavlja, da
               je ta državni zbor predmetni zakon že enkrat popravljal in poskušal največje
               anomalije tega zakona, kot rečeno, ki velja šele slabo leto, odpraviti in takrat
               popravil tudi področje, če lahko rečem, ki je predmet tudi današnje in obravnave na
               prejšnji seji, verjetno tudi obravnave na državnem svetu in tudi na matičnem delovnem
               telesu v zvezi s študenti. Sprašujemo se v poslanski skupini, kje so vsi ti bili, ko
               je bil ta zakon, ki je bil že delno popravljen, če so imeli tako veliko pripomb, kot
               jih je v tem trenutku.</p>
               <p>Poslanci poslanske skupine Slovenske ljudske stranke tudi ugotavljamo, da obravnavi
               zakon, ki je predmet veta, v večini svojih primerov izboljšuje posamezna področja,
               mislim, da so tudi opozicijski poslanci pri obravnavi na matičnem delovnem telesu kot
               tudi na plenarnem zasedanju povedali, da pa so ugotavljali, da nekatere obstoječe
               zadeve oziroma področja bi se lahko še bolj izboljšala, kot so se izboljšala. Po
               njihovi oceni so pa tudi nekatere stvari, ki so slabe. Vendar poslanci Slovenske
               ljudske stranke smatramo, da noben dober gospodar zaradi dveh bolnih dreves v gozdu
               ne gre posekati celega gozda, ampak poskuša bodisi ga oklestiti bodisi ga sanirati.
               Kadar se pa odloči za celovit poseg, takrat pa odstrani tudi tisto eno ali dva bolna
               drevesa.</p>
               <p>Pri predstavitvi stališča oziroma razlogov, zaradi katerih je državni svet podal
               veto na ta zakon, mislim, da sta predvsem dve postavki bili izpostavljeni. In
               smatramo, da ti dve, če sta bolni drevesi, za eno vemo celo, da ima prehodno obdobje
               2006/2007, v letu 2006 300 tisoč obresti ne bo obdavčenih, v letu 2007 150 tisoč.</p>
               <p>Ocenjujemo, da tudi vlada, tudi ta koalicija pa tudi ta državni zbor bo lahko, če
               bomo vsi skupaj ocenili, da je to potrebno, kot sem rekel, ko bomo šli prečesat cel
               gozd, ki pomeni davčno zakonodajo, pri celoviti reformi tudi področja davčne
               zakonodaje sanirali tudi eventualno, če bo potrebno, tudi ti dve bolni drevesi, zato
               bomo poslanci poslanske skupine Slovenske ljudske stranke podprli sklep matičnega
               delovnega telesa, da se zakon o dohodnini ob ponovnem glasovanju potrdi. Hvala.</p>
            </sp>
            <sp xml:id="SDZ4-Izredna-13-2005-12-08.sp21">

               <speaker>PREDSEDNIK FRANCE CUKJATI:</speaker>

               <p>Hvala gospodu Bajcu. Gospod Sašo Peče bo predstavil stališče poslanske skupine
               Slovenske nacionalne stranke. Prosim.</p>
            </sp>
            <sp xml:id="SDZ4-Izredna-13-2005-12-08.sp22">

               <speaker>SAŠO PEČE:</speaker>

               <p>Spoštovani prisotni! Z delom razprave, ki je bila ravnokar zaključena s strani
               Slovenske ljudske stranke, se seveda lahko tudi v nacionalni stranki strinjamo.</p>
               <p>Prvič, res je, da je obstoječi zakon o dohodnini nesprejemljiv in da je državni zbor
               storil napako tistega leta 2004, ko je ta zakon sprejel. Druga pomembna ugotovitev
               je, in seveda izhaja iz prve, da je zato slab zakon treba spremeniti. Tudi predlog
               zakona, kot nam ga v ponovno odločanje posreduje državni svet, je, roko na srce, v
               nekaterih elementih pozitiven, poudarjam, v nekaterih. Dejstvo je, da se skozi
               omenjeni predlog zakona razbremenjujejo davčne zaveze oziroma obveznosti. Po drugi
               strani pa je treba poudariti, da vsaj v okviru poslanske skupine Slovenske nacionalne
               stranke na področju fiskalne politike naše države in pri fiskalnem sistemu težimo k
               določeni popolnosti. Zato nikakor ne moremo sprejeti predloga zakona, ki je za
               Slovensko nacionalno stranko nesprejemljiv vsaj v okviru dveh momentov. Prvi moment
               smo skušali, prav tako tudi drugega, odpraviti na matičnem delovnem telesu. Žal za
               njega ni bilo dovolj posluha ali pa pripravljenosti s strani vlade, to pomeni, tudi
               vladnih predstavnikov - torej, področje ureditve invalidskega vprašanja v
               gospodarskem smislu oziroma njihovih finančnih davčnih bremenih. In drugič, kjer
               delimo mnenje, ki je bilo že nekajkrat izraženo na preteklih obravnavah omenjenega
               zakona, to je razslojevanje oziroma uvedba razslojevanja državljanov Republike
               Slovenije. Toda dovolite, da se tega dela dotaknem nekoliko drugače. Po naši oceni
               skuša vlada usmerjati razpoložljiva sredstva prek tako imenovanih obdavčitev
               varčevanja. Varčevanje je po naši oceni ena izmed ustavnih pravic slehernega
               posameznika. Zato ni prav, da poskuša vlada s svojo usmerjevalno politiko, kar davek
               na obresti predstavlja, vplivati na višino varčevanja, seveda tudi na obliko
               varčevanja oziroma na pretok razpoložljivih sredstev državljank in državljanov.
               Medtem ko vlada zasleduje ta cilj, torej cilj usmerjanja, političnega usmerjanja
               prostih ali razpoložljivih finančnih sredstev, pa neki kategoriji državljanov, ki so
               v našem primeru kategorija denacionalizacijskih upravičencev in so svojo, pod
               narekovaji, <q>"preteklo škodo"</q> dobili poplačano v obliki lastniškega deleža nad Sodom,
               pa jih na primeru bodočih donosov predstavlja oziroma postavlja v privilegiran
               položaj, in za primer bom vzel privilegiran položaj z mlado družino, ki na banki
               varčuje za rešitev svoje stanovanjske problematike.</p>
               <p>Oba razloga, kot nedojemljivost vlade Republike Slovenije na matičnem delovnem v
               okviru odnosa do amandmajev Slovenske nacionalne stranke, s katerimi smo skušali
               popraviti v nekaterih elementih slab zakon o dohodnini, kakor tudi zaradi odnosa
               postavljanja v neenakopraven položaj določenih upravičencev iz denacionalizacijskega
               procesa in sedanjega lastništva SOD-a v primerjavi s tistimi, ki varčujejo v banki,
               je po večinskem mnenju Slovenske nacionalne stranke nesprejemljiv. Zato tudi tokrat
               ne bomo podprli predloga zakona, vsaj po okviru večinskega mnenja Slovenske
               nacionalne stranke. Hvala.</p>
            </sp>
            <sp xml:id="SDZ4-Izredna-13-2005-12-08.sp23">

               <speaker>PREDSEDNIK FRANCE CUKJATI:</speaker>

               <p>Hvala gospodu Pečetu. Gospod Vili Rezman bo predstavil stališče poslanske skupine
               Demokratične stranke upokojencev. Prosim.</p>
            </sp>
            <sp xml:id="SDZ4-Izredna-13-2005-12-08.sp24">

               <speaker>VILI REZMAN:</speaker>

               <p>Hvala lepa. Kdaj pa kdaj pridejo prav metafore. Eno smo danes že slišali. Jaz bom
               postregel še z eno. Včasih pri zajemanju vode zajamemo tudi kakšno smet. Ni nujno, da
               s tisto smetjo spijemo tudi vodo. To je odgovor na metaforo v zvezi z drevesom.
               Običajno naredimo tako, da smet izvzemamo, pa tisto, kar je dobrega, pustimo, da živi
               naprej. Sicer pa smo mi na to, da ima zakon celo vrsto dobrih plati, in da ima tudi
               nekaj slabosti, opozarjali že v obdobju, ko se je zakon sprejemal. Slabe plati so
               bile izpostavljene včasih bolj trdo, včasih nekoliko manj. Ampak nesporno je, vsaj za
               nas, to smo trdili več čas, da gre vsaj za dve veliki slabosti. Prva je ta, da gre za
               radikalen premik bogastva iz ene na drugo stran. In gre za to, da zelo pogosto z levo
               roko dajemo in z desno potem to, kar je leva dala, vzamemo. Če gre za premik
               bogastva, je najbrž tudi to možno trditi, da se je v preteklosti ta premik zgodil
               bolj na hitro, na mah, sedaj pa ne bo več tako, ampak smer je pa zanesljiva. Natančno
               se ve, kam se bo družbeno bogastvo prelivalo. In pri tej smeri tisti, ki bodo znali
               to izkoristiti, ne bodo zgrešili.</p>
               <p>V poslanski skupini smo tudi takrat, ko smo zakon podpirali in ko smo izražali svoje
               pomisleke, hoteli zadržati neko distanco do tega zakona. Sedanji čas oziroma potem ko
               je državni svet zahteval ponovni premislek, smo to izkoristili, ponovno premišljali
               in imamo pomisleke, ki smo jih imeli doslej, tudi sedaj zaresne. Državni svet je tudi
               ocenil, da v načelu podpira zakon, da pa ne podpira, sodimo, da je njihova zahteva
               podobna tisti, ki jo je podpirala poslanska skupina DeSUS, da torej sodi, da gre za
               prelivanje, da gre za povečevanje socialne diferenciacije, da gre za več razlik, tudi
               krivic morebiti, ne samo za razlike, in da je zaradi tega potrebno stvari ponovno
               premisliti.</p>
               <p>Zakonodajno-pravna služba je govorila o tem tako, da prvi pomislek, in tudi sami to
               menimo, v zvezi s študentskim delom morebiti ni najbolj trden, da sta pa preostala
               dva pomisleka takšna, da se je treba resno zamisliti. Zakonodajno-pravna služba
               opozarja na to, da je treba ponovno vzeti premislek zlasti zahtevo po enakosti in po
               arbitrarnosti v odločanju. Vlada je na to odgovorila tako, da pravi, da so ti
               pomisleki neutemeljeni, da je zahteva za ponovni premislek neutemeljena. Pravi, da
               zavoljo tega, ker zakon odpravlja nesorazmerja, ki so bila vzpostavljena v
               preteklosti, in s tem se da strinjati in nič nimamo zoper to, da kakšna neupravičena
               nesorazmerja popravimo. Pravi tudi to, da povečuje mednarodno prepoznavnost Slovenije
               za voljo tega davčnega sistema. Morebiti res, ne vem, če ravno v najboljši luči in ne
               vem, če morajo to plačati tisti, ki bodo to morali plačati. Večina, velikanska večina
               državljanov. Ne znamo si drugače predstavljati tega, kot na ta način, da bo velika
               večina v manjših zneskih poravnala tisto, kar bo manjša skupina dobila, če država,
               kakor predlagatelj zahteva, v proračun ne bo dobila nič manj. Ne vidimo, kje bomo
               dobili tisti suficit, kje bo to več, od koder bi lahko to vzeli. Zaradi teh
               pomislekov, ki smo jih imeli, ki smo jih izražali in jih izražamo tudi danes, bomo mi
               glasovali vsak po svoji presoji. Zagotavljamo pa, da bomo nekatere stvari s predlogom
               zakona za popravo tega, kar bo danes morebiti sprejeto, v zelo kratkem času
               zahtevali, najprej v okviru koalicije in če tam ne bo uspelo, bomo predlog zakona za
               popravo tega, kar sami sodimo, da ni dobro, pripravili sami. Mi bomo glasovali vsak
               po svojem prepričanju, vsak po svoji vesti in napovedujemo, če bo tak zakon ponovno
               sprejet, predlog zakona za spremembo tega, kar bo pravkar potrjeno.</p>
            </sp>
            <sp xml:id="SDZ4-Izredna-13-2005-12-08.sp25">

               <speaker>PREDSEDNIK FRANCE CUKJATI:</speaker>

               <p>Hvala gospodu Rezmanu. Gospod Jože Tanko bo predstavil stališče poslanske skupine
               Slovenske demokratske stranke. Prosim.</p>
            </sp>
            <sp xml:id="SDZ4-Izredna-13-2005-12-08.sp26">

               <speaker>JOŽE TANKO:</speaker>

               <p>Hvala lepa za besedo in vsem lep pozdrav. Danes se srečujemo z dodatnim opravilom s
               ponovnim glasovanjem o enem za državljane in državljanke najpomembnejšem zakonu,
               zakonu o dohodnini, s katerim se razmejujejo finančni rezultati in učinki njihovega
               letnega delovanja na del, ki ga je potrebno nameniti državi, in na del, ki ostane
               njim. Že ob razpravah in glasovanjih o posameznih določilih novele so nekatere
               stranke poskušale zakon tudi povsem spremeniti. Želeli so, da bi bil v enem delu čim
               bolj podoben izredno slabemu lanskemu Rop-Mramorjevemu zakonu, ki ga je z velikim
               pompom pripravila bivša vlada, po drugi strani pa je del opozicije predlagal rešitve,
               ki so pomenile zgolj populistično in pretirano nadgradnjo predlaganih rešitev.
               Pretekle in zadnja Ropova vlada jih sicer prej niso niti sanjale, kaj šele, da bi jih
               sprejele, ko so imele za to priložnost. Glasovanje o zakonu v celoti pa je že
               nakazalo pot, ki se je z odločitvijo v državnem svetu tudi dejansko zgodila. Lani
               pred volitvami je bivša vlada predlagala državnemu zboru novele davčnih zakonov, s
               katerimi je izrazito posegla v pravice davčnih zavezancev, pa najsi je šlo za pravne
               ali za fizične osebe. Pod krinko drobnih olajšav najrevnejšim slojem prebivalstva, ki
               jim je podelila nekaj malega odpustkov, je predlagala izredno zaostreno zakonodajo, s
               katero bi odrezala bistveno večji kos za državo in precej manj pustila tistemu, ki je
               rezultate ustvaril. Samo nekaj deset tisoč najrevnejših zavezancev bi dobilo nekaj
               tisoč tolarjev olajšav, pravzaprav skoraj nič, vsi drugi pa bi morali državni
               blagajni prispevati znatno več kot do sedaj, nekajkrat več, kot ste se namenili
               razbremeniti tiste s težjimi pogoji. Prav na davčnih olajšavah za najrevnejše - v
               bistvu je bil to pesek v oči - je bivša vlada zgradila tudi ves volilni koncept in ga
               medijsko tudi izredno popularizirala, a vendar je pogorela. Strategija je bila jasna,
               zmaga in s tem nov mandat sta bila na dosegu roke in načrtovali ste naslediti sami
               sebe. Vse davčno breme slabe davčne zakonodaje pa bi padlo v tem primeru na staro,
               bivšo vlado in na prejšnji mandat. Nova vlada, čeprav bi jo sestavila ista opcija in
               bi bili v njej večinoma isti kadri, recimo Rop, Cvikl, Lahovnik, Gantar pa še kdo iz
               SD, bi bila po tej plati pravzaprav čista, brez bremen in po volji ljudi. Vendar je
               bila volja ljudi drugačna. Večina državljanov in poslovodstev gospodarskih družb je
               kmalu, ravno še pravočasno zaznala, da je tak scenarij, ki ga je pripravila bivša
               vladna garnitura, poguben, naravnan nerazvojno in da je takšno povečanje davčnih
               obveznosti nevzdržno in nesmiselno. Naveza LDS z SD je odločila, da bo svoje apetite,
               zapravljivost, klientelizem, finančne zlorabe, ki smo jim bili priče, enostavno
               pokrivala z višjimi davki. Ne z ugotavljanjem in odpravljanjem napak, z
               racionalizacijami, sankcioniranjem uradnikov in politikov, ampak z denarjem
               državljanov in uspešnih družb. Morda je bilo pričakovati kaj drugega, vendar tako se
               to kaže. Takoj, ko je prejšnja vlada s svojo večino v državnem zboru zagotovila
               sprejem zakona o dohodnini, se je zgodil nenaden beg tranzicijskega kapitala in
               veliki tranzicijski uspešneži so odnesli veliko denarja na račune v tujino; morda je
               bil tak scenarij z njimi celo dogovorjen. Kar ni dobro za bogate, tudi ne more biti
               za revnejše, kar se je samo malo kasneje potrdilo in s tem pokazalo napake prejšnje
               politike. Ta je medijsko vsiljivo sporočala o davčnih olajšavah za najrevnejše, ne da
               bi jih o tem seznanila, da so na novo obdavčene celo nekatere socialne ali druge
               pomoči, na primer dodatek za veliko družino ali ekoplačila, s čimer je bilo tem
               kategorijam odvzeto več, kot jim je bilo z drugo določbo zakona vrnjeno oziroma
               oproščeno. V zelo slab položaj so bili postavljeni kulturniki, saj so se jim
               izrazito, za skoraj trikrat - vsega 25%, znižali normirani stroški, kulturnice v
               državnem zboru pa nič. Prav tako so se izrazito poslabšali pogoji za proizvajalce
               domače in umetne obrti, pa za dopolnilno delo na kmetijah. Poseglo se je v študentsko
               delo in so se jim poslabšale možnosti. Takoj po volitvah pa so se začeli organizirani
               protesti študentov in športnikov. Stavka športnikov, ki je bila ravno na lansko
               veliko noč v nedeljo, udeležil se jo je tudi Jankovič, je za glavna krivca določila
               ministra dr. Zvera in dr. Bajuka, ki sta prevzela šolski in finančni resor in
               podedovala stanje, ki ni bilo ravno dobro. Nihče pa ob teh protestih ni omenil bivše
               vlade, bivših ministrov, dr. Gabra in dr. Mramorja, ki je sprejemala ta dohodninski
               zakon. Na proteste se nista odzvala, nista prevzela svojega dela odgovornosti za
               slabo zapuščino, vendar je tudi molk lahko zelo zgovoren in verjamem, da so ga
               državljani tudi razumeli. Ta vlada je potem na hitro popravila, kar se je dalo
               popraviti. Takrat, lani decembra, se sicer ni dalo veliko, čeprav so nekateri
               uveljavljeni strokovnjaki predlagali celo zamrznitev Rop Mramorjevega dohodninskega
               zakona. Tudi državni svet je takrat molčal o slabem zakonu, za čuda ni izglasoval
               veta in prav tako niso reagirale sindikalne centrale. Res zanimivo in nelogično ali
               pa tudi ne! Morda je imelo tako ravnanje državnega sveta in sindikalnih central svoj
               smisel, ki sedaj prihaja na dan. Pomenljivo je, da sedaj ob bistveno boljši
               dohodninski in ostali davčni zakonodaji, ki z vrsto olajšav spodbuja razvoj in
               izboljšuje osebni standard, ravnajo povsem drugače. Ne strinjajo se z davčnimi
               reformami, ob tem protestirajo in ravno razglašajo, da se z njimi ni nihče
               pogovarjal, kaj šele uskladil. Iz tega se da sklepati, da je bil lanski davčni paket,
               ki ga je pripravila bivša vlada, verjetno z njimi usklajen in da je nekdo prevzel
               velik del nekritične zaščite bivše vlade in s tem dal tudi tiho soglasje oziroma tiho
               podporo politiki bivše vlade. Morda se bo ob tem postavilo še komu kakšno vprašanje
               in iniciralo še kakšno razmišljanje in raziskovanje, vendar menim, da je nekaj v tej
               dolini Šentlorjanski, v tej dolini slovenski, hudo narobe. Protestira se proti ciljem
               reform, protestira se proti reformnim korakom, ki naj bi prinesel Sloveniji razvojne
               prednosti. Protestira se proti popuščanju davčnega primeža. Ni pa se protestiralo
               proti nebrzdanemu ožemanju državljanov in gospodarstva. Ali je proti sprejetim
               davčnim olajšavam, ki jih je sprejela ta koalicija in ki vsem gospodarskim zavezancem
               in večini posameznikom izboljšujejo davčni položaj, potrebno sprejeti veto in
               protestirati na ulici? Kakšna je vloga zbornic in drugih združenj, ki nekako stojijo
               ob strani in v zadostni meri ne pojasnjujejo, ali so ti ukrepi res tako slabi, kot
               trdijo recimo sindikati, ali pa so ukrepi bolj sproščujoči, pozitivni, razvojni, kot
               trdita vlada in ta koalicija.</p>
               <p>Nekatere stvari lahko ponovim in jih bom ponovil, ker jih opozicijski magistri in
               dr. ekonomije, prava in drugih častivrednih strok in profilov, nočejo oziroma ne
               zmorejo povedati. Očitno to ni v konceptu. Poudaril bom samo nekatere najpomembnejše
               izboljšave, večino teh do lani, ko je bila druga vlada, ni bilo mogoče niti sanjati.
               Pred dnevi smo sprejeli pet davčnih zakonov, ki bistveno izboljšujejo položaj vseh
               davčnih zavezancev, posameznikov in gospodarskih subjektov. Vseh. Nikomur se davčni
               položaj ne bo poslabšal. Gospodarske družbe bodo plačevale za 20% manj davka na plače
               in bodo imele večje možnosti uveljavljanja olajšav na razvojno raziskovalno
               dejavnost, bistveno se znižujejo zamudne obresti, pa še kaj bi se našlo. Mala
               podjetja s prometom do 50 milijonov se bodo lahko odločala ali bodo DDV plačala šele
               ob prejetem plačilu računov ali pa tako, kot sta dala zapisati Rop in Mramor, v 14-ih
               dneh od izdaje računa. To bo marsikateremu omogočilo povsem drugačen nastop na trgu,
               na katerem je zelo prisotna plačilna nedisciplina in na katerem neresni in špekulanti
               uničujejo programe, male podjetnike, zmanjšujejo gospodarsko rast in povečujejo
               pritisk na urade za delo. Tak ukrep je potreben, vendar ni zadosten. Država bo morala
               tudi z drugimi ukrepi napraviti red v poslovnem življenju, bolj nagraditi ali še
               bolje zaščiti uspešne in poštene in kar v največji meri počistiti z zdraharji. Še
               posebej obsežen pa je nabor olajšav, ki jih prinaša novela zakona o dohodnini. Veliko
               teh olajšav bo veljalo za nazaj za leto 2005, za katere bomo davčne formularje dajali
               prihodnje leto. In ni odveč, če nekatere od teh olajšav na kratko osvetlim. V
               dohodninski napovedi ne bo potrebno več napovedovati starševskih dodatkov ob pomoči
               in pomoči ob rojstvu otroka, če so izplačani na podlagi aktov države ali lokalnih
               skupnosti. Dodana je še posebna olajšava za vzdrževanega otroka, ki ima pravico za
               pomoč in strežbo v skladu z določili zakona o pokojninskem in invalidskem
               zavarovanju. Prav tako ne bo več obdavčen dodatek za veliko družino. Dajatev od
               nagrad bodo oproščeni športniki, prav tako ne bo več treba plačati davka od zamudnih
               obresti, če so izplačane na podlagi sodne odločbe. Zelo pomembne so olajšave na
               področju normiranih stroškov za kmetijstvo in dopolnilno dejavnost in za domačo obrt.
               Normirani stroški se bodo dvignili skoraj za 3-krat, iz 25 na 70%, prav tako se bodo
               za 2,1 milijona, to se pravi iz 3,9 na 6 milijona, dvignili tudi prihodki, za katere
               se uporablja obračun normiranih stroškov. Zahvala, ki nam jo je za celoten paket
               davčnih novel poslala obrtna zbornica, je izredno sporočilna in jo bom tudi prebral.
               Naslovljena je na vse koalicijske poslanske skupine in tudi poslance. Piše tako:
               <q>"Spoštovani gospod Jože Tanko! V Obrtni zbornici Slovenije v imenu slovenskih obrtnic
               in obrtnikov, podjetnic in podjetnikov ugotavljamo, da se izpolnjujejo koalicijske
               obljube za hitrejši podjetniški razcvet Slovenije. V imenu naših članic in članov ter
               drugih malih podjetnikov se zahvaljujemo vsem poslancem vaše poslanske skupine, ker
               ste glasovali za predlagane spremembe v paketu davčnih zakonov. Tako ste poslanci
               dokazali, da se strinjate z našimi dolgoletnimi predlogi in zahtevami ter da v
               zakonodajnem telesu na ta način prispevate k večji konkurenčnosti in uspešnosti
               slovenske obrti in malega gospodarstva. Še enkrat hvala za vašo naklonjenost
               obrtništvu in podjetništvu. S spoštovanjem, Miroslav Klun, predsednik Obrtne zbornice
               Slovenije."</q> Pomembne so tudi olajšave na stanovanjskem področju. Po novem se lahko
               uveljavlja 15 letna davčna olajšava v višini 4% davčne osnove za reševanje
               stanovanjskega vprašanja tudi v primeru, če se izvrši plačilo s privarčevanimi
               sredstvi. Do sedaj je bilo možno uveljavljati takšno olajšavo le za leto nakupa,
               torej za tekoče leto. In mislimo, da je ta sprememba zelo dobrodošla. Daljša možnost
               uveljavljanja zmanjšanja davčne osnove je bila dana le tistim, ki so plačevali s
               krediti. Mislim, da je povsem nerazumno, da je bil tako favoriziran kredit, bančni
               vir in tako zapostavljeno varčevanje, od katerega so morali varčevalci plačati še
               kazen oziroma davek od obresti. Neobdavčene bodo po novem tudi obresti na namenska
               vplačila v rezervni sklad, ki so jih po določilih stanovanjskega in obligacijskega
               zakona dolžni plačevati etažni lastniki. Še bi lahko našteval. Gre za zelo pomembne
               izboljšave in olajšave. Rezultati o odmeri dohodnine po novem zakonu bodo vidni zelo
               hitro, še pred lokalnimi volitvami prihodnje leto, na katere opozicija tako veliko
               stavi. Ker naj bi lokalne volitve služile za konsolidacijo predvsem na državnem zboru
               poraženi Liberalni demokraciji, to so sporočila iz Liberalne demokracije, ki so
               naslovljena na javnost, državljani nikakor ne smejo občutiti, da jim je sedanja
               koalicija, ki ta mandat opravlja za državo bistveno bolj naklonjena, kot jim je bila
               prejšnja. Zato je potrebno vsaj tam, kjer državljani niso organizirani, kjer nimajo
               ravno velike možnosti dostopa do medijev, kjer se jih da manipulirati in zapeljati,
               storiti vse, da se uresniči načrtovani scenarij. V tem primeru je nujna uveljavitev
               zakona o dohodnini ne glede na žrtve oziroma prizadete, ne glede na utemeljenost in
               upravičenost. In mislim, da je takšno sledenje političnemu cilju, ki smo mu priča,
               slabo znamenje za državo in pogubno za državljane. Ker sta Liberalna demokracija in
               Socialna demokracija prešibki, da bi v državnem zboru zaustavili pozitivne spremembe,
               je bil potreben veto, se je proti temu opredelil državni svet. Že pred tem smo veliko
               negodovanja slišali na sindikalnem protestu, kar je sicer nerazumljivo z logiko in z
               zdravo pametjo.</p>
               <p>Reforma davčne zakonodaje v tem paketu je tudi dohodnina, ki smo jo sprejeli pred
               dnevi in je del reformske celote, prinaša davčne olajšave gospodarskim družbam in
               državljanom. Vsakemu zavezancu, ki mora oddati davčno napoved, daje možnost, da te
               olajšave uveljavi, in mu daje možnost, da se izboljša položaj. Če plačaš manj davkov,
               imaš več za osebno potrošnjo, imaš višji osebni standard, imaš več za razvoj.
               Nekateri pa v jok in na ulice! In bog jim pomagaj! Ravno tisti, ki doslej niso
               storili prav veliko in za socialno državo, ki so povzročili veliko razslojitev
               družbe, ki so ustvarili peščico nenormalno in večinoma neupravičeno bogatih, ki so
               mižali, ko so se dogajale kraje in izčrpavanje podjetij in ko se je pošiljalo delavce
               na zavod, ali ko so direktorji postajali bogataši, milijarderji, delavci pa siromaki,
               ravno tisti najbolj oporekajo temu zakonu. To so tisti, ki so naredili direktorje za
               lastnike in delavce za najemnike.</p>
               <p>Jaz upam, da bomo danes uspešni in da bomo ta zakon ponovno potrdili. Po mnogih
               letih levih vlad, ki so se deklarire kot socialne, kot vlade, ki skrbijo za
               državljane, imamo pravzaprav šele danes, po več kot desetletju prvič priložnost, da
               potrdimo prvi opaznejši korak v smeri socialne pravičnosti in daljše vzdržnosti. In
               upam, da <q>"breme"</q>, v narekovajih, te težke odločitve ne bo padlo samo na koalicijo. V
               naši stranki, v Slovenski demokratski stranki, bomo ta zakon ponovno potrdili. Hvala
               lepa.</p>
            </sp>
            <sp xml:id="SDZ4-Izredna-13-2005-12-08.sp27">

               <speaker>PREDSEDNIK FRANCE CUKJATI:</speaker>

               <p>Hvala gospodu Tanku. Gospod mag. Anton Rop bo predstavil stališče poslanske skupine
               Liberalnih demokratov Slovenije. Prosim.</p>
            </sp>
            <sp xml:id="SDZ4-Izredna-13-2005-12-08.sp28">

               <speaker>MAG. ANTON ROP:</speaker>

               <p>Hvala, gospod predsednik. Spoštovane poslanke, spoštovani poslanci! Danes ponovno
               razpravljamo o zakonu o spremembah in dopolnitvah zakona o dohodnini. Jaz seveda
               ugotavljam, da očitno ne govorimo samo o tem zakonu in o teh spremembah, ampak da
               nekateri želite govoriti tudi o drugih temah. Škoda, ker bi morda lahko drug drugega
               poslušali, slišali argumente in mogoče tudi kaj izboljšali v nadaljevanju. Jaz
               obžalujem, da se na tako pavšalen način ocenjujejo prejšnji časi in ocenjujejo
               sedanji časi, zlasti pa tudi, da se poskuša zavajati slovensko javnost. Možno, da je
               za vodjo poslanske skupine SDS sprememba davčna, sprememba dohodnine, ki uvede za 35
               milijard nižjo davčno obremenitev za tiste z najnižjimi dohodki, minimalna sprememba,
               da je nepomembna sprememba in da je pesek v oči. Če je tako, gospod Tanko, zakaj
               potem SDS ne predlaga povečanja teh davčnih olajšav. Zakaj potem SDS ne predlaga
               višje davčne razbremenitve? Zakaj SDS danes predlaga povečanje davčne obremenitve
               točno za tiste, ki imajo najnižje ali pa povprečne dohodke v Sloveniji. Seveda tudi
               obžalujem, da tu poslušam o reformi in ogorčenosti nad demonstracijami, nad tistim,
               kar počno socialni partnerji. To je njihova pravica, to je njihova možnost, to so
               počeli tudi v preteklosti in je prav, da to počno, in to počno tudi sedaj in ni prav
               nič nenavadnega. Morda vam bo še nekaj časa uspevalo kazati s prstom na prejšnjo
               vlado in jaz vam želim zelo veliko sreče pri tem, kar naprej še to počnite. Vendar
               prihaja čas, ko se bo ogledalo nastavilo in nastavljalo tudi vam. Vedno bolj pogosto
               se to počne in se tudi bo počelo v prihodnosti. Vedno bolj bo vse odvisno predvsem od
               vas. Vi ste tisti, ki imate parlamentarno večino, vi ste tisti, ki sprejemate
               odločitve, in na koncu boste vi tisti, upam, ki boste tudi prevzeli odgovornost za
               to, kar počnete.</p>
               <p>Torej, danes imamo priložnost za ponoven razmislek, ali so rešitve, ki jih predlaga
               ta vlada, res dobre, primerne za Slovenijo. Nobenega dvoma ni, da so nekatere rešitve
               v predlogu sprememb in dopolnitev dobre in jih praktično vsi tu podpiramo. Govorim
               zlasti o uvedbi cedularne obdavčitve nekaterih prejemkov prebivalstva. Takšne rešitve
               nedvomno poenostavljajo slovenski davčni sistem in ga izboljšujejo, zato vsi
               podpiramo takšne rešitve. To velja tudi za nekatere olajšave, ki se pojavljajo v
               predlogu teh sprememb; niso sporne in jih bomo vedno podprli, javno in pri
               glasovanju. Žal pa so v predlogu sprememb in dopolnitev zakona o dohodnini nekatere
               rešitve, ki so sporne, nekatere rešitve, o katerih vi sami tukaj, predstavnik vlade,
               predstavniki poslanskih skupin vladne koalicije, preprosto sploh ne govorite. Danes
               sploh nismo bili priče enemu argumentu, zakaj so te rešitve dobre, zakaj so te
               rešitve takšne, da jih velja sprejeti, in v čem bodo te rešitve izboljšale življenje
               slovenskih državljank in državljanov. To so rešitve, ki ne dvigujejo konkurenčnosti
               slovenskega davčnega sistema. To so rešitve, ki nikakor ne dvigujejo konkurenčnosti
               slovenskega gospodarstva. To so rešitve, ki nedvomno vpeljujejo neenakost, veliko
               neenakost med davčne zavezance, brez pravih vsebinskih argumentov in razlogov.
               Vsebinski argument in razlog naj bi tu bile demonstracije, naj bi bila prejšnja vlada
               in ne vem kdo še, katera fatamorgana. Seveda je prav, da danes nekaj povemo o teh
               rešitvah, morda tudi o nekaterih, o katerih je bilo manj govora v tem uvodnem
               delu.</p>
               <p>V predlogu sprememb in dopolnitev zakona o dohodnini se prek ceduralne obdavčitve in
               relativno nizke obdavčitve pomembno znižuje stopnja obdavčenja kapitalskih dobičkov,
               pomembno znižuje. Torej obdavčitev tistih, ki takšne dobičke sploh lahko realizirajo,
               obdavčitev najpremožnejših in najbogatejših državljanov in državljank Slovenije. Za
               te, ki imajo velike prihranke, po nekaterih ocenah jih je med 5 do maksimalno 10
               tisoč, se ta obdavčitev znižuje na 20, 15, 10, 5% in po določenem času tudi na 0%.
               Obdavčitve, torej to ni nobenega dvoma, s tem se strinjam, bodo torej za te
               najpremožnejše in najbogatejše bistveno bolj ugodne, ko so do sedaj. To je dejstvo,
               to je odločitev te vlade in samo po sebi to ni nič narobe. To ni nič narobe in proti
               temu nismo eksplicitno popolnoma nič nastopali, proti tej rešitvi kot rešitvi sami po
               sebi. Problem je pa seveda kontekst in problem je primerljivost teh obdavčitev. Če
               primerjamo te obdavčitve, torej obdavčitve najbogatejših, tistih, ki imajo največje
               premoženje, z drugimi državami - to si lahko pogledate v Poročevalcu - vsi ste ga
               dobili, potem boste videli, da vlada, da koalicija, da vi, ki boste danes to
               izglasovali, predlagate, da imamo v Sloveniji eno bolj ugodnih obdavčitev za bogate.
               Eno bolj ugodnih. Če pogledamo primerljive rešitve, potem boste videli, da je ta
               obdavčitev v Avstriji 25%, da je ta obdavčitev na Finskem 28%, da je na Švedskem 30%,
               pri nas je 20, 15, 10, 5 oziroma 0%. Torej nedvomno velja, da s temi spremembami
               znižujete davčne obremenitve tistih, ki so premožni, ki so najbogatejši, ki lahko
               svoje prihranke nalagajo ne samo v bančni sistem, ampak tudi v kapitalske naložbe na
               trgu vrednostih papirjev. Smo pa s temi spremembami, ki smo jim priča danes, hkrati
               tudi priča povečanju davčne obremenitve. S predlogom teh sprememb zakona o dohodnini
               se vpeljuje obdavčitev obresti na depozite za vse državljanke in državljane Republike
               Slovenije. Ob tem, ko se tistim, ki so v tej družbi najbogatejši, znižujejo davki, se
               za vse ostale davčna obremenitev povečuje. S temi spremembami se ukinja 300 tisoč
               tolarjev obresti kot meja, pod katero se ne plačuje dohodnina. Ob tem torej, ko se za
               najbogatejše v Sloveniji uvaja obdavčitev, ki je med bolj ugodnimi v Evropi, pa
               hkrati obdavčuje, in to na novo in dodatno, več kot milijon slovenskih
               davkoplačevalcu. Za najbogatejše bomo imeli bolj ugodno rešitev, kot je v Evropi, za
               najrevnejše in tiste s povprečnimi dohodki pa med manj ugodnimi v Evropi. Torej
               postajamo zanimiva država. Neke vrste davčna oaza za bogate in za revne, za te pa je
               treba dvigniti davke in jih dodatno obremeniti. Torej za več kot milijon tistih, ki
               imajo povprečne dohodke. Takšnih rešitev glede obdavčitve obresti ne poznajo v nam
               primerljivih državah, ne v Avstriji, ne v Nemčiji in ne v Belgiji. Povsod imajo meje,
               povsod in v večini evropskih držav poskušajo, in tudi to storijo, razbremeniti tiste,
               ki imajo povprečne in podpovprečne dohodke. Minister za finance nam je danes tukaj
               razložil, da vendarle ni tako hudo. To je bil edini argument, ki smo ga danes
               slišali, zakaj se te obdavčuje dodatno. Pravi, da v letu 2006, in je to celo dvakrat
               ponovil, v letu 2006 se jih še ne bo obdavčilo, šele leta 2007 in šele leta 2008 se
               jih bo polno obdavčilo. To seveda ni noben argument, celo nasprotno. Po uvedbi evra,
               jaz upam seveda bistveno trdih javnofinančnih omejitev, bomo dodatno povečali
               obdavčitev tistih s povprečnimi in podpovprečnimi dohodki. Ne nazadnje naj opozorim
               na študijo, na katero sem že opozarjal, o posledicah tovrstne obdavčitve obresti, ki
               opozarja in govori o tem, da lahko takšna obdavčitev vpliva tudi na konkurenčnost
               slovenskega bančnega sistema, na konkurenčnost slovenskih bank. Dejstvo je, da se na
               ta način efektivna obrestna mera znižuje, normalno, če obrestno mero dvigujete. To so
               rešitve, ki so slabe, ki niso dobre, ki niso razvojne, to so rešitve, ki jih lahko
               danes skupaj zavrnemo, če je za to ustrezna pripravljenost. In ne nazadnje, pri
               spremembah, ki smo jim danes priča, se uvaja, smo priča tudi posebni, specialni
               obravnavi tistih, ki so prejeli obveznice iz denacionalizacije. Torej, v skladu s
               predlogom zakona se obresti na te obveznice posebej in na poseben način izločajo iz
               obdavčitve. Samo za tiste, ki so ali bodo prejeli za 200 milijard slovenskih tolarjev
               obveznic, samo za tiste, ki imajo te obveznice obrestovane po 6% obrestni meri, samo
               za tiste, katerih cena obveznic na trgu vrednostnih papirjev je 107, torej cena
               obveznic iz naslova denacionalizacije na trgu vrednostnih papirjev je 107, kar
               pomeni, da so te obveznice že same po sebi dobre, likvidne, da je možno z njimi
               trgovati in da je možno te obveznice kadarkoli zamenjati za gotovino. Torej, so več
               kot enake gotovini. Z drugimi besedami to pomeni, da nekdo, ki ima na primer milijon
               evrov obveznic, in takih ni tako zelo malo, lahko če v tem trenutku proda te
               obveznice, dobi na ta milijon še 70.000 evrov. Gre za ugodne obveznice, gre za
               obveznice, ki jih je določil zakon o denacionalizaciji, gre za obveznice, katerih
               donosnost je bila določena v tem državnem zboru in so dobre. Kljub temu vlada za
               njih, za to skupino predlaga posebne olajšave, brez razlage, brez argumentov, brez
               kakršnegakoli razvojnega smisla. samo za njih je predvidela subvencijo, to se da
               izračunati do konca do sprejetja okoli teh obveznic okoli 20 milijard, samo njim se
               daje 20 milijard, ne delavcem, ne kmetom, ne mladim družinam, ne vsem ostalim v tej
               državi. Vsi ti ostali bodo morali plačevati davke na vse obresti.</p>
               <p>Ali je to za to, kot pravi gospod Tanko, ker te državljanke in ti državljani, vsi ti
               ostali, več kot milijon jih je, niso dobro organizirani? Ali ste se torej zato
               odločili, da boste pa te posebej obdavčili? Nekaterih skupin ne, te skupine pa
               nedvomno. Pravzaprav je vlada s tem, ko z zakonom o dohodnini dejansko spreminja
               zakon o denacionalizaciji, posegla na področje, ki je popolnoma drugo. In jaz sam
               predlagam vladi, če meni, da zakon o denacionalizaciji ni bil dober, ni dober, da ga
               je treba popraviti, da pride z zakonom o denacionalizaciji v državni zbor in predvidi
               za tiste, ki so upravičenci iz naslova denacionalizacije, nove ugodnosti,
               transparentno, pred celotno slovensko javnostjo, tako da bomo vsi vedeli, za kaj gre
               in kaj želi vlada s tem doseči.</p>
               <p>Spoštovane poslanke in poslanci! Predlagane spremembe in dopolnitve zakona o
               dohodnini v delu, na katerega opozarjamo, v ničemer ne povečujejo davčne
               konkurenčnosti v Sloveniji. Vpeljujejo nelogične davčne neenakosti in favorizirajo
               samo določene, najbogatejše skupine slovenskih davkoplačevalcev. Povečujejo in na
               novo vpeljujejo davčno obremenitev za več kot milijon slovenskih davkoplačevalcev. In
               kot sem rekel, razbremenjujejo samo najbogatejše in obdavčujejo vse ostale. To so
               rešitve, o kakršnih prej, kot je rekel gospod Tanko, pod prejšnjimi vladami ni bilo
               mogoče niti sanjati. Takšnih rešitev seveda v poslanskem klubu ne moremo podpreti in
               jih ne bomo podprli.</p>
            </sp>
            <sp xml:id="SDZ4-Izredna-13-2005-12-08.sp29">

               <speaker>PREDSEDNIK FRANCE CUKJATI:</speaker>

               <p>Hvala gospodu Ropu. Sledi razprava poslank in poslancev. Besedo ima gospod Janko
               Veber. Izvolite.</p>
            </sp>
            <sp xml:id="SDZ4-Izredna-13-2005-12-08.sp30">

               <speaker>JANKO VEBER:</speaker>

               <p>Hvala za besedo. Lep pozdrav vsem! Zakon o dohodnini je zagotovo eden od pomembnejših
               zakonov, saj se neposredno dotika slehernega posameznika, ne nazadnje pa je tudi
               preslikava ali pa usmeritev, ki naj bi jo Slovenija imela predvsem v evropskem
               prostoru, v krogu najrazvitejših evropskih držav, torej Evropske unije, kamor je
               Slovenija uspešno vstopila, in ne nazadnje tudi preslikava njeno razmišljanje v
               primerjavi z ostalimi svetovnimi trendi in razmerami v državah. Za Slovenijo je v tem
               evropskem in svetovnem pogledu zelo pomembno dejstvo, da je med manjšimi državami, da
               pa zato mora biti toliko bolj fleksibilna, toliko bolj prilagodljiva in nekako
               hitrejša, če lahko temu tako rečem, kot je to možnost pri nekaterih večjih državah.
               Hitrejša predvsem pri tem, da se omogoča vzpostaviti mehanizem za ustvarjalnost
               mladih, ustvarjalnost, ki omogoča vlaganje v raziskave in razvoj, in predvsem, kar
               naj bi omogočalo ne nazadnje boljšo konkurenčnost tudi gospodarskih družb, predvsem
               pa tudi zmanjševanje nepotrebnih administrativnih ovir pri tem.</p>
               <p>Pristop, ki je bil ubran pri zakonu o dohodnini, da poskuša reševati predvsem
               nekatere ozke interese znotraj same države po posameznih družbenih skupinah in da
               zanemarja ta izjemno pomemben položaj Slovenije v Evropski uniji, kaže na to, da
               pravzaprav predlagatelji niso bili dovolj široki pri svojem razmišljanju in te
               razlike, ki bodo zagotovo sledile, med bogatejšimi in med vsemi ostalimi niso dober
               napotek za razmišljanje mladih, za ustvarjanje številnih delovnih mest in tudi za
               izjemno veliko zavzemanje za čim boljše doseganje rezultatov na teh delovnih mestih,
               saj bo ogroženost posameznika bistveno večja, kot je bila očitno kadarkoli do sedaj.
               Ta ogroženost pa ni nikoli okolje, ki bi spodbujalo nekoga k razmišljanju in k
               razvoju. Tako te razlike, ki nastajajo s tem zakonom o dohodnini, so zagotovo eden od
               ključnih razlogov, da tudi sam ne bom podprl teh sprememb zakona. Konkretni ukrepi,
               ki smo jih poskušali uveljaviti in sem jih tudi zagovarjal v postopku sprejemanja
               tega zakona, so bili v nekaterem delu tudi usmerjeni v to, da se nekatere družbene
               skupine razbremenijo, vendar sem pri tem poskušal vedno iskati rešitve, in tudi
               ostali kolegi, da te razbremenitve prinesejo skozi večjo učinkovitost teh družbenih
               skupin tudi ugodnejše posledice za sam proračun oziroma za javne finance. Zato sem
               nasprotoval temu, da se posega na kapitalski trg na način, ki ni evropsko primerljiv.
               Ta evropska neprimerljivost se odraža zagotovo v tem, da nekdo, ki je dobil obveznice
               iz naslova denacionalizacije, pravzaprav lahko mirno spremlja, kaj se dogaja v
               Sloveniji, kaj se dogaja na svetu in ga prihodnost niti ne skrbi, saj ima zagotovljen
               donos, oprošča se ga potem še obresti pri tem donosu oziroma obdavčitve obresti
               zaradi tega donosa in če narediš tukaj primerjavo z ostalimi državami, če narediš
               primerjavo z ostalimi, ki poskušajo skozi kapitalski trg izboljšati svoj položaj je
               to ena od ključnih neenakosti, ki posega tudi na sam kapitalski trg, ker v Sloveniji
               postaja zaradi tega kapitalski trg manj zanimiv ali pa celo pride lahko do nekaterih
               anomalij, ki jih ta kapitalski trg lahko spravi v zelo neprimerljiv položaj z
               ostalimi državami. Nerazumno se mi zdi predvsem to, da se pri tem kapitalskem trgu
               pravzaprav nekako tudi onemogoča predvsem mlade, da z ukrepi, ki jih imajo na
               razpolago, rešujejo aktivno svoje želje. Če upoštevamo, da se za kapital po tem
               zakonu štejejo nepremičnine in vrednostni papirji in deleži v gospodarskih družbah,
               zadrugah in drugih oblikah organiziranja, lahko zelo hitro ugotovimo, da je zelo malo
               mladih, ki lahko kupijo nepremičnino in imajo to nepremičnino 20 let v lasti in šele
               po 20-ih letih, ko je ta obremenitev najnižja, jo lahko na kapitalskem trgu unovčijo.
               Tisti, ki imajo denar, lahko počakajo 20 let, tisti ki želijo oplemenititi nek majhen
               vložek v sprejemljivem roku, pa do tega ne bodo nikoli prišli oziroma če pridejo,
               bodo vmes kar lepo obdavčeni. Ta neprimerljivost z Evropo se kaže v tem, da na tem
               kapitalskem trgu oziroma pri kapitalu se vendarle v Evropi ne razmišlja o tem, da je
               ta špekulativni rok 20 let, ampak da je ta špekulativni rok 1 leto, mi smo celo
               predlagali pet let, da vendarle nekako poskušamo mogoče v tem obdobju osvojiti vse
               zakonitosti, ki na teh trgih veljajo in s tem preprečiti špekulacije. Daljši rok od
               petih let je za nas nesprejemljiv. To smo v naših dopolnilih tudi zelo jasno
               poskušali predstaviti, zapisati, vendar žal to ni bilo uveljavljeno. Vendar ponovno
               poudarjam, največja pomanjkljivost tega bo ravno pri tistih, ki so mogoče rešili
               prvič stanovanjski problem, poskušajo to nepremičnino prodati, da dobijo dvosobno
               stanovanje, in če se bo prodalo prej kot v dvajsetih letih, bo obdavčitev te prodaje
               bistveno večja, kot je recimo v drugih evropskih državah. Rešitve, ki smo jih
               predlagali, so se nanašale tudi na to, da bi stimulirali predvsem tiste, ki prvič
               rešujejo svoj stanovanjski problem. Žal tudi to ni bilo sprejeto smo poskušali
               izboljšati tudi sicer olajšave, ki jih zakon predvideva za reševalce, torej za tiste,
               ki rešujejo stanovanjski problem. Želeli smo povečati odstotek, in sicer iz 2% na 4%
               davčne osnove za tiste, ki rešujejo stanovanjski problem. In predvsem se nam zdi, da
               je zelo pomembno, da ravno na stanovanjskem področju iščemo ustrezne rešitve, ki
               pomenijo nek hitrejši zagon zaradi tega, ker ima gradnja stanovanj izredno pozitivne
               učinke tako na gospodarsko rast, tako na socialno varnost in ne nazadnje tudi na
               večje prihodke v proračun, kajti dinamika izgradnje stanovanj zaposluje in omogoča
               delo tako podjetnikom, obrtnikom, večjim gospodarskim družbam itn. S tem, ko bi to
               olajšavo sicer nekoliko povečali, bi zagotovo prihodek v proračun bil bistveno večji.
               In to je bil ves čas pristop pri naših dopolnilih, kajti tudi zmanjšanje obdavčitve,
               ne nazadnje tudi rekreacijskega dodatka, se nam zdi izjemno pomembno zaradi tega, ker
               če se nekdo zaradi tega odloči, da bo poskušal aktivneje preživljati svoj prosti čas,
               počitnice itn., in če s tem razbremenimo zdravstveno blagajno, če s tem zmanjšamo
               čakalne vrste, smo zopet postorili zelo veliko za naše javne finance. Žal vsemu temu
               ta zakon ne sledi, zato ga tudi v tej priložnosti, ko je doživel veto, ne bom podprl
               in si želim bistveno kvalitetnejših rešitev na področju dohodnine, kot so zapisane ta
               hip v tem zakonu.</p>
            </sp>
            <sp xml:id="SDZ4-Izredna-13-2005-12-08.sp31">

               <speaker>PREDSEDNIK FRANCE CUKJATI:</speaker>

               <p>Hvala gospodu Vebru. Gospod Sok, izvolite, imate besedo.</p>
            </sp>
            <sp xml:id="SDZ4-Izredna-13-2005-12-08.sp32">

               <speaker>ALOJZ SOK:</speaker>

               <p>Hvala lepa za besedo. Spoštovani predsedujoči, spoštovani gospod minister s
               sodelavci in vsi prisotni! Jaz se bom zaradi kratko odmerjenega časa opredelil samo
               do teh treh točk, ki jih je navedel predstavnik državnega sveta. V bistvu pa sem to,
               kar je on povedal, tukaj že slišal ob nastopu Liberalne demokracije in v bistvu bi
               rekel, da je uporabil celo enake besede, enake stavčne konstrukcije. Medtem ko na eni
               strani od gospodarske zbornice oziroma obrtne zbornice Republike Slovenije dobivamo v
               državni zbor zahvalo za ta paket davčnih sprememb, in to zahvalo je podpisal gospod
               Kljun, ne bi rekel, da nek uradnik na desnem politične polu, ampak on je kandidiral
               na listi Združene liste, pa dobivamo s strani državnega sveta na ta zakon veto. To je
               res čudna logika in čudna je ta država. V glavnem ste našteli tri točke, zaradi
               katerih ste se odločili za veto.</p>
               <p>Kot prvo pravite, 43. člen zakona, kjer ni zagotovljen enakopraven položaj pri
               študentih. Pravite, da je delo za študenta potrebno za preživetje, da lahko študirajo
               in da so z davčnega vidika ne enako obravnavani. Jaz mislim, da je minister za
               finance to zadevo dokaj natančno obrazložil in to, kar trdite vi, seveda ni res.
               Študentje so do 1.2 milijona, se pravi 100 tisoč na mesec, neobdavčeni. Ali vi kot
               predstavnik državnega sveta veste koliko delavcev v tej državi prejema manj kot 100
               tisoč plače neto na mesec. Vi pravite, da jih je treba obravnavati na takšen način,
               da bomo še bolj stimulirali študentsko delo in na takšen način dejansko odžirali
               delovna mesta tistim, ki nimajo dela in podaljševali študij, ki pa je že itak v tej
               državi nenormalno dolg. To je potem vaš prispevek v tem reformnem smislu, kar je
               potrebno v tej državi spremeniti. Res, žalostno, da to slišimo od državnega sveta.</p>
               <p>V drugi točki ponavljate isto, češ, da so iz obdavčitve izvzete oziroma, da so
               obdavčene obresti, kar tudi ni res. Naslednje leto je do 300 tisoč tolarjev obresti
               na leto neobdavčenih, potem v letu 2007 se ta znesek zmanjša na 150 tisoč. Ali res
               mislite, da 1 milijon Slovencev, to, kar govori vodja poslanske skupine gospod Rop,
               da 1 milijon Slovencev premore na bankah več kot 7 milijonov sredstev, da lahko potem
               odpišejo te obresti letno. Če to mislite, potem vam povem, da živite v veliki zmoti,
               kajti vlada, ki jo je vodila Liberalna demokracija, ni omogočala, da bi delavci s
               plačami, kakršne imajo, lahko karkoli privarčevali, tudi kmetje in upokojenci ne.
               Zakon o pokojninah je bil eden od zakonov, ki smo ga morali najprej popraviti, da smo
               nekako popravili to, kar je prejšnja vladna koalicija sprejela kot svoj prvi velik
               dosežek na tem področju.</p>
               <p>Kot tretje, govorite o obveznicah iz denacionalizacije. Kot predstavnik državnega
               sveta ste tukaj izjavili, da bo država tem podarila 12 milijard obresti na leto.
               Gospod Rop je to povišal na 20 milijard. Jaz bi predlagal, da se dogovorite, da bomo
               vedeli, o kakšnem znesku govorimo in kako to izračunavate. Tudi tukaj ni res, da bi
               ta zakon bil tako koncepiran, kot je predstavljen. Gre za to, da je 50% teh obresti
               obdavčenih, četudi po mnenju mnogih v tem državnem zboru tudi to ni logično, ampak to
               je nastalo kot nek kompromisni predlog na zahtevo opozicijskih poslancev na samem
               odboru in je bil tudi tam s konsenzom ta popravek v zakonu sprejet. Če zakona ne
               potrdimo, pa je obveznica obdavčena z 0. To je bilo sprejeto maja leta 2004. In tudi
               zakon o denacionalizaciji tako pravi, danes pa nas gospod Rop vabi, da naj ponovno
               predlagamo spremembo zakona o denacionalizaciji. Saj to je dejansko norčevanje iz
               tega, da se več kot, ne vem, 12, 13 let v tej državi obravnava to denacionalizacijsko
               vprašanje. In še danes ni popolnoma rešeno. Rešitev bi seveda bila, če bi vlade, ki
               so jih vodili predstavniki oziroma politiki iz LDS-a, že davno vrnile premoženje. To
               bi bila edina logična rešitev, vse drugo je čista demagogija.</p>
               <p>Da zaključim. Denacionalizacije ne bi bilo, če ne bi bilo nacionalizacije. To sem že
               večkrat ponovil. Nekoč je minister Capuder povedal eno od resnic, ki sem si jo zelo
               dobro zapomnil. Takole je rekel: Komunistična oblast po II. svetovni vojni je 20 let
               uporabljala tisto, kar je po vojni zaplenila, potem je še 20 let vladala na podlagi
               tistega, kar so si v tujini sposodili. Ko je enega in drugega zmanjkalo, pa so
               sestopili z oblasti, da bi se potem ponovno z vstopom vrnili. To je pa danes dolg
               preteklosti, ki ga morajo te generacije, ki za to niso nič krive, dejansko nositi na
               svojih bremenih.</p>
               <p>V poslanski skupini, in tudi sam, bomo zakon še enkrat podprli. Obžalujemo, da je
               državni svet na takšen način nas pospremil z vetom na ta zakon. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp33">

               <speaker>PREDSEDNIK FRANCE CUKJATI:</speaker>

               <p>Hvala gospodu Soku. Gospa Breda Pečan. <stage>(Je ni.)</stage> Gospod Vili Rezman imate besedo.
               ...niste na. Gospod Cvikl opozarjam, če boste zlorabili poslovnik, vam bom takoj vzel
               besedo. Izvolite, proceduralni predlog.</p>
            </sp>
            <sp xml:id="SDZ4-Izredna-13-2005-12-08.sp34">

               <speaker>MAG. MILAN M. CVIKL:</speaker>

               <p>Hvala lepa, gospod predsednik. Jaz bi predlagal proceduralno, ker je gospod Sok
               povedal nekaj kar ni resnica...</p>
            </sp>
            <sp xml:id="SDZ4-Izredna-13-2005-12-08.sp35">

               <speaker>PREDSEDNIK FRANCE CUKJATI:</speaker>

               <p>Gospod Cvikl, jemljem vam besedo, kajti proceduralni predlog se ve, kakšen je lahko.
               Gospod Vili Rezman, izvolite.</p>
            </sp>
            <sp xml:id="SDZ4-Izredna-13-2005-12-08.sp36">

               <speaker>VILI REZMAN:</speaker>

               <p>Hvala lepa. Bom zelo na kratko, da ne bi kolegu Žnidaršiču časa preveč zapravil. Rad
               bi rekel tole. Nekatere stvari so bile tudi med koalicijskimi partnerji v
               dohodninskem zakonu priznane kot takšne, ki niso najboljše.</p>
               <p>Zaradi tega smo se tudi dogovorili, da bomo vložili nek amandma, ki bi naj to
               popravil, vendar smo bili pri tem postopkovno, ne vsebinsko, nespretni in je to
               zavoljo tega padlo. Tudi zaradi tega napovedujemo, da bomo pripravili, upam, da
               skupaj, predlog za spremembo zakona.</p>
               <p>Kar zadeva študente, pa velja tudi z naše strani študentom več naklonjenosti, kot je
               običajno najti tu v dvorani, in sicer tako dolgo, dokler ne bomo znali urediti tega,
               česar zdaj z našim proračunom ne urejamo - boljše subvencije za prehrano, boljše
               subvencije za prevoz, več študentskih domov, boljše štipendije. Tako dolgo, dokler
               jim mi tega ne bomo omogočili, bodo pač žal morali sami skrbeti zase tudi s
               študentskim delom.</p>
            </sp>
            <sp xml:id="SDZ4-Izredna-13-2005-12-08.sp37">

               <speaker>PREDSEDNIK FRANCE CUKJATI:</speaker>

               <p>Hvala gospodu Rezmanu. Gospod Jožef Horvat, izvolite.</p>
            </sp>
            <sp xml:id="SDZ4-Izredna-13-2005-12-08.sp38">

               <speaker>JOŽEF HORVAT:</speaker>

               <p>Hvala lepa, gospod predsednik, za besedo. Vsem še enkrat lep pozdrav! Spoštovani
               predstavnik državnega sveta, gospod Rado Krpač, je v svojem nastopu povedal naslednje
               <stage>(berem magnetogram)</stage>: <q>"Z novelo zakona se s 54. in 57. členom ukinja 300 tisoč
               tolarjev obresti pod tisto mejo, pod katero se ne plačuje dohodnine. S tem se ne samo
               znižuje davčna konkurenca Slovenije, ampak dopušča, da bodo tako mali, brezposelni
               delavci in upokojenci, študenti in dijaki, kot veliki varčevalci plačali davek na
               obresti ne glede na višino sredstev na varčevalnem računu. Varčujejo torej skrbni,
               pošteni, slabše situirani državljani socialno šibkejših in občutljivejših družbenih
               skupin, ki varčujejo, na primer, za olje ali morebiti celo za svoj pogreb."</q> Jaz
               spoštujem mnenje vsakega državljana, ampak gotovo je pa dobro - in to res predlagam,
               da si morda še enkrat preberemo, kaj pravzaprav ta novela zakona o dohodnini prinaša
               glede obdavčevanja obresti. V zakonu o spremembah in dopolnitvah zakona o dohodnini
               je določeno, da bo za obdavčitev obresti iz hranilnih vlog v letu 2006 in 2007
               veljala prehodna rešitev, in sicer, v letu 2006 so obresti do zneska 300 tisoč
               tolarjev na letni osnovi oproščene plačila dohodnine, v letu 2007 pa do višine 150
               tisoč tolarjev; stopnja davka pa je v teh letih enaka in je 15%. Koliko pa je,
               spoštovani gospod Krpač, 300 tisoč tolarjev obresti? Kakšna mora biti glavnica? Zakon
               o dohodnini je gotovo zakon, ko bi morali tudi v državnem zboru na teh klopeh
               verjetno poleg gradiva dobiti dodatne svinčnike in kalkulatorje. Če želim v 12
               mesecih dobiti 300 tisoč tolarjev obresti, moram, recimo takole, na palec, ne po
               konformni stopnji, po navadnem procentnem izračunu, imeti 5 milijonov depozita, če je
               obrestna mera 6% ali pa če je manjša, 6 ali 7 milijonov. Če povežem to z vašo izjavo,
               pomeni, da socialno občutljive in šibkejše družbene skupine pri nas, ki so torej
               tepene s to novelo zakona, imajo na računu od 5 milijonov naprej. Prosim, ne se
               norčevati iz res socialno šibkih skupin. Kar zadeva študentsko delo, danes je bilo to
               že omenjeno, plafon za študentsko delo, plafon zaslužka je milijon 600 tisoč
               tolarjev. Koliko pa je to? Ali veste, kakšna je povprečna plača Murinega delavca,
               proizvodnega delavca, osnovna plača? Je pod minimalno plačo, minimalna plača je pa
               122.600 mesečno bruto. Se pravi, da Murin proizvodni delavec z dodatkom za delovno
               dobo zasluži, vam povem, milijon 500, milijon 600, se pravi, na ravni tega študenta.
               In takšnih delavcev v Muri je 30%, zaposluje pa še vedno in Mura še vedno živi, hvala
               bogu, in zaposluje 4500 ljudi. Jaz sem za to, da so študentje dobro situirani, ampak
               prva naloga študentov pa je, da študirajo in tu je ravno naš velik problem. Hvala
               lepa.</p>
            </sp>
            <sp xml:id="SDZ4-Izredna-13-2005-12-08.sp39">

               <speaker>PREDSEDNIK FRANCE CUKJATI:</speaker>

               <p>Hvala gospodu Horvatu. Gospod Bojan Kontič izvolite.</p>
            </sp>
            <sp xml:id="SDZ4-Izredna-13-2005-12-08.sp40">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani minister s sodelavkami in sodelavcem,
               kolegice in kolegi! Najprej naj izrazim svoje nestrinjanje s tem, da nekoga, ki
               kandidira na listi ene izmed političnih strank, kasneje označimo za nekoga, ki nima
               pravice več razmišljati s svojo glavo in je za vedno zapisan tako, kot je velevalo
               takrat, ko je kandidiral na posamezni listi. To verjetno lahko izjavi samo nekdo, ki
               ima zelo slabe izkušnje znotraj svoje stranke, kjer ni dovoljeno razmišljati s svojo
               glavo in sprejemati svoje odločitve, pa bom o tem nekoliko kasneje govoril, ko bom
               razlagal, zakaj bom podprl oziroma podprl veto in glasoval proti temu predlaganemu
               zakonu. Bili smo deležni tudi poučevanja zgodovine oziroma analize zgodovine, ampak
               to se pogosto dogaja takrat, ko so rešitve nekako zamegljene, se vračamo nazaj in
               iščemo vzroke za nesoglasja v preteklosti in tudi sistem, ki je bil do lega 1990,
               označujemo kot izrazito slab. Tudi tisti, ki so ali pa ste v bivšem sistemu
               doštudirali in danes sedite v tem parlamentu z izobrazbo, pridobljeno v času
               socializma. Pozdravljam dejansko odločitev državnega sveta, da se je odločil za veto
               pri tem zakonu in nam dejansko dal možnost, da razmislimo in tehtamo pri tem zakonu
               ponovno o slabih in dobrih rešitvah. Kot ni mogoče reči, da so vse predlagane rešitve
               slabe, seveda tudi ni možno reči, da so vse predlagane rešitve dobre. In ko to
               tehtamo, vsaj pri meni osebno in kot sem seznanjen tudi v poslanski skupini Socialnih
               demokratov, so ponovno pretehtali argumenti, ki kažejo na to, da je ta zakon slab in
               da ga je vredno zavrniti. In pri tem se ne gre izgovarjati na državni svet. Državni
               svet je svojo možnost izkoristil in je predlagal veto. Koalicija v državnem zboru,
               tako je v parlamentarnih demokracijah, vlada mora imeti večino v parlamentu, in to je
               46 poslancev in več. In če ta večina v parlamentu je, se sicer nekoliko zavleče
               sprejem zakona, je pa zakon vsekakor sprejet tudi v tako imenovani četrti obravnavi,
               kot se to dogaja danes. Tudi stvari okrog bonitet, ki se s tem zakonom urejajo, in so
               bili pomisleki, da bi mogoče pa le bilo vredno ta zakon podpreti tudi zaradi tega,
               ker poskrbi za poslance in ostale, ki imajo telefon, ki imajo parkirišče, ki imajo
               vse te zadeve, da bi tudi zaradi tega bilo dobro ta zakon sprejeti. Ta argument ne
               odtehta ostalih slabosti, ki so v zakonu zapisane. Ena izmed pomembnih je obdavčitev
               obresti. O tem sta na zasedanju državnega zbora, ko smo ta zakon sprejemali, veliko
               govorila kolega Veber in kolega Cvikl, pa vendar argumenti, ne argumenti LDS-a, ne
               argumenti Socialnih demokratov niso bili dovolj tehtni za koalicijski valjar, ki
               vedno znova valja, povozi vse, ne glede na to, kakšen je vsebinski predlog, pomembno
               je, kdo je pod ta predlog podpisan. In ko sem govoril, da se zadeve spreminjajo, sem
               mislil in se bom sedaj navezal na amandma, ki sem ga kar nekajkrat v zgodovini tega
               parlamenta prejšnje sestave in sedanje vložil v proceduro, ko smo obravnavali zakon o
               dohodnini. To je obdavčenje nadomestila, ki ga prejemajo delovni invalidi za čas, ko
               dejansko niso zaposleni in so na zavodu za pokojninsko in invalidsko zavarovanje. V
               preteklosti je bilo tako, da so delodajalci plačevali akontacijo dohodnine, torej
               obračunali in plačevali za tisti del časa, ki ga je delovni invalid preživel na
               delovnem mestu, zavod za pokojninsko in invalidsko zavarovanje pa tega ni počel. Po
               informacijah, ki jih imam, so z navodili v letošnjem letu pričeli obračunavati
               akontacijo dohodnine, vendar je pri tem potrebno opozoriti, da je potrebno to
               dohodnino oziroma dohodnino od nadomestila obračunavati tako, da se najprej to neto
               nadomestilo spremeni v bruto in potem obračunavajo zadeve, nikakor pa na način, da se
               ta del nadomestila, ki so ga delovni invalidi prejemali oziroma ga prejemajo za čas,
               ko so na zavodu za pokojninsko in invalidsko zavarovanje, da se od tega nadomestila
               obračunava dohodnina. To pomeni, da se jim nadomestilo zmanjša, nekaterim celo za 2
               do 3 nadomestila, ko na koncu leta obračunajo dohodnino. To pa seveda ni pošteno in
               bi bilo prav, da bi to v zakonu uredili. Pa tudi za to niste imeli posluha v tem
               mandatu, ko ste v vladni koaliciji. V prejšnjem mandatu, ko ste bili v opoziciji, ste
               moj amandma oziroma amandma poslancev, ki smo bili podpisani pod njega, podprli in
               zavrnili oziroma zavračali potem vladni amandma, ki je uredil to tako, kot je v
               zakonu zapisano. Torej v tem primeru, pri tem sprejemanju zakona pa ste si premislili
               in podprli stališče, da se to ne uredi s to spremembo zakona, kljub temu, da je bilo
               to na začetku mandata tudi napovedano in da sta tej rešitvi v prejšnjem sklicu
               državnega zbora nekako pritrjevala oba pristojna ministra za to področje, tako mag.
               Drobnič kot dr. Bajuk. Ostalo je isto in to je še en tehten razlog za to, da danes
               pritisnem na tipko proti, ko bomo odločali o tem zakonu. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp41">

               <speaker>PREDSEDNIK FRANCE CUKJATI:</speaker>

               <p>Hvala lepa gospodu Kontiču. Besedo ima Srečko Hvauc. Izvolite.</p>
            </sp>
            <sp xml:id="SDZ4-Izredna-13-2005-12-08.sp42">

               <speaker>SREČKO HVAUC:</speaker>

               <p>Hvala lepa.</p>
            </sp>
            <sp xml:id="SDZ4-Izredna-13-2005-12-08.sp43">

               <speaker>PREDSEDNIK FRANCE CUKJATI:</speaker>

               <p>Gospod Hvauc, izvolite, potem vam bom dal besedo za repliko.</p>
            </sp>
            <sp xml:id="SDZ4-Izredna-13-2005-12-08.sp44">

               <speaker>SREČKO HVAUC:</speaker>

               <p>Hvala, še enkrat. V obrazložitvi predlagatelja so bili omenjeni tudi študentje kot
               razlog ene skupine, ki se ji poslabšuje položaj zaradi tega zakona o dohodnini. Jaz
               bi se najprej vprašal, zakaj so študentje v preteklih letih morali študirati na tak
               način, da so si zagotovili nek standard, da so delali prek študentskega servisa,
               zakaj starši teh študentov niso, ki so v veliki večini delavci, niso bili toliko
               premožni, da bi lahko normalno financirali študij svojih otrok. To je vprašanje. Mi
               se lotevamo teh stvari na malo drugačen način. Mi želimo, da bi se ustvarili takšni
               pogoji v družbi in v gospodarstvu, da bi vsi ustvarili več, da bi se dvignil
               standard, da bodo študentje potem lahko študirali, da bodo starši lahko preživljali
               svoje otroke. Bistvo tega je, da študentje v tistem času, ko so zreli za to,
               študirajo in da čim prej dokončajo študij, ter da se takoj vrnejo v gospodarstvo
               oziroma v družbo, ne vrnejo, ampak začnejo aktivno delati in potem tudi sami začno
               ustvarjati. Jaz pri teh spremembah, ki se nanašajo na študentsko delo, ne vidim
               nobenih posebnih težav. Najprej gre za eno zelo majhno skupino študentov in dijakov,
               zelo majhno, procent, dva procenta mogoče. Drugo, kar je, študentje naj takrat, ko je
               čas za to, študirajo, ne pa da se študij, ki je še vedno na račun države, vleče v
               nedogled, po drugi strani pa s tem, ko delajo prek študentskega servisa, prek
               katerega je delo bistveno manj obdavčeno kot pri delavcih, na nek način zmanjšajo
               možnost, da bi se delavci zaposlovali. Zato se mi zdi, da je odpor nekaterih
               študentov bistveno bolj odpor ene ozke skupine, ki si je znotraj tega sistema
               poiskala en ugoden privilegiran položaj.</p>
               <p>Ne nazadnje študenti, ki so stari 28 let, mislim, da niso nek reprezentativen
               vzorec, ampak so dejansko študenti, ki so mogoče v življenju že kaj zamudili. Zaradi
               tega se mi zdi, da je treba ta zakon ponovno podpreti, in sam bom to tudi storil.
               Hvala.</p>
            </sp>
            <sp xml:id="SDZ4-Izredna-13-2005-12-08.sp45">

               <speaker>PREDSEDNIK FRANCE CUKJATI:</speaker>

               <p>Hvala gospodu Hvaucu. Gospod Cvikl, izvolite.</p>
            </sp>
            <sp xml:id="SDZ4-Izredna-13-2005-12-08.sp46">

               <speaker>MAG. MILAN M. CVIKL:</speaker>

               <p>Hvala lepa. Gospod Kontič me je omenil, zato sem zahteval repliko. Hvala, ker sem jo
               dobil, čeprav bi jo moral dobiti takoj.</p>
               <p>Kar želim povedati gospodu Kontiču in tudi ostalim, je predvsem to, da smo
               predlagali amandmaje zato, da bi z njimi skušali slab zakon popraviti. Ta zakon je
               namreč pri vprašanju obdavčitve obresti šel v popolnoma napačno smer, v popolnoma
               drugo smer, kot je bila sprejeta s tako imenovanim Mramorjevim zakonom. Maja leta
               2004 je državni zbor sprejel zakon, s katerim bi vsi v Sloveniji na prvih 300 tisoč
               tolarjev ne plačali nič obresti, potem pa začeli plačevati obresti. Gospod Sok je
               povedal napačno. Tudi denacionalizacijski upravičenci bi prvih 300 tisoč tolarjev
               bili oproščeni, potem pa bi plačevali vse, 20%, 50%, odvisno od stopnje na obresti,
               ki jih dobijo, tako kot to plačujejo najbogatejši, ki recimo niso denacionalizacijski
               upravičenci. V tem smislu je vlada gospoda Janše in gospoda Bajuka šla to zavestno
               popravljati. Sicer ne vem, glede na to, kar sem gospoda Janšo spraševal, ali je on
               točno to vedel, predpostavljam tudi zato, da je sedaj zato imenovan gospod Šircelj za
               državnega sekretarja, da bo malo tudi mogoče predsednik vlade vedel, kaj se točno v
               davčni zakonodaji spreminja. Ampak poanta je zelo enostavna: davčna zakonodaja,
               dohodninski zakon je razslojil Slovenijo, zato ker bo vsem jemal, srednjemu sloju,
               upokojencem, vsem, ki varčujejo, vsak peti tolar obresti bo šel za potrebe države,
               tudi za vse neumnosti, ki jih država počenja, medtem ko bo ena posebna skupina, ki je
               bila z Mramorjevim zakonom obdavčena tako kot vsi ostali, iz tega izločena. Zato
               menim, da je državni svet zelo korektno pripravil veto, in verjamem, da je to resno
               politično vprašanje, ne samo zaradi študentov, ampak zato, ker ustvarjamo drugačno
               družbo - družbo, kjer naj imajo blaginjo samo nekateri, najbogatejši. Hvala lepa.
           </p>
            </sp>
            <sp xml:id="SDZ4-Izredna-13-2005-12-08.sp47">

               <speaker>PREDSEDNIK FRANCE CUKJATI:</speaker>

               <p>Hvala gospodu Cviklu. Gospod Bogdan Barovič. <stage>(Ga ni.)</stage> Franc Horvat. <stage>(Ga ni.)</stage> Gospod
               Milenko Ziherl, imate besedo.</p>
            </sp>
            <sp xml:id="SDZ4-Izredna-13-2005-12-08.sp48">

               <speaker>MILENKO ZIHERL:</speaker>

               <p>Hvala za besedo, gospod predsednik. Lep pozdrav vsem prisotnim! Sam mislim, da je
               treba zakon ponovno podpreti, kajti vsi dosedanji dogodki kažejo na to. V mislih imam
               predvsem ugoden odziv pri obrtni zbornici Slovenije, ker smo s tem zakonom olajšali
               delovanje slovenskih obrtnikov, predvsem mislim na predstavnike umetne obrti, ki se
               ukvarja s kulturno dediščino.</p>
               <p>Spregovoril bi še o študentskem delu. Izračunal sem, če bi veljala enaka zakonitost
               za študente kot za nas poslance, da smejo ob svojem osnovnem delu, to je študiju in
               aktivnostih na univerzi, opravljati še 20% pridobitnih dejavnosti, bi to zneslo 36 ur
               na mesec oziroma 40 ur na mesec, kar v bistvu zadošča do 100.000 plačila, ki je zdaj
               izvzeto iz dohodnine. Kakor hitro pa prekoračijo to število ur, pa niso več
               študentje, ampak so že zaposleni oziroma so študentje ob delu.</p>
               <p>Rad bi še opozoril na status denacionalizacijskih upravičencev. Opozoril bi na to,
               da niso postali prostovoljni delničarji SOD-a, ampak so bili v to prisiljeni, da so
               pri tem doživljali 50 in več let osebne travme, težke življenjske izkušnje. Na
               primeru znanega kranjskega podjetnika, ki mu je bila storjena tudi ta krivica, pa
               lahko samo sklepam in naredim nek verjetnosti izračun, koliko je zgubilo slovensko
               gospodarstvo, ko je ob nacionalizaciji prišlo njegovo podjetje oziroma podjetje
               njegove družine v negospodarne roke, kjer se je vrednost podjetja, vrednost produktov
               izgubljala iz dneva v dan, iz leta v leto, sam podjetnik je bil pregnan v Anglijo,
               potem ko je prestal zaporno kazen. Vitalen, kot je bil, je tudi tam uspel, naredil
               doktorat in se je potem vrnil v Slovenijo. 50 let izgubljenega časa oziroma možnosti,
               da bi nekdo uspešno doma deloval.</p>
               <p>Zato mislim, da je potrebno zakon še enkrat podpreti. Ni mi pa čisto jasno, kje so
               bili vzgibi, da je državni svet izglasoval veto. Morda preprosto zaradi tega, ker že
               dlje časa niso bili omenjeni in so hoteli postati vidni, drugega vzroka sam ne vidim.
               Hvala lepa.</p>
            </sp>
            <sp xml:id="SDZ4-Izredna-13-2005-12-08.sp49">

               <speaker>PREDSEDNIK FRANCE CUKJATI:</speaker>

               <p>Hvala gospodu Ziherlu. Gospod Kristjan Janc, izvolite.</p>
            </sp>
            <sp xml:id="SDZ4-Izredna-13-2005-12-08.sp50">

               <speaker>KRISTJAN JANC:</speaker>

               <p>Hvala lepa, spoštovani predsednik. Ministra ni, predstavnik državnega sveta,
               kolegice in kolegi! O tem zakonu smo v tem državnem zboru precej razpravljali, tudi
               pozicija in opozicija sta veliko povedali dobrega in slabega. Je pomembna zadeva,
               pomemben zakon, ki se dotakne vsakega izmed nas, vsakega državljana Republike
               Slovenije. Državni svet je to pravico izkoristil, v svoji razpravi ugotovil in po
               glasovanju ugotovil in dal veto temu zakonu in prišel s svojimi argumenti, ki jih je
               sam dal. To je njegova pravica, ki jo je izkoristil in to nič takšnega ni, konec
               koncev je to čisto njegovo poslanstvo, ki ga tudi upravlja kot državni svet. Jaz ne
               trdim, da je ta zakon idealen, idealnega ne bomo nikoli skupaj spravili, da bi bil
               vsakemu sloju prebivalstva, vsakemu posamezniku dobro pisan na kožo. To preprosto ne
               gre, se ne da, kaj takšnega narediti pri najboljši volji, bi rekel, tudi v državnem
               zboru, pa verjetno tudi na vladi ne. Vračanje v neko preteklost, v zgodovino, po moje
               tudi ni produktivno. Bolje je pogledati naprej, kaj ta zakon prinaša boljšega od
               starega zakona, to pa trdim, da zagotovo prinaša več boljšega, pozitivnega za naše
               državljane kot stari zakon, ki je bil, žal, priznamo ali ne, zelo slab, zelo
               netransparenten in tudi zelo, bi rekel, napisan po neki zmoti, da tako rečem. Ta
               zakon bom tudi sam še enkrat ponovno potrdil, kljub vsem tem pomislekom, ki jih ima
               tudi opozicija, ki tudi na nek držijo in pijejo vodo v nekaterih pogledih. Jaz bi
               vendarle si morda v prihodnosti, ker smo v enem letu okoli, morda želel več tega
               medsebojnega konstruktivnega sodelovanja v dobrobit čim boljšega zakona. Ne nazadnje
               vedno biti samo na strani, da to vedno, kar vlada predlaga, optimalno morda tudi ni.
               Morda tudi ta glas, ki ga imajo nekateri posamezniki na tem področju poskušati vnesti
               v še boljšo zakonodajo. In to bi bilo modro, pozitivno delo tega parlamenta in vlade
               in konec koncev delamo za državljane takšne in drugačne, za vse državljane.</p>
               <p>Ko govorimo o študentskih delih in tako naprej, veste, o tem smo tudi že govorili
               precej. Ta instrument študentskega dela se v Sloveniji močno zlorablja. Definitivno.
               Danes delajo predvsem tisti, ki nimajo s študenterijo nobene zveze in veliko delajo v
               storitvenih dejavnostih na take ali drugačne napotnice, in to je dobesedno nelojalna
               konkurenca tistim, ki so redno zaposleni v takšni ali drugačnih branžah. To je en
               velik problem. Če bi to bilo izključno za študente, ki so res študentje, bi ta
               problem bil imaginaren. To pa ni in zaradi tega se izkorišča posebej v gostinstvu,
               trgovini, turizmu izjemno izjemno veliko. Danes obstajajo takšni ali drugačni lokali,
               ki nimajo niti zaposlenega več, ampak samo študentske napotnice, zato se mi zdi v
               primerjavi s tistimi v delovnem razmerju, nelojalna konkurenca in tu neke stvari
               omejiti, se mi zdi pametno in smiselno in za potrebe tega dela. Čeprav o študentih,
               kot sem rekel, vse dobro in korektno. Upam, da bo ta zakon dobil 46 glasov in da bo
               stopil v veljavo in upanju v bodočih zakonih, da bomo imeli tudi več medsebojnega
               sodelovanja na točkah, ki bodo še bolje prispevali k pripravi vseh zakonov, ki jih bo
               sprejemal ta državni zbor. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp51">

               <speaker>PREDSEDNIK FRANCE CUKJATI:</speaker>

               <p>Hvala gospodu Jancu. Vrste poslancev, ki so na seznamu ne vidim. Žnidaršič,
               Presečnik, Dobrajc, Kovačič, Kangler. Je kdo tu? <stage>(Ne.)</stage> Besedo ima gospod mag. Milan
               M. Cvikl. Izvolite.</p>
            </sp>
            <sp xml:id="SDZ4-Izredna-13-2005-12-08.sp52">

               <speaker>MAG. MILAN M. CVIKL:</speaker>

               <p>Hvala lepa, gospod predsednik. Mislim, da je bilo uvodoma povedano vse, kar je
               pomembno pri tem zakonu, vendar je sedaj osnovno vprašanje, ali je vlada sposobna
               narediti tisto, kar bi bilo najboljša naslednja poteza. In to je, da predlaga
               vladajoči koaliciji, da se zakon danes ne potrdi in da vlada zakon popravi, dopolni
               in uvede tiste spremembe v zakon, ki so korektne. Nekako je pravzaprav žalostno to,
               da smo leto po tem, ko sta gospod Janša in gospod Bajuk trdila, da bosta pripravila
               korektne spremembe dohodninske zakonodaje, na nek način v istem položaju. Državni
               svet pravi, da je ta zakon za referendum. Res je. Če s tem zakonom po nepotrebnem, za
               razliko od vseh evropskih držav, obdavčujemo vse Slovenke in Slovence pri plačevanju
               davka na obresti, in bo to povzročilo precej prelivov tudi v sosednje države, kjer
               zaradi posebnega statusa, ki so si ga izborili, ne poročajo o teh obrestih, potem je
               to nedvomno zakon, o katerem velja povprašati Slovenke in Slovence. Verjamem, da
               podobno, kot so študentje, ki se čutijo predvsem zaradi neizpolnjenega dogovora z
               ministrom za finance in vlado prevarani in so zato tudi 26. demonstrirali, da je
               veliko tistih, ki menijo, da davčna zakonodaja gospoda Janše in gospoda Bajuka, kot
               je predlagana z zakonom o dohodnini, ni pravi način urejanja razmerij v Sloveniji.
               Gre preprosto za to, da naj vsakdo, glede na načelo pravičnosti, plačuje v skladu s
               svojo ekonomsko močjo in zato ni prav izločati tiste, ki imajo največ, ko se
               obdavčuje vse. In to je ključna pripomba k temu zakonu. Mi smo v deveturni razpravi
               na odboru za finance in monetarno politiko predlagali amandmaje, ki bi ta problem
               rešili. Sam nisem mogel verjeti, ko sem vprašal ministra za finance: <q>"Ali ste se
               zmotili v tem členu ali res mislite popolnoma ukiniti davčni odtegljaj z obresti?"</q>
               Odgovor je bil: <q>"Da, to bomo naredili ..."</q>, zaradi teh in teh razlogov. Baje ni
               mogoče drugače obračunavati oziroma izračunavati davčnih napovedi. To preprosto ni
               res. Nemčija, Belgija, vrsta držav ve, kako se to naredi. Zelo enostavno se to
               naredi. Preprosto se določi finančni instrument, za katerega to velja in potem lahko
               tudi minister, vlada, kdorkoli to naredi. Ne pa iz strahu, da ne bo mogoče
               obdavčevati obresti, preprosto reči, da vsi morajo plačati. Ampak jaz mislim, da ni
               zgodba v tehniki, zgodba je v filozofiji vladanja. Ker v filozofiji vladanja vlade,
               ki jo sedaj imamo, je, da je treba nekomu dati, preko Mercatorja, preko razbremenitve
               denacionalizacijskih obresti, preko posebnega položaja in statusa najbogatejšim na
               kapitalskem trgu. In ker se seveda nekomu daje, je potrebno vzeti. In jemlje se s tem
               zakonom vsem Slovenkam in Slovencem, vsakemu se bo vzel vsak peti tolar od obresti.</p>
               <p>In samo to še, ker pravite nekateri, da boste zakon popravljali. Ljudje, ki imajo
               danes letne, dvoletne depozite, se odločajo danes za leto, dve naprej in seveda danes
               boste s tem zakonom povedali, da naj tega ne delajo več, naj nimajo letnih,
               dvoletnih, triletnih depozitov, ker jim boste seveda vsak večji tolar vzeli, zato
               predlagam, da zakon zavrnete, vlada pa naj narediti to, kar pravi že celo leto,
               pripravlja korekten zakon o dohodnini. Čas je, da vlada začne vladati. Hvala.</p>
            </sp>
            <sp xml:id="SDZ4-Izredna-13-2005-12-08.sp53">

               <speaker>PREDSEDNIK FRANCE CUKJATI:</speaker>

               <p>Hvala gospodu Cviklu. Besedo ima gospod Starman. Izvolite.</p>
            </sp>
            <sp xml:id="SDZ4-Izredna-13-2005-12-08.sp54">

               <speaker>BOJAN STARMAN:</speaker>

               <p>Hvala lepa, gospod predsednik. Spoštovani! Še enkrat bi poudaril, da ne bi rad
               prisostvoval oziroma podprl tega, kar nekateri predlagajo, da tega zakona ne bi
               ponovno potrdili. Ne bi rad prikrajšal ogromnega števila davkoplačevalcev za vse
               ugodnosti, ki sledijo iz tega zakona, iz zakona, ki smo ga že sprejeli in upam, da ga
               bomo še potrdili. Skoraj ni kategorije, kjer se ne bi izboljšalo stanje, pravičnejše
               obdavčevanje tudi kapitalskih dohodkov na cedularen način od prejšnjega, ko je bilo
               različno za različne dohodninske razrede.</p>
               <p>Ne bom našteval vseh kategorij, vseh zadev, vendar se mi zdi pripravljenosti vlade
               in vseh skupaj, ki se trudimo, da bi zmanjšali davčna bremena naših davkoplačevalcev,
               ki so tukaj zajeta, da je dejansko to maksimalna možna razdolžitev, zato mislim, da
               je prav, da to zadevo seveda podpremo. Največje stvari so tukaj povezane s
               povečanimi, s spremenjenimi davčnimi osnovami, ki se lahko s tem zakonom uveljavljajo
               in verjetno veljajo tudi vse te stvari za nazaj in ne bi rad bil soudeležen pri tem,
               da bi prikrajšal za te pozitivne premike, ki jih ta zakon prinaša, večino, skoraj
               praktično vse davkoplačevalce v Sloveniji, zato bom ta zakon seveda ponovno podrl in
               upam tudi na tej strani obresti verjetno bi bilo potrebno to korigirati, da se nek
               prag vseeno določi, vendar za to je še čas, da se ta zadeva tudi odrealizira oziroma
               se pride do spremembe zakona. Podpiram 100% ta zakon in vesel sem, da je bila vlada
               pripravljena toliko poseči v svojo proračunsko blagajno in zmanjšati bremena vseh
               davkoplačevalcev v Sloveniji. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp55">

               <speaker>PREDSEDNIK FRANCE CUKJATI:</speaker>

               <p>Hvala gospodu Starmanu. Besedo ima gospod Lahovnik. Izvolite.</p>
            </sp>
            <sp xml:id="SDZ4-Izredna-13-2005-12-08.sp56">

               <speaker>DR. MATEJ LAHOVNIK:</speaker>

               <p>Hvala lepa. Osebno ocenjujem, da je bil veto državnega sveta povsem opravičen, zakon
               je slab, strokovno pomanjkljiv in tisto, kar je najhujše, zakon je nepravičen, ne
               enak do vseh državljanov. Od leta 2008 dalje bodo vsi državljani plačevali na vsak
               tolar pri varčevalnih obresti 20% davek, edina izjema so imetniki
               denacionalizacijskih obveznic in te obveznice imajo nadpovprečne donose, 6% donosnost
               letno, medtem ko bodo vsi ostali državljani, ki bodo - recimo, vzemite primer mlade
               družine, ki bo varčevala za stanovanje, bo imela 3 do 4% donos in bo plačevala ta
               davek. Soočala se bo celo lahko z negativnimi obrestmi zaradi visoke inflacije. Po
               drugi strani imate pa neko kategorijo državljanov, ki jim velikodušno podarjate
               nekaj. In to podarjate, to darilo dajete najpremožnejšim, kar je seveda povsem
               nelogično, povsem nesmiselno in neenako do vseh državljanov. Osebno seveda tega
               zakona nikakor ne morem podpreti, ker je nepravičen. In še enkrat poudarjam, tokrat
               je bil veto državnega sveta povsem na mestu in bi bil čas, da se vsi skupaj zamislimo
               nad tem, kaj počnemo. Hvala.</p>
            </sp>
            <sp xml:id="SDZ4-Izredna-13-2005-12-08.sp57">

               <speaker>PREDSEDNIK FRANCE CUKJATI:</speaker>

               <p>Hvala gospodu Lahovniku. Besedo ima gospod Bajc. Izvolite.</p>
            </sp>
            <sp xml:id="SDZ4-Izredna-13-2005-12-08.sp58">

               <speaker>JOSIP BAJC:</speaker>

               <p>Hvala, gospod predsednik. Že uvodoma, ko sem predstavljal stališče Slovenske ljudske
               stranke, sem ugotavljal, da mogoče zakon - ali pa bom rekel, ko poslušam danes
               razpravo - na katerem od področij ni najbolj optimalen. Noben zakon, tako kot so
               nekateri moji predhodniki rekli, ne more biti optimalen za vse, pa vendar. Ko
               poslušam razprave in pravijo, ja, zakaj pa ne bi potrdili veta državnega sveta,
               zavrnili zakon, vlada naj pripravi nov zakon - nismo januarja meseca, danes je,
               mislim, da praznik in smo 8. decembra. In ko razmišljam, ali potrditi ali ne,
               ugotavljam, da je bistveno več dobrih rešitev v tem zakonu za državljane te države,
               katerih predstavniki smo v tem državnem zboru, in da je treba veto zavrniti. In tako
               kot sem tudi v uvodu predstavil stališče Slovenske ljudske stranke, verjetno bo zakon
               doživel tudi v prihodnje - upam pa, da ne že naslednje leto ali pa da ga bo treba
               tako kot veljavnega v enem letu dvakrat popravljati - določene izboljšave na
               nekaterih področjih. Kot rečeno, v interesu tistih, ki so bistveno bolj številni in
               ki jih ta zakon neposredno prizadeva, čeprav tehnično tudi nekatera področja
               verjetno, ker bo treba marsikaj na podlagi tega zakona pripraviti, da bo sledilo
               prihodnjemu letu, bo zelo težko, bom podprl sklep matičnega delovnega telesa. Še
               enkrat ponovim, v pričakovanju, da bomo v prihodnje tudi na drugih področjih skupaj
               iskali rešitve. Anahronizem današnje razprave je pa naslednje - in nas čaka tudi
               verjetno kar nekaj dela na spremembi zakona o državnem svetu ali pa poslovnika
               državnega zbora, ko obravnava veto. Danes govorimo o vsem, zelo malo pa govorimo o
               samem vetu. Kaj pa lahko naredimo? Na koncu lahko glasujemo samo za ali proti. In
               lahko utemeljujemo, da so neke rešitve dobre, druge so slabe, vendar lahko naredimo
               samo to dvoje. Se pravi, tudi na tem področju nas čaka sprememba zakonodaje oziroma
               poslovnika o delu državnega zbora. Če bi bilo to možno, mislim, da bi morda tudi
               vlada ali pa strokovne službe vlade, ko so prečesale in ko so nas poslušale in dolge,
               dolge ure tudi pozno v noč, ugotovile, da morda je pa kakšna rešitev, ki ni
               najboljša, ali pa, bi se lahko izboljšala. Vendar te možnosti v tem trenutku nima. In
               zaradi tega v interesu tistih, ki dobijo več iz tega zakona, kot tisti, ki dobijo
               manj, bom podprl sklep matičnega delovnega telesa. Hvala, predsednik.</p>
            </sp>
            <sp xml:id="SDZ4-Izredna-13-2005-12-08.sp59">

               <speaker>PREDSEDNIK FRANCE CUKJATI:</speaker>

               <p>Hvala gospodu Bajcu. Gospod Potrč, imate besedo.</p>
            </sp>
            <sp xml:id="SDZ4-Izredna-13-2005-12-08.sp60">

               <speaker>MIRAN POTRČ:</speaker>

               <p>Hvala lepa. Poskušal sem skrbno spremljati razpravo, da bi ugotovil, ali je kaj
               racionalnih razlogov za to, da bi morda korigiral svoje stališče, pa sem po razpravi
               ugotovil, da jih je zelo malo. Če očitate nam, ki smo zagovarjali veto in izjavili,
               da tudi tokrat ne bomo podprli zakona, da nismo govorili o vsebini, potem moram reči,
               da to velja v enaki meri ali pa mnogo bolj za tiste, ki ste govorili, da je treba
               zakon podpreti. Zakaj? Nekateri ste se spraševali, zakaj je sploh dan veto. Tisti, ki
               je prebral stališče državnega sveta, ve, zakaj je veto dan. Lahko je po njegovem
               prepričanju napačen, ampak reči, da ne ve, zakaj je dan, pa res ne more. Tisti, ki
               ste govorili o tem, da se nam je zahvalila obrtna zbornica. Ja, tudi meni so pisali,
               vsem nam. Hvala jim, da so se zahvalili, samo ne zaradi zakona o dohodnini.
               Preberite. Mi smo v tistem času sprejemali pet zakonov in tudi naša poslanska skupina
               je mnoge, med njimi tudi zakon, ki je izboljševal pogoje za obrtnike na račun
               plačevanja davka na obračunano, ne pa na plačano realizacijo, podprl. To je dobra
               rešitev. Podprli smo, da se je zmanjšal davek na izplačane plače. Mi smo imeli sicer
               drug koncept, ampak vlada ima pač tega. Vlada enostavno misli, da davek na izplačane
               plače je treba najbolj zmanjševati podjetjem na visoke plače, mi smo pa rekli, da je
               bil uveljavljen zaradi koncepta, pomagati delovnointenzivnim panogam, pa ni bilo
               sprejeto. Ampak zaradi tega nismo zakona zavrnili. Zato seveda na tej točki govoriti,
               da ni, ne vemo, zakaj je bil kdo prijazen do zakonodaje, zakaj pa ne, je čisto
               sprenevedanje. Govoriti o tem, da sindikati ne smejo na cesto. Poslušajte, gospodje,
               to enostavno je slika bolj tistih, ki to govorite, kot slika tistih, ki so bili. Jaz
               in mnogi moji kolegi smo bili tudi med temi, ki so bili na protestnem shodu. Zakaj?
               Ne kot poslanci, ker se nismo kazali niti v sliki niti dajali izjave. Bili smo kot
               državljani, ker smo prepričani, da sindikat takšno pravico ima in ker smo prepričani,
               da je sodelovanje vlade s socialnimi partnerji za dobro reform nujno potrebno. Ker ne
               govorimo mi, govorijo sociologi, ekonomisti in drugi, da se brez soglasja večine
               ljudi tako težak zalogaj ne da opraviti. In zdaj očitati, da nekdo želi opozoriti, da
               doslej tega sodelovanja ni bilo, je zelo, zelo žalostna zgodba. In tistega, ki na to
               opozarja, pravi, da dela slabo za državo in pogubno za državljane. Gospodje, v
               opoziciji tega na žalost ali pa na srečo ne moremo delati. To lahko delate vi, ki ste
               v koaliciji, s sprejemanjem odločitev in z vašo večino. Premislite, ali kdaj morda
               res ravnate slabo za državo in pogubno za državljane in da bi bilo vredno kakšnemu
               opozorilu, ki ga daje kdorkoli drug iz vaših vrst, prisluhniti ali je pa treba samo z
               glasovanji in večino sprejeti vse, karkoli si zamislite.</p>
               <p>In zadnje. Jaz sem že opozoril, da je zadnje poročilo nadzornega odbora slovenske
               odškodninske družbe iz oktobra 2005 opozorilo, kaj se nam bo dogajalo zaradi
               obveznosti, ki jih imamo do odškodnin na podlagi denacionalizacije. Prišli bomo v grd
               minus in že prihajamo in treba bo uporabiti davke državljank in državljanov, da bi to
               obveznost države pokrili. Zdaj dodatno še oproščamo obresti, če tega ne bi storili,
               bi vsaj zmanjšali to obveznost, zdaj jo bomo brez potrebe iz čiste neenakosti pred
               državljani...</p>
            </sp>
            <sp xml:id="SDZ4-Izredna-13-2005-12-08.sp61">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Gospoda Jelinčiča ni. Besedo ima gospod Rop. Izvolite.</p>
            </sp>
            <sp xml:id="SDZ4-Izredna-13-2005-12-08.sp62">

               <speaker>MAG. ANTON ROP:</speaker>

               <p>Gospod predsednik, najlepša hvala. Spoštovane poslanke, poslanci, gospod minister!
               Danes smo bili priča zanimivi diskusiji. O marsičem se je govorilo, sem pa sam slišal
               zelo malo argumentov s strani pozicijskih poslancev, ki podpirajo sedanjo vlado o
               argumentih zakaj se je ta vladajoča koalicija, ta vlada, zakaj ste se vi odločili, da
               te rešitve na teh področjih, ki so nedvomno sporna, ki so v nebo vpijoča, ne
               podprete. Pravzaprav vse drugo smo slišali, samo ne argumentov, zakaj to podpirate,
               ne argumenta za to, zakaj podpirate, da se ukine meja 300.000 tolarjev, ne argumentov
               za to, zakaj je potrebno imeti poseben tretma v primeru tistih, ki so lastniki
               denacionalizacijskih obveznic. Občutek je, da argumenti niso pomembni, da je pomembno
               to, da imate ustrezno večino, da boste s to ustrezno večino slabe rešitve podprli
               brez premisleka in brez razmisleka. Včasih se zdi, da gre tudi za nerazumevanje,
               zlasti na nekaterih področjih, o tem smo danes govorili, in še enkrat poudarjam, ker
               ste tukaj nekateri govorili, res je, v letu 2006 ne bo obdavčitve obresti, v letu
               2008 pa se bodo v polni meri uveljavile. Če dajete olajšavo tem, predlagam, da
               naredite razmislek in takšne olajšave daste tudi študentom, kmetom, upokojencem, vsem
               slovenskim državljanom. Veseli me tudi, da je nedvomno, da ste nekatere poslanske
               skupine tudi znotraj pozicije ugotovile, da so rešitve slabe in da imate velike
               probleme, da jih boste podprli. Torej, naj poudarim, mi podpiramo..</p>
            </sp>
            <sp xml:id="SDZ4-Izredna-13-2005-12-08.sp63">

               <speaker>PREDSEDNIK FRANCE CUKJATI:</speaker>

               <p>Gospod Rop, čas. Hvala lepa gospodu Ropu. Besedo ima še vlada. Izvolite, gospod
               minister.</p>
            </sp>
            <sp xml:id="SDZ4-Izredna-13-2005-12-08.sp64">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Spoštovani! Vsaka razprava o davčnem postopku ali pa o
               davkih, v kateremkoli parlamentu na svetu je predmet velikih razprav, velikih razlik
               in je popolnoma razumljivo, da nimamo vsi enakih pogledov, kako določena vprašanja
               širiti. Jaz bi se rad samo osredotočil na dve vprašanji, ki sta bil tukaj
               izpostavljeni.</p>
               <p>Kar se tiče obdavčitev študentskega dela, mislim, da je bilo že preveč razprav in da
               je jasno, kakšno je naše stališče glede tega.</p>
               <p>Kar se tiče obdavčitev obresti. Trenutno veljavni zakon je uvedel zelo visoko
               progresivnost pri obdavčitvi vseh prihodkov. Istočasno, ko smo sprejemali v tej hiši
               ta zakon in se je uveljavilo načelo univerzalnosti prihodka, torej vsi prihodki
               bodisi od dela katerekoli dejavnosti ali tudi pasivni prihodki so bili obdavčeni po
               isti progresivni lestvici. Kaj predlaga, kaj je osnova predloga tega zakona, ki je
               danes predmet ponovne razprave? Da se pasivni prihodki izločijo iz tega in da se
               obdavčijo po proporcionalni lestvici samo kot odgovor, in to je ključnega pomena, kot
               odgovor na neizogibno dejstvo, da živimo ne samo v globaliziranem svetu, ampak da
               dejansko Slovenija spada v eden konkreten prostor, v katerem velja prost pretok ljudi
               in kapitala. Kaj pa to pomeni? Da, če ..<stage>/Nerazumljivo./</stage>.. sosednjih državah, ko
               dejansko imamo obdavčitev za obresti na 15%, potem je katerakoli druga odločba z naše
               strani odprto povabilo, da bodo sredstva varčevanja Slovenk in Slovencev, naših
               državljank in državljanov, dejansko romala v tujino. Ne glede na to, kakšna načela
               imamo, ali se strinjajo s progresivnostjo ali bi radi videli večjo ali pa drugačno,
               mislim, da pa v enem se pa lahko vsi strinjamo, in to je, da moramo ustvariti takšne
               pogoje, da bo varčevanje naših lastnih ljudi ostalo v našem lastnem sistemu, ne pa,
               da jih bomo na podlagi davčne zakonodaje vabili, da vlagajo drugam. To je ključni
               argument. Lahko imamo drugačne poglede in očitno obstajajo različni pogledi, ali naj
               bo to iks procentov ali pa večje ali pa manjše. Obstajajo tudi drugačni pogledi, ali
               je potrebno in nujno, da se obdrži določena olajšava. Tudi o tem, mislim, da imamo
               lahko vsi drugačne poglede. Je pa ena stvar, o kateri ne moremo imeti nobenega
               drugačnega pogleda. Odločitev, da se vzdrži tekom leta 2006 enaka odločba, kot je do
               sedaj veljavna, in to je, 300.000 olajšave na obresti bo veljala do 31.12.2006. Potem
               se bo znižala na polovico. Polovica tega, 150.000, je pa zelo podobna, če vzamemo
               realno vrednost, temu, kar so bili pogoji, ki so prevladovali takrat, ko je ta
               državni zbor ta zakon sprejel. Maja meseca in prej, ko se je ta zakon pisal in se je
               vključila olajšava za 300.000, so bile obrestne mere vsaj za 60% višje, kot pa so
               sedaj. Ko je državni zbor Republike Slovenije sprejel ta zakon 300.000 danes, je
               morda bilo tam nekje okoli 200 ali morda še malo več. Govorim o stvareh, ki se ne
               bodo zgodile jutri, se ne bodo zgodile 1.1.2006, ampak se bodo začele šele odvijati
               1.1.2007 in potem pa 1.1.2008 naj bi pa izginile. Zakaj naj bi izginile? Spoštovani!
               Argument je strokovne narave, in to je posledica načela, da davčna zakonodaja ne bi
               smela ustvarjati posebnih pogojev in privilegirati določene načine naložb. In
               vprašanje, na katerega mora ta državni zbor tudi odgovoriti: Ali je državni zbor
               pripravljen, da se še vedno ustvarjajo boljši pogoji za banke napram drugih načinov
               varčevanja? To je legitimno vprašanje. In vem in se zavedam, da je zelo mogoče, da bo
               prišlo do kakšne spremembe pred koncem leta 2006 in da bomo lahko morda uveljavili
               to, kar imajo tudi res v nekaterih državah, da neka minimalna olajšava obstaja tudi
               za bančne depozite. V redu. Ampak tega ne potrebujemo danes. Zavrnitev tega zakona
               ali veto ne ustvari nobenega novega pogoja, kar se tiče leta 2006, je samo otežiti
               delovanje te države, ker bomo imeli težave, kar se tiče sprejemanja proračuna in
               izvedbo proračuna. Če državni zbor to hoče, tudi tako se lahko odloči.</p>
               <p>Sedaj pa še nekaj o 50% obdavčitvi obresti obveznic od odškodnin glede
               denacionalizacije. Načelo, da ti prihodki niso obdavčeni, ni zraslo ali ni nastalo s
               predlogom vlade Republike Slovenije, sedanjega predloga. To načelo je bilo vključeno
               v zakon o denacionalizaciji. Poglejte to zanimivost, to sem že omenil, a vendar je
               morda potrebno, da ponovim, zato bom tudi ponovil. 151. člen zakona o dohodnini je
               odpisal to načelo v zakonu o denacionalizaciji. Zakaj? Ker ga je prevedel in ga
               vnesel v šesti odstavek 20. člena sedaj veljavnega zakona o dohodnini. Torej načelo,
               da se ti prihodki, ne, ki prihajajo od denacionalizacije, ne obdavčijo, ima svoj vir,
               in to je v zakonu o denacionalizaciji. In to načelo je bilo v tem državnem zboru
               prevedeno v šesti odstavek 20. člena sedaj veljavnega zakona. Kaj pa piše tam? Piše
               da, v 6. členu, da se dohodnina ne plača od vrnitve premoženja in odškodnine, prejete
               v skladu z zakonom, ki ureja denacionalizacijo. To je načelo, zakonsko načelo,
               uvedeno v zakonu, ki je bil sprejet v tem državnem zboru maja leta 2004, z drugačno
               večino kot danes. Tukaj nastane pa legitimno vprašanje: Kaj pa je odškodnina? In o
               tem imamo lahko tudi drugačne poglede, a vendar, če nekdo, ki je opravičenec po
               zakonu o denacionalizaciji, ne dobi vrnitev v naravi, potem se je država odločila, da
               mu da neko obveznico. To je papir, na katerem piše, da ima pravico do določene
               donosnosti, ki je v zakonu k 45. členu bila določena o denacionalizaciji na 6%, in
               pa, da bo imel vrnjeno glavnino, s časom. Vprašanje je, ali to načelo, da ti prihodki
               niso obdavčeni, velja za celoto ali pa samo za glavnino. Lahko imamo drugačne
               poglede. Pogled vlade je bil, da to ni tako. In v razpravi, zelo dolgi razpravi, kot
               je sedaj že običajno na odboru za monetarno politiko, je prišlo do nekega sporazuma,
               ki ga je dejansko tudi predlagala opozicija. Vlada je na to pristala. Ne morem
               zagotoviti, če smo soglasno glasovali, ker jaz nisem sam štel, vem pa, da so bili
               glasovi tako od opozicije kot pozicije. Torej kompromisna rešitev, da ne bomo
               odpirali razprava v naši državi o zakonu o denacionalizaciji, da ne bomo vztrajali,
               tako eni ali drugi, na nekem določenem stališču ekstremne narave, ampak da smo se
               znašli in rekli, da bomo obdavčili 50%. In to je sedaj predmet odločitve.</p>
               <p>Predlagam, seveda v imenu vlade, da državni zbor ta zakon potrdi zaradi teh
               razlogov, ki sem jih označil v začetku svoje predstavitve in tudi v teh pojasnilih
               sedaj. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp65">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. In še predstavnik državnega sveta. Izvolite.</p>
            </sp>
            <sp xml:id="SDZ4-Izredna-13-2005-12-08.sp66">

               <speaker>RADO KRPAČ:</speaker>

               <p>Hvala za besedo. Najprej bi rad ponovno opozoril na že večkrat izraženo dilemo
               oziroma povedano anomalijo, da državni svet ne more dati veta na posamezne člene
               zakona, ampak samo na zakon v celoti. Če bi lahko dali tudi na posamezne člene, bi
               bila danes razprava verjetno drugačna in pa mogoče tudi ukrepanja drugačna. Povedal
               bi samo še tri stvari. Sem gozdar in poznam gozd in poznam drevesa, tudi v prenesenem
               pomenu, zato vem, da če pustiš v gozdu nekaj bolnih dreves, gre bolezen potem tudi na
               zdrava. Rad bi tudi povedal, da je veto legitimna in ustavna pravica državnega sveta,
               ne pa sredstvo za nastopanje. Rad bi tudi povedal, da so nam tudi v državnem svetu na
               razpolago magnetogrami in da v državnem svetu neradi odkrivamo Ameriko in toplo vodo.</p>
               <p>Kar se tiče študentarije. Poglejte, govorili ste o tisti višini, milijon 600.
               Stroški bivanja in študija v Ljubljani ali Mariboru so bistveno višji, kot pa je
               življenje v Prekmurju oziroma jih matere, ki ste jih omenjali, starši s plačami,
               kakršne imajo, ne morejo plačevati in financirati. Zato je najbrž tisti del
               študentov, ki morajo delati nekaj več, sicer res v manjšem odstotku, 2%, toda za njih
               je to zelo pomemben dohodek. Zato sem posebej poudaril, da je problem študentskega
               dela neštudentov treba rešiti na drugačen način, ne pa zopet v en žakelj metati
               študente in neštudente.</p>
               <p>Kar se tiče obresti na depozite. Slaba tolažba je, da je vmes prehodno obdobje dveh
               let, ko se bo to zmanjševala, zelo slaba tolažba in zelo slab argument. Vsi računate,
               koliko denarja mora biti za 300 tisoč tolarjev obresti. Ko bo to uveljavljeno, bo
               davek plačan od vsakega tolarja obresti. Tam pa so tisti ljudje, o katerih sem
               govoril, iz nižjih slojev, manj bogatih.</p>
               <p>Kar se tiče denacionalizacije. Določilo v zakonu o denacionalizaciji mi razumemo
               drugače - da se ne plača dohodnina od tistega, kar se vrača. Obresti, o katerih je tu
               govora, so čisto nekaj drugega. Poleg tega moram opozoriti, da so 6% obresti dva- do
               trikrat večje, kot so drugod.</p>
               <p>Nesprejemljive so določbe in spremembe, ki specialno obravnavajo samo ozek krog
               ljudi, ki jasno kažejo na klientelizem, ki je bil v tej dvorani tolikokrat omenjen in
               tolikokrat napaden. Žal nekatere določbe tega zakona kljub precej dobrim rešitvam
               vsebujejo tudi take, ki na eni strani dopuščajo milijardne odlive, na drugi strani pa
               pobirajo drobtinice socialno šibkejšim. In ker sem uvodoma povedal, da ne moremo
               predlagati sprememb samo na določene člene, se pravi, na nesprejemljive člene, to se
               pravi na nesprejemljive člene zakonov in ker gre v tem primeru zakona o dohodnini za
               državljanke in državljane pomembne spremembe in posledično njihov neenakopraven
               položaj in ker zakone tukaj v državnem zboru tako ali tako ponovno potrjujete, smo
               svetnice in svetniki prisiljeni resno razmišljati o zakonodajnem referendumu, resno
               razmišljati zato, ker naj potem državljanke in državljani povedo, tisti, ki bodo
               čutili posledice tega zakona, ali so te določbe dobre ali slabe. Hvala.</p>
            </sp>
            <sp xml:id="SDZ4-Izredna-13-2005-12-08.sp67">

               <speaker>PREDSEDNIK FRANCE CUKJATI:</speaker>

               <p>Hvala gospodu Krpaču. Ker določen čas za razpravo še ni potekel, sprašujem, ali želi
               na podlagi prvega odstavka 71. člena poslovnika še kdo razpravljati. Če dovolite, jih
               bom prebral: gospodje Cvikl, Rop, Jožef Horvat, Tanko, Jeraj, Kovačič, Kokalj,
               Capuder. Sem koga izpustil? Dodani so še: Starman, Sok, Grims, Grill, Pukšič,
               Veršnik. Glede na to, da je med 13. in 14. uro predvidena pavza, prekinjam sejo in jo
               bomo nadaljevali ob 14. uri. Govorniki bodo imeli po 1 minuto časa.</p>
               <stage type="time">(Seja je bila prekinjena ob 12.59 uri in se je nadaljevala ob 14.00 uri.)</stage>
            </sp>
            <sp xml:id="SDZ4-Izredna-13-2005-12-08.sp68">

               <speaker>PODPREDSEDNIK DR. MARKO PAVLIHA:</speaker>

               <p>Lepo pozdravljeni vsi skupaj! Upam, da ste dobro poobedovali. Nadaljujemo s
               prekinjeno B1. točko dnevnega reda, to je ponovno odločanje o zakonu o spremembah in
               dopolnitvah zakona o dohodnini.</p>
               <p>Predsednik Cukjati je že razdelil preostali čas, ki je še na voljo za razpravo. Vsak
               poslanec oziroma poslanka imata po eno minuto. Pa bi zaradi lažjega organiziranja in
               vodenja ponovno vse prebral: mag. Cvikl, mag. Rop, Jožef Horvat, gospod Tanko, gospa
               Jeraj, gospod Kovačič, gospod Kokalj, gospod Capuder, gospod Starman, gospod Sok,
               mag. Grims, gospod Grill, gospod Pukšič in gospod Veršnik. Prosim, mag. Cvikl, beseda
               je vaša.</p>
            </sp>
            <sp xml:id="SDZ4-Izredna-13-2005-12-08.sp69">

               <speaker>MAG. MILAN M. CVIKL:</speaker>

               <p>Hvala lepa, gospod podpredsednik. Res je, vsaka razprava o davkih je pravzaprav
               razprava, ki je politična. Zato pa bi bilo dobro, da bi minister za finance vedel, da
               je pri predlaganju zakona o dohodnini z dopolnitvijo davčnega praga deloval proti
               načelu pravičnosti in načelu enakomernosti, kot dvema pomembnima davčnima načeloma.
               Načelo enakomernosti pravi, naj vsak plačuje davek glede na gospodarsko sposobnost in
               primerno svoji gospodarski sposobnosti. Torej je prav, da tisti, ki imajo veliko,
               plačajo davek od obresti, tisti, ki imajo manj, pa plačajo davek šele po nekem pragu.
               Z zakonom o dohodnini ste ta prag ukinili. Predlagam, da zakona ne podprete in vladi
               omogočite, da zakon popravi. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp70">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim mag. Ropa.</p>
            </sp>
            <sp xml:id="SDZ4-Izredna-13-2005-12-08.sp71">

               <speaker>MAG. ANTON ROP:</speaker>

               <p>Najlepša hvala, gospod predsedujoči. Tudi sam bi nekaj spregovoril o tem, kar je
               minister za finance govoril.</p>
               <p>Tudi sam se strinjam, da danes govorimo o tem, kakšno družbo, kakšno državo želimo
               imeti. In s temi spremembami jo spreminjamo v neko drugačno družbo in državo. Želel
               bi posebej poudariti, da po dosedanji ureditvi ne drži tisto, kar je tu razlagal
               minister za finance, da so bili vsi prihodki od obresti obdavčeni - niso bili tisti
               pod 300 tisoč tolarjev. In še ključno načelo, o katerem je govoril, da ne sme biti
               posebnih pogojev. Danes jih vzpostavljamo, posebne pogoje za tiste, ki so
               najbogatejši in za tiste, ki imajo obveznice iz denacionalizacije.</p>
               <p>In še v zvezi z denacionalizacijo. Drži, da je v zakonu o denacionalizaciji
               opredeljeno, da se ne plačuje davka na obveznice, ko jih dobiš. Nikakor pa to ne
               velja za obresti.</p>
            </sp>
            <sp xml:id="SDZ4-Izredna-13-2005-12-08.sp72">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Jožef Horvat.</p>
            </sp>
            <sp xml:id="SDZ4-Izredna-13-2005-12-08.sp73">

               <speaker>JOŽEF HORVAT:</speaker>

               <p>Hvala za besedo, gospod predsedujoči. Vsem še enkrat lep pozdrav! Novelo zakona o
               dohodnini bom ponovno podprl, tudi zaradi tega, ker popravlja napako prejšnjega, še
               vedno veljavnega zakona, ki obdavčuje med drugim tudi dodatek za veliko družino. Na
               nek način je tudi to bilo norčevanje iz velikih družin, ko smo veliki družini dali 80
               tisoč in 25% takoj pobrali. Kar zadeva načela pravičnosti, mislim, da je ta rešitev
               glede obdavčevanja obresti na denacionalizacijske obveznice dobra, saj je nekakšen
               obliž na rane tistih, ki so utrpeli velike škode, velike travme, tragedije ob procesu
               nacionalizacije premoženja. Nekaterim so bile odvzete hiše, domovi, nekaterim cele
               fabrike in s tem se jim je tudi in njihovim družinam življenje v bodočnosti
               spremenilo. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp74">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Tanko. Gospod Tanko, beseda je vaša.</p>
            </sp>
            <sp xml:id="SDZ4-Izredna-13-2005-12-08.sp75">

               <speaker>JOŽE TANKO:</speaker>

               <p>Hvala lepa. Z zakonom, o katere sedaj ponovno odločamo, odločamo tudi o marsikateri
               stvari, ki je bila v prejšnjem oziroma v sedaj veljavnem zakonu poslabšana. Tu se
               uvajajo dodatne olajšave, oprostitve za velike družine, za invalidne osebe, za
               fizične osebe, ki nudijo pomoč invalidom, potem so oproščeni oziroma se uvajajo
               olajšave za veteranske dodatke in tako naprej, tudi recimo za papir, ki ga v
               zbiralnih akcijah zberejo učenci v šolah.</p>
               <p>Kar zadeva obresti, v primeru, da so se pokazale težave pri izvajanju, se lahko
               zakon v tistem delu, ki ureja prag leto za 2006 oziroma 2007 popravi lahko samo v tem
               delu in ni potrebno zaradi tega zakon zavrniti.</p>
               <p>In kar zadeva gospodarstvo, dejstvo je, da bodo imele gospodarske družbe, drobni
               obrtniki maksimalno dobre pogoje, povečano osnovo in tudi bistveno višje normirane
               stroške.</p>
            </sp>
            <sp xml:id="SDZ4-Izredna-13-2005-12-08.sp76">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Jaz razumem, da smo še vedno pod vtisom slastnega kosila, ampak vseeno
               bi prosil za malce posluha, kajti težko je, da se poslanke in poslanci skoncentrirajo
               in v eni minuti povedo tisto kar želijo povedati, zlasti, če je takšen hrup kot je.
               Prosim. Hvala za uvidevnost. Na vrsti je gospa Jeraj. Se odpoveduje. Gospod
               Kovačič.</p>
            </sp>
            <sp xml:id="SDZ4-Izredna-13-2005-12-08.sp77">

               <speaker>DIMITRIJ KOVAČIČ:</speaker>

               <p>Hvala lepa. Glede na to, da se strani opozicije stalno problematizira oprostitev
               dohodnine na obresti od obveznic slovenske odškodninske družbe, bi rad povedal, da
               prvič, ne gre za oprostitev v celoti, ampak 50% oprostitev te dajatve, drugič pa
               obresti iz obveznice slovenske odškodninske družbe za upravičenca ne predstavljajo
               dohodka iz kapitala, pač pa del same odškodnine za tisto, kar sicer že pripada
               upravičencu, pa mu je bilo odvzeto brez njegovega pristanka in mu bo vrnjeno šele po
               dolgih letih obdobja od sprejetja zakona, torej gre za nadomestitev krivice, gre za
               nadomestitev povzročene krivice in nič drugega. Hvala.</p>
            </sp>
            <sp xml:id="SDZ4-Izredna-13-2005-12-08.sp78">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Na vrsti je gospod Kokalj.</p>
            </sp>
            <sp xml:id="SDZ4-Izredna-13-2005-12-08.sp79">

               <speaker>ANTON KOKALJ:</speaker>

               <p>Hvala lepa. Zakon bom ponovno podprl, glede na to, da postopoma odpravlja nekatere
               pomanjkljivosti, ki jih je sprejela še prejšnja vladana koalicija. Očitki, ki se
               vrstijo, so pogosto malenkosti ali pa enostransko obrazložene zadeve, zato menim, da,
               kot je bilo že danes velikokrat obrazloženo, ta zakon je treba nujno sprejeti, če
               želimo tudi konsistentno obravnavati proračun. Zadevo je treba gledati politično in
               strokovno v paketu, zato menim, da tu ni nobene dileme in kot sem že rekel, zakon je
               treba podpreti.</p>
            </sp>
            <sp xml:id="SDZ4-Izredna-13-2005-12-08.sp80">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Capudra.</p>
            </sp>
            <sp xml:id="SDZ4-Izredna-13-2005-12-08.sp81">

               <speaker>MAG. FRANC CAPUDER:</speaker>

               <p>Hvala lepa. V enem letu popravljamo zakon že drugič in mislim, da je v njem res
               toliko napak iz preteklosti, da jih je treba nujno popraviti, naj opozorim na
               študentsko problematiko, na problematiko velikih družin. Tega ni zakrivila ta
               koalicija, to je stvar, ki se je zgodila v lanskem letu in mislim, da je zadnji čas,
               da zakon še enkrat podpremo. Hvala.</p>
            </sp>
            <sp xml:id="SDZ4-Izredna-13-2005-12-08.sp82">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Starman.</p>
            </sp>
            <sp xml:id="SDZ4-Izredna-13-2005-12-08.sp83">

               <speaker>BOJAN STARMAN:</speaker>

               <p>Hvala lepa gospod predsednik. 2412 milijard tolarjev je bilo vseh prihrankov na naših
               bankah 30.10.2005, od tega 1461 tolarskih, 945 deviznih. Od tega vpoglednih 1300,
               govorimo o osnovi 1100 milijard za obdavčitev. Ob 3% povprečnih obdavčitvah imamo
               osnovo 33 milijard. Ob maksimalnem davku leta 2008 bi to zneslo, da bi država pobrala
               6.6 milijard tolarjev. Se pravi, s tem predlogom dajemo vsaj 5 do 10-krat več
               olajšav, kakor pa dajemo tisto, za kar bom mogoče tudi sam predlagal oziroma imamo še
               dovolj časa, da spremenimo, kaj bo v letu 2008 in 2009, zato res ne razumem nekoga,
               ki bi bil pripravljen glasovati proti zakonu in prikrajšal naše davkoplačevalce za
               tak obseg, kar daje sedaj država na razpolago. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp84">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod Sok.</p>
            </sp>
            <sp xml:id="SDZ4-Izredna-13-2005-12-08.sp85">

               <speaker>ALOJZ SOK:</speaker>

               <p>Hvala lepa za besedo. Ko je bil maja 2004 sprejet resnično slab zakon o dohodnini, ki
               ga je tako, kot je bilo rečeno, potrebno sedaj popravljati ni bilo nobenega veta, ni
               bilo nobenega veta s strani državnega sveta, sedaj pa, ko sprejemamo veliko boljši
               zakon o dohodnini sedaj pa naenkrat postavljate v državnem svetu vprašanje veta. Jaz
               mislim, da ste dobro poslušali finančnega ministra, ko je odgovarjal, kaj si vlada
               zamišlja glede obdavčevanja obresti.</p>
               <p>Še nekaj bi vam rad povedal kot predlagatelju. Torej o davčnih zakonih, kolikor jaz
               vem, ne more biti referenduma, kajti, če boste dali na referendumsko vprašanje davčni
               zakon, se seveda lahko zgodi, da bodo to državljani sprejeli in bodo rekli, sprejmemo
               to in ne bomo plačevali davkov. Ne vem kakšno državo bomo potem imeli, če se nekaj
               takega zgodi. Tako da, prosim da tega ne prepovedujete, ampak poglejte kaj piše v
               poslovniku. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp86">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima mag. Grims. Se odpoveduje. Gospod Grill. Se odpoveduje. Gospod
               Pukšič.</p>
            </sp>
            <sp xml:id="SDZ4-Izredna-13-2005-12-08.sp87">

               <speaker>FRANC PUKŠIČ:</speaker>

               <p>Če ne več, samo v treh točkah bom povedal, zakaj bom podprl ponovno ta zakon.</p>
               <p>In sicer, dejstvo je, da ta zakon dodatno oprošča plačilo dohodnine, za tiste osebe,
               ki nudijo nego ali pomoč invalidom in to je že eden od pomembnih razlogov, zakaj se
               seveda zakon splača podpreti.</p>
               <p>Potem, ta zakon nudi dodatne oprostitve za velike družine in to je drugi razlog.</p>
               <p>In tretji, oprostitve za športnike pri dobljenih nagradah, ko promovirajo celotno
               državo. Hvala.</p>
            </sp>
            <sp xml:id="SDZ4-Izredna-13-2005-12-08.sp88">

               <speaker>PODPREDSEDNIK DR. MARKO PAVLIHA:</speaker>

               <p>Hala lepa. In še zadnji, gospod Veršnik.</p>
            </sp>
            <sp xml:id="SDZ4-Izredna-13-2005-12-08.sp89">

               <speaker>RUDI VERŠNIK:</speaker>

               <p>Hvala lepa. Zakon bom ponovno podprl tako, kot sem ga tudi prvič. Želim pa nekaj
               povedati v zvezi z obveznicami Slovenske odškodninske družbe. Položaj
               denacionalizacijskih upravičencev, ki so dobili obveznice Slovenske odškodninske
               družbe, ni enak položaju varčevalcev in drugih investitorjev, ki prostovoljno zbirajo
               kje in na kakšen način bodo nalagali svoj denar. Verjemite mi, da bi bili
               denacionalizacijski upravičenci bolj zadovoljni, če do kraje njihovega premoženja
               sploh ne bi prišlo.</p>
               <p>Vedno govorimo samo o materialnih dimenzijah, nikoli ali pa malokdaj se vprašamo o
               psihičnih posledicah, ki jih je povzročila nacionalizacija. Odgovorno upam tudi
               trditi, da odškodnine niso realne vrednosti nadomestila za odvzeto premoženje, ampak
               predstavljajo le vrednost, doseženo pri pogajanjih na upravni enoti in Slovenski
               odškodninski družbi, verjetno pa je najkrajši konec potegnil prav denacionalizacijski
               opravičenec. Hvala.</p>
            </sp>
            <sp xml:id="SDZ4-Izredna-13-2005-12-08.sp90">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem je razprava končana in tudi čas porabljen. Prehajamo na odločanje
               o navedenem zakonu. Želim vas opozoriti, da mora v skladu z drugim odstavkom 91.
               člena Ustave Republike Slovenije pri ponovnem odločanju za sprejem navedenega zakona
               glasovati večina poslancev zbora, to je 46 ali več. Seveda imamo pa še pred seboj
               možnost obrazložiti glas tako v imenu poslanske skupine kot v svojem imenu.</p>
               <p>Sprašujem ali želi kdo obrazložiti glas v imenu poslanske skupine? Za enkrat imam
               dva na spisku, gospoda Starmana, gospoda Žnidaršiča. Ne vem,... Se opravičujem, in
               mag. Cvikla. Torej bom še enkrat prebral. To seveda ne pomeni, da se ne sme kasneje
               še kdo javiti. Imam naslednje razpravljavce oziroma obrazložitelje: gospod Starman,
               gospod Žnidaršič, mag. Cvikl, gospod Potrč in pa Jožef Horvat in še gospod Jerovšek,
               gospod Moge... Sedaj se javljate že tudi tisti, ki želite v svojem imenu obrazložiti,
               ampak dobro je. Kar začnimo, pa bomo potem videli, če bo še povpraševanje.</p>
               <p>Gospod Starman, beseda je vaša.</p>
            </sp>
            <sp xml:id="SDZ4-Izredna-13-2005-12-08.sp91">

               <speaker>BOJAN STARMAN:</speaker>

               <p>Hvala lepa, gospod predsednik. Poslanci Slovenske demokratske stranke bomo vsi z
               veseljem še enkrat podprli ta zakon. Povedal bi, da dilem, ki jih poslušamo cel čas,
               glede obdavčitve revežev, ni. Jaz bi povedal samo to, da tisti, ki imajo depozite in
               imajo velike možnosti za obdavčitev, to niso reveži. Mislim, da ne zaslužim malo, pa
               še nikoli nisem imel praktično nobenega prihodka od nobenih obresti. Tukaj ne vidim
               prav nobenega problema. Kljub temu pa sem že povedal, da tudi sami mislimo, da mora
               biti nek prag obdavčitve, katerega bomo predlagali oziroma imamo še dovolj časa, da
               pride do spremembe zakona.</p>
               <p>Še enkrat bi poudaril, da to, kar od nas pričakujejo naši davkoplačevalci, je
               toliko, da si niti približno ne bi upal pomisliti, da tega zakona ne bi podprl in
               tako mislijo tudi moji kolegi. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp92">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vabim gospoda Žnidaršiča.</p>
            </sp>
            <sp xml:id="SDZ4-Izredna-13-2005-12-08.sp93">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod podpredsednik. Spoštovane kolegice in kolegi!</p>
               <p>Ta zakon bo podprt, ne glede na to, kako bi se odločila poslanska skupina DeSUS, v
               kateri se nismo mogli zediniti, ali bi podprli enotno ta zakon, ali ne, zaradi tega,
               ker ima kar nekaj takšnih rešitev s katerimi se nismo strinjali in se tudi ne
               nameravamo strinjati.</p>
               <p>Mislim, da je zakon vendarle treba podpreti, sam ga bom podprl, kot rečeno, bi bil
               vseeno sprejet tudi brez mojega glasu, zaradi tega, ker je nekaj rešitev v njem
               takih, ki so dobre in zaradi tistih naj gre naprej. Sem pa prepričan, da je tisto, s
               čimer se ne strinjamo v času, ko naj bi se zakon postopoma uveljavil, z nekaterimi
               rešitvami še mogoče popraviti in zagotovo bomo mi, če ne bo koalicija, bomo mi kot
               poslanska skupina vložili popravek zakona v dveh, treh točkah in z vsem
               pričakovanjem, da bomo takrat morda uspešni, bom ta zakon podprl. Ostali poslanci
               bodo glasovali kakor se bodo odločili. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp94">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je mag. Cvikl, v imenu poslanske.</p>
            </sp>
            <sp xml:id="SDZ4-Izredna-13-2005-12-08.sp95">

               <speaker>MAG. MILAN M. CVIKL:</speaker>

               <p>Hvala lepa. V imenu poslanske skupine sporočamo, da ne bomo podprli zakona. Veseli
               nas, da tako gospod Starman, kot gospod Žnidaršič, torej predstavniki koalicijskih
               poslancev ugotavljajo, da je bila pri tem zakonu narejena napaka. Napaka, da na
               odboru za finance niste hoteli sprejeti amandmaja, s katerim bi se uvedel in zadržal
               prag obdavčitve. Očitno smo v neki situaciji, ko bo koalicija sama popravljala
               ponovno, tako vsaj pravite, zakon, ki je slab. Zakon, ki v kolikor bo uveljavljen, bo
               pomembno uveljavil razlike med tistimi, ki plačujejo davek na dobiček od kapitala in
               med tistimi, ki niso vešč kapitalskega trga in pretežno poslujejo z domačimi
               finančnimi institucijami, bankami. Ni res, da je tega denarja samo za 1.100 milijard,
               tega denarja je 2.700 milijard po podatkih biltena Banke Slovenije iz oktobra 2005.
               Potrebno je gledati vse kolone, ne samo eno od kolon. Ni res, da gre za majhen
               problem. Gre za problem, ki se bo dotaknil vsakega od nas. Vsakega, tudi tistega, za
               katerega smo želeli v maju 2004 z uveljavitvijo davčnega praga uvesti izjemo. Pa tega
               niste hoteli slišati. Nekaj ur smo na odboru za finance razpravljali o tem, nekaj ur
               v tem državnem zboru, na to smo vas opozarjali. Danes štiri, pet ur izgubljamo, ta
               čas bi se popravek zakona že napisal.</p>
               <p>Vendar ne, tu gre za to, ali vladajoča koalicija želi predvsem slediti tistemu, za
               kar niti ni točno vedela, kaj je sprejela. Sprejela pa je seveda zakon o dohodnini,
               ki je v svojem originalnem predlogu popolnoma razbremenil denacionalizacijske
               upravičence, popolnoma. In vemo, da je med njimi tudi rimskokatoliška cerkev, in to
               pač preprosto pomeni, da bi bilo treba vsaj nekaj teh financ formalno urediti, da bi
               se lahko plačal davek - da je razbremenil najbogatejše med nami, da pa je obremenil
               vse ostale. In ko smo vam to nekaj ur razlagali, je odpeljal in svoje odigral volilni
               stroj ali, če hočete, vaš buldožer.</p>
               <p>Meni je žal, da boste danes očitno zakon potrdili, potem pa bomo v nekaj mesecih,
               bodisi na predlog koalicije ali posameznih koalicijskih strank, ponovno razpravljali
               o očitni napaki. Zakon zavrnite; vlada bi lahko ta čas zakon že popravila in nedvomno
               bi ga bilo mogoče sprejeti še letos. Hvala.</p>
            </sp>
            <sp xml:id="SDZ4-Izredna-13-2005-12-08.sp96">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Potrč.</p>
            </sp>
            <sp xml:id="SDZ4-Izredna-13-2005-12-08.sp97">

               <speaker>MIRAN POTRČ:</speaker>

               <p>Hvala lepa. Vso razpravo o zakonu na matičnem delovnem telesu in tudi na zboru v
               drugi in tretji obravnavi smo vodili iz enakih izhodišč - da je prav podpreti
               določene rešitve in da bi bilo prav, da vlada prisluhne tudi predlogom amandmajev, ki
               smo jih dajali. Povedal sem, da so ti amandmaji šli v določeno olajšanje davčnih
               bremen tistim, ki so socialno ogroženi, da so ti predlogi šli v določeno olajšanje
               davčnih bremen predvsem za mlade družine in za stanovanja. In menili smo, da ni
               nobenega razloga, da bi se spremenilo načelo obdavčenja obresti na način, ki je bil
               uveljavljen v lani sprejetem zakonu, in predlagali, da se ta amandma, ki je
               spreminjal te rešitve, črta in se ohrani sedanje stanje, torej tudi obdavčenje,
               vendar nad določenim pragom, kar zdaj vsi razlagate, pa ni bil v teku razprave nihče
               pripravljen sprejeti.</p>
               <p>Posebej smo predlagali tudi črtanje oprostitve ali polovične obremenitve na račun
               obresti od obveznic iz naslova denacionalizacije, ker se nam zdi, da je taka rešitev
               enostranska, krivična in posebej protežira samo skupino upravičencev, ne glede na to,
               kaj in kako je uredil ta vprašanja zakon o denacionalizaciji.</p>
               <p>Zato bomo poslanke in poslanci glasovali proti temu, da se zakon potrdi. Prepričani
               smo, da bi ob najmanjši dobri volji vlade lahko bili v drugačnem položaju. Ker tudi
               davčne obremenitve ali pa dejstvo, da s spremembami zakona ni mogoče predvideti
               prevelikih olajšav, kar je tudi nam jasno, da država mora dobivati ustrezna sredstva
               za uresničevanje svojih funkcij. Vendar če bi šli samo v to, da bi črtali posebno
               ugodnost, ki jo dajete na račun obresti iz denacionalizacije, bi pokrili mnogo drugih
               pravic, ki so bistveno manjše, pa bi imele drugačno socialno usmeritev. Niste želeli.
               To kaže na logiko razmišljanja te vlade, na politiko, ki jo vlada vodi, je tudi že v
               skladu s politiko enotne davčne stopnje, ki pomeni bistveno večje socialne razlike,
               obremenitev najnižjih in olajšave najvišjim, in zato pač ponovno ne bomo glasovali za
               ta zakon, ampak proti njemu.</p>
            </sp>
            <sp xml:id="SDZ4-Izredna-13-2005-12-08.sp98">

               <speaker>PODPREDSEDNIK DR. MARKO PAVLIHA:</speaker>

               <p>Hvala. In še gospod Jožef Horvat v imenu poslanske skupine.</p>
            </sp>
            <sp xml:id="SDZ4-Izredna-13-2005-12-08.sp99">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi!</p>
               <p>Z zadovoljstvom sporočam, da bo poslanska skupina Nove Slovenije-Krščanske ljudske
               stranke ponovno novelo zakona o dohodnini podprla. Ocenjujemo namreč v vsem tem času,
               veliko ga je bilo, veliko smo ga porabili tukaj v tej dvorani, da je ta novela zakona
               optimalna adaptacija obstoječega zakona. Ker je bilo govora o razpravah in amandmajih
               na odboru kot matičnem delovnem telesu, naj vas samo spomnim, da vlada prvotno ni
               predlagala olajšave pri obračunu davka na obresti od denacionalizacijskih obveznic.
               Opozicija je predlagala 50% olajšavo, mi smo to podprli. Opozicija sedaj zadevo
               <q>"nateguje"</q> naprej. Temu ne rečem, temu ne morem reči, da je to resna parlamentarna
               razprava. K temu, da ponovno zakon podpremo, nas navaja tudi dejstvo, da smo dobili
               iz terena, od davčnih zavezancev, veliko spodbud in tem želimo prisluhniti. Hvala
               lepa.</p>
            </sp>
            <sp xml:id="SDZ4-Izredna-13-2005-12-08.sp100">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sprašujem, če bi želel kdo še obrazložiti glas v imenu poslanske
               skupine? Se držimo poslovnika in reda. Torej vidim, da ne.</p>
               <p>Sedaj imamo pa možnost še v svojem imenu, pa bom prebral, tako da se lahko
               pripravite, pa bom potem tudi druge zapisal. Zaenkrat imam na spisku naslednje
               poslanke in poslance: gospod Jerovšek, gospod Moge, gospod Germič, dr. Slavinec in
               gospa Lavtižar Bebler. Ja, ne skrbite, imamo asistente, ki pazijo na to, da opazimo
               vse dvignjene roke.</p>
               <p>Bom še enkrat prebral: Jerovšek, Moge, Germič, dr. Slavinec, Lavtižar Bebler,
               Rezman, Pečan, Starman, Peče, Zagorac, mag. Sajovic. Pa, če se bo med tem še kdo
               odločil, pa lahko to opravi.</p>
               <p>Gremo kar po vrsti, gospod Jerovšek beseda je vaša.</p>
            </sp>
            <sp xml:id="SDZ4-Izredna-13-2005-12-08.sp101">

               <speaker>JOŽEF JEROVŠEK:</speaker>

               <p>Hvala lepa. Tudi sam bom ponovno podprl zakon o dohodnini, zaradi tega, ker v vseh
               teh navajanjih niste tisti, ki mu oponirate, navedli enega dobrega argumenta za
               njegovo rušenje.</p>
               <p>Drugo pa, bom obrazložil takole. Pravkar sem se vrnil iz razstave o slovenskih
               izgnancih, kjer je prof. Ivica Žnidaršič poudarila, da prejšnja oblast izgnancem ni
               priznavala statusa žrtev vojne. In s tem, ko nasprotujete in vpijete, da je delna
               olajšava obveznice za denacionalizirano premoženje krivično, ponovno poudarjate svoj
               zagovor komunističnega divjanja in strahot, ki so se dogajale in ne priznavate
               statusa žrtev tistim, ki so bili žrtve takratnega divjanja.</p>
            </sp>
            <sp xml:id="SDZ4-Izredna-13-2005-12-08.sp102">

               <speaker>PODPREDSEDNIK DR. MARKO PAVLIHA:</speaker>

               <p>Obrazložitev glasu, prosim.</p>
            </sp>
            <sp xml:id="SDZ4-Izredna-13-2005-12-08.sp103">

               <speaker>JOŽEF JEROVŠEK:</speaker>

               <p>S tem obrazlagam. Jaz sem vesel vašega takšnega stališča, ko vam padajo maske,
               načelni ste samo v tem, da boste do zadnje kaplje krvi branili te krivice, ki so se
               zgodile nekoč. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp104">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dajmo res ta institut uporabljati v smislu poslovnika, ne pa v smislu
               razprave. Gospod Moge beseda je vaša.</p>
            </sp>
            <sp xml:id="SDZ4-Izredna-13-2005-12-08.sp105">

               <speaker>RUDOLF MOGE:</speaker>

               <p>Hvala lepa za besedo. Sam tudi tega zakona ne bom podprl. Po mojem nekatere
               spremembe zadevanega zakona ne predstavljajo izboljšav, pač pa bi moral predlagatelj
               zakona za iskanje novih davčnih virov pravičneje porazdeliti davčna bremena, zlasti
               bi morala biti ohranjena določena že uveljavljena politika pri obdavčitvi tistih
               družbenih skupin, ki so najbolj občutljive, saj se bo po dani oceni ravno slednjim
               socialni položaj poslabšal.</p>
               <p>Smo pred božičnimi, novoletnimi prazniki. Spoštovane kolegice in kolegi, ali je kdo
               razmišljal, zakaj so reveži nosili tisti zadnji prihranek v banko? Sam sem živel v
               takšni družini in s hvaležnostjo se spominjam svoje mame, ki je bila čistilka v
               Narodni banki Slovenije, da je zadnjo paro, ki jo je privarčevala, nesla v banko
               shraniti zato, da smo lahko preživeli, da smo si lahko kupili ozimnico, da smo lahko
               kupili učbenike, da nas je šolala in da smo lahko kupili kurjavo, da smo bili na
               toplem. Na te reveže danes, ko bomo mi stisnili, vsi pozabljamo in zdi si mi
               popolnoma neetično, da takrat, ko je država kolikor toliko bogata, poglejte družbeni
               produkt na prebivalca, pozablja na te ljudi in jim niti z minimalnimi davčnimi
               olajšavi, pa vzemimo 300.000 preveč od obresti pa vzemimo 100.000, ne pokažemo da
               vemo, da živijo v stiski, da vemo, da so takšni, da so potrebni tudi širše družbene
               pomoči in da bi jim lahko pri tem tudi, kar se tiče zakonodaje, nekoliko pomagali, ob
               tem, ob denacionalizaciji, ko se nekateri kopljejo tudi zaradi krivic, ki so jim bile
               res narejene, v denarju, spoštovane kolegice in kolegi, kolikor je v meni morale, ni
               pa to ravno krščanska morala, se mi to ravno ne zdi pošteno in to so argumenti zaradi
               katerih bom jaz ta zakon zavrnil.</p>
            </sp>
            <sp xml:id="SDZ4-Izredna-13-2005-12-08.sp106">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Germič.</p>
            </sp>
            <sp xml:id="SDZ4-Izredna-13-2005-12-08.sp107">

               <speaker>LJUBO GERMIČ:</speaker>

               <p>Hvala lepa, gospod predsedujoči. Ko smo lahko poslušali današnjega ministra dr.
               Bajuka še v času, ko je bil sam poslanec je velikokrat izrazil veliko kritik tudi na
               račun takratne vlade, da ne zna obdavčiti tistih, ki imajo največ. Seveda, ko je
               postal finančni minister je moje pričakovanje prav gotovo bilo, da bo to, kar je
               tukaj velikokrat potrjeval, tudi z udarci s pestjo na tej mizi, podkrepil v svojih
               dejanjih. Seveda danes, ko imamo njegov dokument na mizi, ki ga sprejemamo po nujnem
               postopku, glede na to, da večina javnosti ali pa razprave v javnosti ni bilo mogoče,
               lahko danes ocenjujemo in tudi ocenjujejo tisti, ki bodo danes glasovali za ta zakon,
               da bo namesto božičnice, ki je v mesecu decembru nekako tisto kar se deli za uspešno
               delo, v tem zakonu podtaknjeno gnilo jajce. In zato, da bomo ukinili pravzaprav
               olajšave za tiste, ki svoje prihranke varčujejo zato, da bi poskušali kolikor toliko
               ohraniti svojo realno vrednost svoj skromni prihranek z varčevanjem v bankah, seveda
               danes s sprejemom tega zakona ukinjamo, torej dajemo sporočilo tem, da seveda na njih
               ne misli nihče. In seveda o tem, da bomo z ukinitvijo te olajšave prizadeli tiste, ki
               jim je tudi iz vaše kritike bilo potrebno pravzaprav pomagati, danes iz vaših ust
               dobivamo predlog v ponovno odločanje, za katere pa seveda menim, da bi bilo dobro, da
               ga ne potrdimo in da odpravimo to <q>"gnilo jajce"</q>, ki je bilo podtaknjeno v to vsebino,
               kljub napovedim, ki jih nekateri danes omenjajo, da bodo že jutri za spremembo tega.
               Glede na to, kako funkcionira vladajoča koalicija, seveda sam ne bom nasedal na
               takšne izjave. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp108">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Ponovno prosim za malce več miru in za uvidevnost v dvorani, težko je delati
               v takšnih pogojih. Besedo ima dr. Slavinec.</p>
            </sp>
            <sp xml:id="SDZ4-Izredna-13-2005-12-08.sp109">

               <speaker>DR. MITJA SLAVINEC:</speaker>

               <p>Hvala lepa, gospod podpredsednik, za besedo.</p>
               <p>Torej, da je zakon doživel veto, nam sigurno da misliti in o njem ponovno
               pretehtati, to smo do sedaj že večkrat naredili, vendar kljub vsemu me razprava ni
               prepričala, da je v njem več dobrega kot slabega, zato ga ne bom podprl. Naj omenim
               samo nekaj tistih najpomembnejših točk, zakaj smatram, da ni vreden podpore.</p>
               <p>Obdavčitev obresti in trditev, da to niso reveži, ki imajo preko 300 tisoč obresti,
               saj ne gre za tiste, gre za majhne ljudi, kajti tudi ti bodo notri padli in ti prav
               gotovo so bolj odvisni od teh obresti in so bistveno večji reveži od tistih, ki so
               opravičeni do denacionalizacijskih certifikatov, ki pa ne bodo opravičeni oziroma ne
               bodo plačevali teh dajatev. Tudi, če sedaj gledamo, kateri so večji ali manjši
               reveži, je posledica globalna, saj bo bistveno spremenila tudi sam finančni trg v
               našem trgu in posledično tudi omajala zagotavljanje financ za splošne stvari,
               nenazadnje tudi za stanovanja, prav za tiste, o katerih je na začetku bilo govora.
               Zaradi tega seveda predlagam, da bog naj ne jemlje tistega, kar je cesarjevo in
               seveda tega zakona zaradi tega ne podpiram.</p>
            </sp>
            <sp xml:id="SDZ4-Izredna-13-2005-12-08.sp110">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospa Lavtižar Bebler.</p>
            </sp>
            <sp xml:id="SDZ4-Izredna-13-2005-12-08.sp111">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovani.</p>
               <p>Tega zakona ne morem podpreti, zato, ker ni razumen, ker ni pravičen, navkljub
               drugačnim zagotovilom in ker ne spoštuje načela enakosti pred zakonom. Gre za veliko
               sprenevedanje in potiskanje te države tja, ko ne bo enako prijazna do vseh socialnih
               kategorij prebivalstva, še več, do nekaterih bo izrazito nenaklonjena in krivična.
               Skratka, to je zakon, ki po mojem mnenju ustvarja nove krivice, zato ga pač ne morem
               podpreti. Hvala.</p>
            </sp>
            <sp xml:id="SDZ4-Izredna-13-2005-12-08.sp112">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Rezmana.</p>
            </sp>
            <sp xml:id="SDZ4-Izredna-13-2005-12-08.sp113">

               <speaker>VILI REZMAN:</speaker>

               <p>Hvala. No, čeprav ima ta zakon kar nekaj dobrih stvari, ki popravljajo nekatere
               prejšnje slabe rešitve, bi si težko privoščil to razkošje, da bi ga aktivno podpiral.
               Zato, ker imam nekaj pomislekov, ne jaz edini, številni smo jih imeli, in zato, ker
               vsi vemo, da nekatere stvari je treba popraviti.</p>
               <p>Ob tem bi rad dejal tudi to, da niso pravi tisti očitki, ki govorijo o tem, kot da
               se mi zdaj zavzemamo za tiste, ki imajo velike prihranke in plačujejo 300 tisoč
               tolarjev obresti. Ne, mi se zavzemamo za nekaj drugega, ali jaz se zavzemam za nekaj
               drugega. Tudi tisti, ki imajo 300 tisoč tolarjev obresti, morda varčujejo za to, da
               bodo kupili prvo stanovanje, ali za to, da bodo odšli na študij, ali za to, da bodo -
               kar danes ni več greh - kupili svoj prvi avtomobil in tako naprej. Pa tudi to ni
               bistveno.</p>
               <p>Bistveno je najbrž to, da se ne ustavljamo zgolj pri številki 300 tisoč, ampak da
               ukinjamo sleherno olajšavo. V tem je problem. O tem, ali je prava mera 300 tisoč ali
               250 ali katera druga, o tem bi se najbrž dalo še razmišljati. Da je nesporno tudi med
               nami vsemi, tudi v koaliciji, to spoznanje bilo enotno, govori pač sicer kasneje
               umaknjeni amandma, ampak umaknjen ne zaradi vsebinskih razlogov, temveč zaradi tega,
               ker nismo znali ustrezno izpeljati postopka. Niso pa - to bi rad še povedal - edino
               obresti oziroma davek na obresti problem, še kaj drugega je problem. In zato, ker
               nekaj takšnih problemov tu naznanjamo, naznanjamo tudi to, da bomo v resnici
               predlagali takoj po sprejemu tega zakona predlog za spremembo le-tega.</p>
            </sp>
            <sp xml:id="SDZ4-Izredna-13-2005-12-08.sp114">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospa Pečanova.</p>
            </sp>
            <sp xml:id="SDZ4-Izredna-13-2005-12-08.sp115">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Dober dan kolegicam in kolegom!</p>
               <p>Seveda bom aktivno glasovala proti temu zakonu. Naštela bom samo dva razloga, in
               sicer je eden ta, da kljub temu, da je bil vložen amandma, s katerim bi povečali
               davčno olajšavo ob nakupu prvega stanovanja, za rešitev stanovanjskega problema, se
               pravi, namenjen je bil predvsem spodbujanju reševanja stanovanjskih problemov mladih
               družin, in da je ob vprašanju, ali lahko ministrstvo za finance izračuna, kolikšno
               škodo bo imela država zaradi tega, ker bo dohodnine manj iz tega naslova, seveda
               odgovora ni bilo. Kasneje sem si izračunala - ob pretirano visokih številkah nakupa
               takega prvega stanovanja, tisoč stanovanj na leto, in ob pretirano visoki davčni
               osnovi 300 tisoč na vsakega člana zakonske skupnosti, se pravi, 600 tisoč bruto
               davčne osnove, bi to zneslo v prvem letu komaj 12 milijonov tolarjev manj dohodnine v
               državnem proračunu. Za tisoč stanovanj! Zato mislim, da ni vredno za tak zakon
               glasovati.</p>
               <p>Drugo, kar me moti, je pa to, da za ostarele ljudi, ki so v največjem številu
               varčevalci v manjših zneskih, ta koalicija ni čutila potrebe, da bi davčno olajšavo
               oziroma da bi znesek, za katerega se za obresti plačuje davek, dvignila vsaj na nek
               normalen znesek vsaj na 50 do 100.000 tolarjev, malenkost, ampak vendarle ne čutite
               potrebe, da bi starejšim ljudem pri varčevanju, ko varčujejo za to, da bi si
               zagotovili neko varnost na starost, pomagali.</p>
            </sp>
            <sp xml:id="SDZ4-Izredna-13-2005-12-08.sp116">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Starmana.</p>
            </sp>
            <sp xml:id="SDZ4-Izredna-13-2005-12-08.sp117">

               <speaker>BOJAN STARMAN:</speaker>

               <p>Hvala lepa, gospod podpredsednik. Rad bi samo razjasni zadevo, ker me prej kolega
               Cvikl ni poslušal. Jaz sem rekel, da je bilo 2004 161 milijard depozitov in vlog, od
               tega 1.300 milijard vpoglednih, od katerih niti po sedanjem, niti po prejšnjem zakonu
               ni bil predpisan davek na obresti. Prej je bilo to izločeno in tudi sedaj je ta
               zadeva izločena. Tako, da bi povedal, da je polovico od tega vpoglednih vlog, od
               katerih se ne plačuje nobenega davka na te obresti, ki se tukaj dobijo zaradi
               razčiščevanj.</p>
               <p>Druga stvar, ljudje imajo, kot sem rekel, tisti, ki so res, te demagogije imam res
               polno glavo, tisti, ki res nimajo denarja, imajo v glavnem minuse na računih. In s
               temi olajšavami, ki jim jih ponujajo, se bodo ti minusi zmanjšali in bodo prihranili
               kar precej denarja pri ogromnih obrestih, 13% so sedaj približno na negativno stanje
               na tekočih računih. Zato še enkrat pravim, da bom tudi v svojem imenu in apeliran na
               vse, da ta zakon podpremo, ker drugače bomo naredili veliko neumnost in škodo našim
               davkoplačevalcem.</p>
            </sp>
            <sp xml:id="SDZ4-Izredna-13-2005-12-08.sp118">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je podpredsednik Peče.</p>
            </sp>
            <sp xml:id="SDZ4-Izredna-13-2005-12-08.sp119">

               <speaker>SAŠO PEČE:</speaker>

               <p>Hvala za besedo. Nov vladni pristop utelešen v tem zakonu po moji oceni vpeljuje
               novo dimenzijo davčnih olajšav. Prav tako moram poudariti, da po moji oceni je ta nov
               vladni pristop škodljiv, predvsem pa v nasprotju z uvodnim delom Ustave Republike
               Slovenije, ko govori o enakosti. Po moji oceni davčne olajšave ne bi smele biti
               podvržene socialnemu statusu posamezne državljanke ali pa državljana, žal pa se je
               Vlada Republike Slovenije odločila drugače. Odločila se je, da bodo davčnih olajšav
               deležni bogatejši, premožnejši, predvsem pa vsi tisti, ki imajo pod skupnim
               imenovalcem oznako denacionalizacijski upravičenci. Žal pa teh davčnih olajšav v
               takšni meri ne bodo upravičeni tisti, ki skrbijo za osnovno zagotavljanje
               stanovanjskih potrebščin, ki skrbijo oziroma varčujejo v okviru bank za boljši jutri.</p>
               <p>Po moji oceni je pristop Vlade Republike Slovenije sila nevaren, še bolj nevarno pa
               je ravnanje državnega zbora, ki je to selektivno fiskalno politiko sprejel. In če je
               to začetek davčne oziroma reforme nove vlade, Janševe vlade, potem se moramo iskreno
               bati nadaljevanja oziroma izvedbe tudi ostalih korakov. Jaz sem vesel, da je državni
               svet izglasoval veto, iskreno povedano pa sem upal, da bo Vlada Republike Slovenije
               oziroma ministrstvo, napovedalo tekom današnje razprave in minister imel to možnost,
               popravek obstoječega dohodninskega zakona oziroma njihovega dohodninskega zakona. Sam
               bom ravnal enako kot pri prvi obravnavi oziroma prejšnji obravnavni in nasprotoval
               zakonu. Hvala.</p>
            </sp>
            <sp xml:id="SDZ4-Izredna-13-2005-12-08.sp120">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Zagorac.</p>
            </sp>
            <sp xml:id="SDZ4-Izredna-13-2005-12-08.sp121">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Sam omenjenega zakona ne morem podpreti, in sicer iz
               dveh razlogov.</p>
               <p>Prvi razlog je, sam imam hčerko, ki hodi v prvi razred osnovne šole in od prvega
               dne, ko je šolo začela obiskovati so jo zelo lepo začeli navajati na varčevanje, se
               pravi na varčevanje denarja, da ko bo stara enkrat 18, 19 let in bi začela obiskovati
               fakulteto, bo imela določen denar privarčevan. Za pet obiskov v varčevalnici so ji
               obljubili obesek za ključe. Edina še državna banka je obljubila obesek za ključe,
               žene se, da bi ga dobila. Za deset obiskov so ji obljubili majico z logotipom edine
               slovenske banke, za 100 obiskov ji danes vlada obljublja obdavčitev obresti, se pravi
               edine obresti, ki ji bodo ostale, ko bo stara 19 let, bodo majica in obesek za
               ključe.</p>
               <p>In drugi razlog, zakaj tega zakona ne morem podpreti je vsekakor neobdavčitev
               oziroma manjša obdavčitev denacionalizacijskih upravičencev. Dajte mi odgovoriti na
               eno osnovno vprašanje. Kaj so oni več kot jaz, k nisem denacionalizacijski
               upravičenec ali pa še toliko število Slovencev, ki ravno tako niso
               denacionalizacijski upravičenci? Danes sem prvič slišal za termin nacionalizacijski
               sindrom kot psihična posledica tistega, kar se je zgodilo leta 1946, kaj so zaradi
               tega ti ljudje kaj več kot jaz, potem vas lepo prosim. Tega zakona enostavno ne morem
               podpreti. Hvala.</p>
            </sp>
            <sp xml:id="SDZ4-Izredna-13-2005-12-08.sp122">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima mag. Sajovic.</p>
            </sp>
            <sp xml:id="SDZ4-Izredna-13-2005-12-08.sp123">

               <speaker>MAG. BORUT SAJOVIC:</speaker>

               <p>Hvala lepa, predsedujoči. Kolegice in kolegi.</p>
               <p>Zakona tako kot pri prvem glasovanju ne bom podprl, kajti razbija tisti mit, da je
               varčevanje v tej državi neka vrednota. Na drugi strani pa, številni, recimo Pekovi
               delavci, jemljejo kredit za kurjavo, šolske potrebščine in pa ozimnico in ravno tem
               ljudem bomo sedaj ta sredstva jemali, ko varčujejo. Znan je rek, da če ni, še vojska
               ne vzame. Danes pa je očitno tako, da tam kjer je malo oziroma premalo...</p>
            </sp>
            <sp xml:id="SDZ4-Izredna-13-2005-12-08.sp124">

               <speaker>PODPREDSEDNIK DR. MARKO PAVLIHA:</speaker>

               <p>Prosim za posluh, lepo prosim!</p>
            </sp>
            <sp xml:id="SDZ4-Izredna-13-2005-12-08.sp125">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Da še enkrat ponovim to misel. Smo rekli, če ni, še
               vojska ne vzame. Danes pa je očitno tako, da tam kjer je malo ali premalo, jemlje
               država, da daje na drugo stran, kjer je očitno vsega dovolj. Davčna bremena morajo
               biti porazdeljena pravično, kdor ima več, bo tudi več plačal in to je to. Zato bom
               seveda temu zakonu nasprotoval.</p>
            </sp>
            <sp xml:id="SDZ4-Izredna-13-2005-12-08.sp126">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Na vrsti je gospod Gulič.</p>
            </sp>
            <sp xml:id="SDZ4-Izredna-13-2005-12-08.sp127">

               <speaker>ALEŠ GULIČ:</speaker>

               <p>Cenjeni in spoštovani! Tudi jaz bom nasprotoval temu zakonu, pa ne samo zato, ker je
               državni svet dal veto - je že vedel zakaj, saj so verjetno to proučili - ampak iz
               čisto etičnih razlogov. Nekaj jih bom naštel, zaradi tega, ker s tem zakonom gremo
               spet mimo ustave in uzakonjamo neenakost med državljani, potem uzakonjamo asocialnost
               države, uzakonjamo neetičnost, dajemo še več blišča bogatim in še več bede revnim.
               Pravico lobiranja postavljamo nasproti pravici do zbiranja in protestiranja, kar se
               je izkazalo iz razprave. Se pravi, se spet pripravlja morda kakšen zakon, ki bo tudi
               to prepovedoval, da ne govorimo o tem, kaj imajo pravico delati sindikati in ljudje
               na sploh. Vse to razlikovanje vodi v ukinjanje svobode. In če kdo fantazira o tem, da
               bodo bogati prihranili za to, da bodo dajali v razvoj in pa vračali preko kakšnih
               shem revnim, se zelo moti. Pri Slovencih je tako, da gre vse v luksuz in barok.</p>
            </sp>
            <sp xml:id="SDZ4-Izredna-13-2005-12-08.sp128">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Na vrsti je gospod Grill.</p>
            </sp>
            <sp xml:id="SDZ4-Izredna-13-2005-12-08.sp129">

               <speaker>IVAN GRILL:</speaker>

               <p>Hvala za besedo. Jaz bom ta zakon ponovno z veseljem podprl, ker zagotovo odpravlja
               številne krivice in prinaša nove prednosti. Me pa resnično presenečajo demagoške
               izjave kolegov iz opozicije, in naj navedem sedaj samo dve.</p>
               <p>Prva je ta, da v svojih obrazložitvah izjavljajo zadeve, ki meni nikakor niso jasne.
           </p>
            </sp>
            <sp xml:id="SDZ4-Izredna-13-2005-12-08.sp130">

               <speaker>PODPREDSEDNIK DR. MARKO PAVLIHA:</speaker>

               <p>Gospod Grill, to ni polemika. Obrazložite glas, lepo prosim.</p>
            </sp>
            <sp xml:id="SDZ4-Izredna-13-2005-12-08.sp131">

               <speaker>IVAN GRILL:</speaker>

               <p>Saj to je to. Me zanima, kako lahko nekdo vzame kredit in istočasno tudi varčuje.
               Predvsem pa me je presenetila izjava enega izmed predhodnikov, da so naši starši
               varčevali za to, da smo se lahko mi šolali. Naj spomnim, da ob takšni inflaciji, kot
               smo jo imeli, je vse naše varčevanje inflacija pojedla in kdor je varčeval, ni imel
               nič. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp132">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zaenkrat še zadnji na spisku mag. Cvikl, v svojem imenu. Prosim lepo za
               posluh, zlasti gospod Presečnik, prosim, svoje poslance umirite.</p>
            </sp>
            <sp xml:id="SDZ4-Izredna-13-2005-12-08.sp133">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Dejstvo je, da je ta prvi Janšev zakon doživel veto
               in čestitke državnemu svetu za veto. To so naredili kljub očitkom koalicije, ki jim
               ne priznava avtonomnost. In želim ji, da gredo, če boste danes glasovali proti,
               naprej. Dobili ste prvi ukor. Danes imate možnost narediti prvo popravo ocene, da ne
               bi dobili graje. Vendar gospodje, vsega tega ne bi bilo, če bi obravnavali ta zakon
               po normalnem rednem postopku. Če bi v prvi obravnavi ugotovili, da je nekaj zakonskih
               določb neumnost vendar ...</p>
            </sp>
            <sp xml:id="SDZ4-Izredna-13-2005-12-08.sp134">

               <speaker>PODPREDSEDNIK DR. MARKO PAVLIHA:</speaker>

               <p>Mag. Cvikl, obrazložitev glasu, tudi za vas velja ta pripomba.</p>
            </sp>
            <sp xml:id="SDZ4-Izredna-13-2005-12-08.sp135">

               <speaker>MAG. MILAN M. CVIKL:</speaker>

               <p>... se je gospod predsednik in kolegij odločil, da bomo tako pomemben zakon
               sprejemali po nujnem postopku. Štirikrat obravnavno ta zakon, na dveh prekinjenih
               sejah, na zboru in danes ponovno. Hiteli ste po nujnem postopku in dobili smo slab
               zakon. Na odboru smo opozarjali na probleme tega zakona, opozarjali na probleme
               starih mam, upokojencev, ki ste jim poleti dali nekaj več denarja, pa jim ga sedaj
               jemljete, opozarjali na mlade družine, vendar je koalicija delovala kot koalicija
               deluje, brez razmišljanja ste dvigovali roko, ne da bi vedeli zakaj, četudi sedaj
               nekateri ugotavljate, da bo potrebno ta zakon popraviti.</p>
               <p>In še zadnje, ne gre za 1.100 milijard obveznih vlog, tega je bilo za 881 milijard,
               drugih vlog je 2.700 milijard in na koncu se sprašujem zakaj to vladajoča koalicija
               dela. Zato, ker se s tem podrejate pravim vladarjem. In pravi vladarji te koalicije
               so tisti, ki so v Sloveniji najbogatejši in zaradi njih to delate.</p>
            </sp>
            <sp xml:id="SDZ4-Izredna-13-2005-12-08.sp136">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo? Gospod Sok imate besedo.</p>
            </sp>
            <sp xml:id="SDZ4-Izredna-13-2005-12-08.sp137">

               <speaker>ALOJZ SOK:</speaker>

               <p>Hvala lepa za besedo. Čisto na kratko. Ves dan sem poslušal vse te pripombe in bom
               za zakon glasoval in to z veseljem, kajti ta zakon v temelju popravlja to, kar je
               sprejela prejšnja vlada. Zavedamo se in tudi povedali smo, da ni vse idealno.
               Predvsem je potrebno povedati, ker to je, kar govorijo kolegi iz opozicije, vse
               namenjeno medijem, da se to pač vrti na takšen način, da se dve leti na področju
               obdavčevanja obresti ne bo zgodilo nič. Za vse tiste stare mame in vse to, kar si
               izmišljujete in vse to kar naštevate bi pa bil presenečen, če bi opozicija tukaj
               ravnala tako, da bi hvalila vladni predlog. To je pač legitimna pravica, vendar kaj
               je tisto, čemur po domač rečemo, da je laž pa je le treba povedati, da je laž. Hvala
               lepa.</p>
            </sp>
            <sp xml:id="SDZ4-Izredna-13-2005-12-08.sp138">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mislim, da je čas, da glasujemo o zakonu. Še enkrat preverite, če
               delujejo v najlepšem tehničnem redu.</p>
               <p>Glasujemo. Hvala lepa. <stage>/Ploskanje v dvorani./</stage> Prosim lepo, če mi je dovoljeno
               razglasiti rezultat. Navzočih je 80 poslank in poslancev, za je glasovalo 50, proti
               29.</p>
               <p><stage>(Za je glasovalo 50.)</stage> <stage>(Proti 29.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. Zahvaljujem se predstavnikom ministrstva
               za finance in državnega sveta.</p>
               <p>Prehajamo na <title>C1. TOČKO DNEVNEGA REDA - NA PONOVNO ODLOČANJE O ZAKONU O
                  SPREMEMBI ZAKONA O RAZISKOVALNI IN RAZVOJNI DEJAVNOSTI.</title>
               </p>
               <p>Skupni čas razprave je 2 uri in 25 minut.</p>
               <p>Kot veste, je državni svet Republike Slovenije na svoji 9. izredni seji 30. novembra
               letos sklenil, da na podlagi tretje alineje prvega odstavka 97. člena ustave
               Republike Slovenije od državnega zbora zahteva, da pred razglasitvijo zakona ponovno
               odloča o zakonu o spremembi zakona o raziskovalni in razvojni dejavnosti. Besedo
               dajem predstavniku državnega sveta za obrazložitev zahteve sveta, in sicer gospodu
               Doru Hvalici.</p>
            </sp>
            <sp xml:id="SDZ4-Izredna-13-2005-12-08.sp139">

               <speaker>DORO HVALICA:</speaker>

               <p>Hvala lepa. Dober dan, poslanke in poslanci, gospod minister, podpredsednik! Najprej
               opravičilo dr. Mencingerja, ki je moral dati prednost svojemu profesionalnemu delu.</p>
               <p>Predlogu za veto je moč dodati, poleg utemeljitve, ki ste jo dobili in, upam, tudi
               preštudirali, samo tole. Zagotovo je v državnem svetu prevladalo mnenje, da zakon
               pomeni izgubo tiste ravni avtonomije v raziskovalnih institucijah, ki pomeni
               razlikovanje med javnim in državnim. Neskončne, bogate, do evforije so bile razprave
               tudi v tem državnem zboru na to temo in meni je pravzaprav samo žal, da se bodo
               najbrž ponovile.</p>
               <p>Drugič. Zakon iz leta 2002 po mnenju državnega sveta povsem zadošča. Ne le zadošča,
               je zagotovo primernejši, saj, kot veste, utemeljuje tripartitno vodenje upravnih
               odborov, kar je glede na naravo te dejavnosti zagotovo najprimernejši način in oblika
               vodenja javne institucije na področju raziskovanja.</p>
               <p>Tretji poudarek, ki ga je vredno posebej poudariti je to, da je po mnenju državnega
               sveta odveč skrb ali strah predlagatelja tega zakona, da bi zaradi, v letu 2002
               utemeljenega načina vodenja institucij, na tem področju bili ogroženi temeljni
               interesi vlade ali prioritetne naloge vlade na tem področju, ker je to preprosto
               nemogoče, saj vemo, da so te naloge vezane na državni proračun, da so vezane na javna
               sredstva in da o teh ali o tem daje vselej za sleherni tolar soglasje vlada Republike
               Slovenije, to se pravi je ta skrb odveč.</p>
               <p>Tisto, kar je moč dodati uradnemu pojasnilu ali uradni razlagi ali, če hočete uradni
               pobudi državnega sveta je pa tisto, kar se je pojavilo ali se je zelo intenzivno
               znova pojavljal v razprav ob tem zakonu v državnem svetu, in sicer, da ne razumemo
               potrebe vlade ali ustanoviteljev po tem, da bi odločala o vsem in o vsakomer v tem
               najbolj direktnem in neposrednem smislu besede. Skratka, ne razumemo potrebe po tem,
               da bi se nadaljeval vdor politike v sleherno poro družbenih aktivnosti, če hočete, v
               sleherno poro, kjer se dogaja tisto, čemur mi pravimo seveda zagotovo najbolj
               plemenito, skratka, kjer je na paši, kot temu, jaz se opravičujem za ta literarni
               sprehod, na paši človeški duh. Omejevati ga na kakršenkoli način in mu jemati
               avtonomijo je preprosto, ne bom rekel greh, je preprosto škoda, ker se na dolgi rok
               zagotovo maščuje. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp140">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zadevo je obravnaval tudi odbor za visoko šolstvo, znanost in tehnološki
               razvoj kot matično delovno telo in dajem besedo predsedniku odbora gospodu Rudolfu
               Mogetu za prestavitev poročila odbora.</p>
            </sp>
            <sp xml:id="SDZ4-Izredna-13-2005-12-08.sp141">

               <speaker>RUDOLF MOGE:</speaker>

               <p>Hvala lepa za besedo. Spoštovane poslanke in poslanci.</p>
               <p>Odbor je bil seznanjen z zahtevo državnega sveta Republike Slovenije za veto na
               zakon o spremembi zakona v raziskovalni in razvojni dejavnosti. V obrazložitvi
               razlogov za sprejetje zahteve državnega sveta Republike Slovenije je rečeno, da bi s
               predlagano spremembo sestave upravnih odborov javni raziskovalni zavodi izgubili
               tisto raven avtonomije, ki jo razlikuje med javnim in državnim, zato državni svet
               podpira ohranitev njihovega statusa po veljavnem zakonu iz leta 2002, saj ugotavlja,
               da se s spremembo 33. člena veljavnega zakona iz leta 2002 določa nova struktura
               upravnih odborov javnih zavodov iz tega področja z večino predstavnikov
               ustanovitelja.</p>
               <p>Državni svet Republike Slovenije se s predlagano spremembo ne strinja in meni, da je
               treba uresničiti tripartitno strukturo upravnih odborov iz veljavnega zakona iz leta
               2002. Odveč je skrb predlagatelja, da tripartitni upravni odbori v javnih
               raziskovalnih zavodih ne bi sprejemali programa v skladu z usmeritvami in
               prednostnimi nalogami vlade, kot ustanoviteljice in večinske financerke le teh, saj
               jih po veljavni ureditvi ni mogoče sprejeti in tudi ne financirati iz državnega
               proračuna brez soglasja vlade.</p>
               <p>Predstavnik Državnega sveta Republike Slovenije, dr. Jože Mencinger je v
               obrazložitvi zahteve dejal, da državni svet ne vidi potrebe po spremembi 33. člena
               zakona o raziskovalni in razvojni dejavnosti tako, da bi imeli predstavniki
               ustanovitelja večino v upravnih odborih javnih raziskovalnih zavodov, čeprav naj bi
               se ti zavodi po mnenju predlagatelja zakona večinsko financirali s strani države. Pri
               tem je opozoril tudi na mnenje zakonodajno-pravne službe k temu zakonu, ki podobno
               kot državni svet ugotavlja, da že po veljavni ureditvi programa dela posameznega
               javnega raziskovalnega zavoda ni mogoče sprejeti in s tem tudi ne financirati iz
               državnega proračuna brez soglasja vlade, ki izvršuje ustanoviteljske pravice in
               obveznosti za Republiko Slovenijo. Poleg tega je dr. Mencinger tudi menil, da mnenje
               vlade o zahtevi Državnega sveta Republike Slovenije neustrezno utemeljuje potrebo po
               spremembi sestave upravnih odborov javnih raziskovalnih zavodov.</p>
               <p>Predstavnik sindikata vzgoje, izobraževanja, znanosti in kulture, SVIZ, je menil, da
               je predlog za sestavo upravnih odborov, javnih raziskovalnih zavodov neustrezen, zato
               podpirajo veto Državnega sveta Republike Slovenije.</p>
               <p>V krajši razpravi, daljša je bila namreč sama, takrat ko smo zakon sprejemali, je
               bilo s strani predstavnikov opozicijskih strank rečeno, da se s predlagano rešitvijo
               glede sestave upravnih odborov javnih raziskovalnih zavodov ne strinjajo, ter da
               podpirajo določilo veljavnega zakona iz leta 2000, na podlagi katerega so upravni
               odbori sestavljeni tripartitno in v katerih vlada nima večine. Predstavnik
               opozicijske stranke pa je menil, da mora imeti v upravnih odborih vlada večino, saj
               le ta tudi financira večino programov v javnih raziskovalnih zavodih.</p>
               <p>Tako je po tej opravljeni razpravi odbor prešel počasi na glasovanje. Opozicija je,
               kot že pri sprejemu zakona glasovala proti temu, da se ta zakon sprejme, pozicija pa
               je soglasno podprla sprejem tega zakona, tako da odbor za visoko šolstvo, znanost in
               tehnološki razvoj predlaga državnemu zboru dva sklepa. V enem je ta, da državni zbor
               sprejme omenjeni zakon in drug sklep je bil ta, da predlaga državnemu zboru, da ta
               veto obravnava na današnji seji, kar pa je bilo že uresničeno. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp142">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sedaj dajem besedo dr. Juretu Zupanu, ministru za visoko šolstvo,
               znanost in tehnologijo, da kot predstavnik, predlagatelj zakona obrazloži mnenje
               oziroma poroča. Prosim, da tudi vi stopite za govornico, ker je to predstavitev
               stališča.</p>
            </sp>
            <sp xml:id="SDZ4-Izredna-13-2005-12-08.sp143">

               <speaker>DR. JURE ZUPAN:</speaker>

               <p>Spoštovani gospod predsednik, spoštovane članice in spoštovani članic državnega
               zbora!</p>
               <p>O tem zakonu je že tekla na tem mestu debata. Tekla je diskusija tudi na odboru in
               to dvakrat. Argumenti, ki smo jih povedali, so šli nekako drug mimo drugega. Večkrat
               smo opozorili na to, da je bistvo zamenjave drugega odstavka 33. člena zakona o
               financiranju raziskovalne in razvojne dejavnosti v operativnosti in prevzemanju
               vladne odgovornosti za izvedbo nacionalnega raziskovalnega in razvojnega programa. V
               bistvu gre za operativno delo in tu posebej poudarjam naslednje stvari.</p>
               <p>Prvi očitek, ki govori, da se s tem odvzema avtonomija raziskovanju, je popolnoma iz
               trte izvit, ker govorimo o upravljanju inštitutov in ne o raziskovalnem delu. Torej,
               raziskovalec je pri svojem delu popolnoma avtonomen in mu s tem dejansko omogočamo,
               da bo bistveno lažje tudi sam kot tak delal, ker bo za upravljanje skrbela
               institucija upravnega odbora, ki bo skrbela, da bodo pogoji - ker tu je srž problema
               - za raziskovanje, ne govorimo o tem, kaj raziskuje, kako raziskuje, kakšne odločitve
               raziskovalec pri svojem raziskovalnem delu dela, to je avtonomija. Pogoji
               raziskovalca, v katerih raziskuje, to pa je naloga države, da uredi, da so ti pogoji
               v celotnem slovenskem raziskovalnem prostoru enaki. Še več, te pogoje mora približati
               evropski ravni, ker želimo imeti skupni evropski raziskovalni prostor. In vsemu
               navkljub, kakorkoli govorimo o tem, kako je najprimernejše - tu smo slišali, da je
               sestava, kot jo imajo sedaj, najprimernejša. Če bi bila najprimernejša, po zakonu, ki
               sedaj velja, bi raziskovalci kot izredno pametni verjetno že to naredili, pa tega od
               leta 2002 niso. To pomeni, da ta zakonodaja, ki je sedaj, ni najprimernejša ali pa
               lahko kaj drugega mislimo o teh raziskovalnih inštitutih oziroma o njihovih upravnih
               odborih.</p>
               <p>V vsakem primeru je torej pomembno, da država v tem smislu uvede ta inštrument, s
               katerim lahko začne uvajati enoten evropski raziskovalni prostor. Samo kot primer
               povem, da s tem, ko to uvajamo, nikakor ne mislimo, da bi bili v upravnih odborih
               člani ministrstva ali pa člani vlade ali kakorkoli. Popolnoma jasno je, če pogledamo
               samo številke, imamo 17 javnih raziskovalnih zavodov. Če bi dali v povprečju v vsak
               odbor 4 člane, pomeni to 85 - če bi jih bilo 5, je 85, če bi bili pa 4, pa 68 ljudi.
               Torej je popolnoma jasno, da to ne bodo ljudje z ministrstva, pač pa bodo ljudje iz
               industrije, iz tistih institucij, kot so univerze, ki so za delovanje določenega
               segmenta raziskovalnega prostora pomembni in so pripravljeni pripravljati ta enoten
               raziskovalni prostor v smislu, kot je bil načrtovan z nacionalnim raziskovalnim
               programom. In tu je srž vsega. V nacionalnem raziskovalnem programu smo s strani
               gospodarstva ves čas poslušali - in to poslušamo že, lahko rečemo, petnajst let -, da
               se javne raziskovalne institucije premalo udejstvujejo v gospodarstvu. In kot sem
               pravkar povedal, v članstvu upravnih odborov je seveda prostor za te ljudi. Je pa
               zopet po drugi strani jasno, da smo jih do sedaj dobivali iz gospodarske zbornice in
               na to nismo imeli vpliva. In ravno tu je ta problematičen del, koga dobimo v
               specifičen raziskovalni inštitut. Ker popolnoma jasno je, da želimo v raziskovalnih
               inštitutih potiskati smeri razvoja in način dela - torej, gre za pogoje - v tisto
               smer, da bo izpolnjen nacionalni raziskovalni program. In s tem, menimo, da bo to
               lahko dosegli.</p>
               <p>Še ena stvar, ko govorimo o odgovornosti za opravljeno delo. To ni samo sprejemanje,
               kot je bilo tu rečeno, da lahko prek vlade določamo stvari. Mi moramo na operativni
               ravni stvari spremljati in to mora spremljati upravni odbori, ki bodo izvajali
               politiko vlade in s tem bomo lahko dosegli določene prednosti.</p>
               <p>Lahko bi navedel cel kup primerov, kaj se lahko da ali česa se ne more narediti,
               ampak mislim, da to zadostuje. Pozivam in vas prosim, da sprejmete ta zakon ponovno
               ....<stage>/Opozorilni znak za konec razprave./</stage></p>
            </sp>
            <sp xml:id="SDZ4-Izredna-13-2005-12-08.sp144">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod minister. Sedaj dajem besedo predstavnikom poslanskih skupin.
               Besedo ima mag. Franc Capuder v imenu Nove Slovenije.</p>
            </sp>
            <sp xml:id="SDZ4-Izredna-13-2005-12-08.sp145">

               <speaker>MAG. FRANC CAPUDER:</speaker>

               <p>Hvala lepa, gospod predsedujoči. Gospod minister, poslanke in poslanci. Cilj
               Slovenije je, da postane moderna in konkurenčna družba v vseh svojih segmentih. To bo
               moč doseči z večjim vlaganjem v razvoj lastnega znanja ter z implementacijo
               dosegljivega tujega znanja. Zaradi tega je potrebno ustvariti v Sloveniji take pogoje
               v raziskovalni sferi, da se bomo približali evropskemu raziskovalnemu prostoru, ki je
               po našem mnenju glavni pogoj za ustvarjanje mobilnega in fleksibilnega ter
               raziskovalcem prijaznega trga raziskovalne delovne sile. Raziskovanje naj ne bo
               samemu sebi namen, kar se je v preteklosti vse prevečkrat dogajalo, ampak naj služi
               celovitemu in enakomernemu razvoju naše družbe. To velja predvsem sedaj, ko se je
               naša država zavezala, da bo sledila ciljem lizbonske strategije in bo v ta namen
               namenila še več sredstev kot do sedaj. Vlada je tista, ki mora stremeti za tem, da se
               bodo ti cilji izvršili. Tudi sprememba zakona o razvojni in raziskovalni dejavnosti
               gre zato v to smer. Javni raziskovalni zavod in javni infrastrukturni zavod upravlja
               upravni odbor. Naloga upravnih odborov pa je, da sprejemajo programe dela, finančne
               načrte, poročila o izvajanju programov dela ter ostale aktivnosti, opredeljene v
               statutih posameznih javno raziskovalnih zavodov.</p>
               <p>Doseganje ciljev lizbonske strategije poskuša vlada doseči s še boljšim upravljanjem
               javnih raziskovalnih zavodov, kot pa je bilo v preteklih letih. Ne mislim, da je bilo
               slabo, vsekakor se ga da izboljšati in usmeriti v skupno dobro. Eden od instrumentov
               za izvajanje politike vlade na področju raziskovalne in razvojne dejavnosti je večina
               članov v upravnih odborih javnih raziskovalnih zavodov s strani lastnika oziroma
               ustanovitelja raziskovalnih zavodov. Rešitve v obstoječem zakonu tega niso omogočale,
               zato tudi ne bi bilo mogoče zagotoviti, da bo javni zavod sprejemal programske
               usmeritve v skladu z usmeritvami in prednostnimi nalogami vlade, ki tudi v največjem
               deležu financira vse te zavode in je odgovorna za izvajanje programa, ki vodi k
               uresničitvi lizbonske strategije. S tega vidika moram povedati, da predlagane
               spremembe zakona na tem področju pomenijo pravi pristop, za katerega je vlada
               odgovorna in se te odgovornosti po izjavah ministra tudi ne brani. Takšen pristop je
               edino logičen korak odgovorne vlade.</p>
               <p>Spremembe zakona o raziskovalni in razvojni dejavnosti opredeljuje razmerje števila
               članov v upravnem odboru javnega raziskovalnega in javnega infrastrukturnega zavoda
               tako, da je v njem večino vseh članov predstavnikov ustanovitelja, izmed preostalih
               članov je pa enako število predstavnikov zaposlenih in uporabnikov storitev javnega
               zavoda. Državni svet meni, da se poskuša s tem predlogom posegati v avtonomnost
               javnega raziskovalnega zavoda. V razpravi ob sprejemu zakona pa je bilo velikokrat
               slišati, da se posega celo v avtonomijo raziskovalcev.</p>
               <p>V Novi Sloveniji - Krščanski ljudski stranki smo prepričani, da večina predstavnikov
               ustanovitelje v upravnem odboru absolutno ne vpliva in ne sme vplivati na avtonomijo
               dela raziskovalcev in ne na politiko raziskovanja v tem smislu, da bi se strokovnost
               in kvaliteta raziskovanja na ta način zmanjševala. Nikakor pa seveda ni sprejemljivo,
               da strokovnjaki, raziskovalci delajo samo tisto, kar bi radi počeli.</p>
               <p>Vsak javni zavod ima zato znanstveni oziroma strokovni svet, ki obravnava vprašanja
               s področja znanstvenega in strokovnega dela javnega zavoda, odloča o strokovnih
               vprašanjih v okviru svojih pooblastil, pripravlja strokovne podlage za programe dela
               in razvoj javnega zavoda ter predvsem daje upravnemu odboru in direktorju mnenja in
               predloge o organizaciji dela in pogojih za razvoj dejavnosti ter seveda opravlja tudi
               druge naloge, katere so predpisane z ustreznimi akti.</p>
               <p>V Novi Sloveniji - Krščanski ljudski stranki smo prepričani, da s spremembo zakona
               ne posegamo v avtonomnost raziskovalcev in zavodov, ponovno to poudarjam, pač pa je
               želja zagotoviti zares transparentno in predvsem učinkovito porabo javnih sredstev,
               umerjenih v razvoj in raziskovanje. Zato bomo v naši stranki spremembe zakon o
               razvojni in raziskovalni dejavnosti ponovno podprli. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp146">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima mag. Janez Kramberger v imenu Slovenske ljudske stranke.</p>
            </sp>
            <sp xml:id="SDZ4-Izredna-13-2005-12-08.sp147">

               <speaker>MAG. JANEZ KRAMBERGER:</speaker>

               <p>Hvala lepa, gospod podpredsednik. Spoštovani gospod minister, kolegice in kolegi. V
               poslanski skupini Slovenske ljudske stranke bomo ponovno glasovali za spremembo
               zakona o raziskovalni in razvojni dejavnosti.</p>
               <p>Namreč, gre za uvajanje enotnega evropskega raziskovalnega področja, ki je oblikovan
               v ciljih nacionalnega raziskovalnega in razvojnega programa. Prepričani smo, da mora
               imeti vlada pri zagotavljanju teh ciljev iz nacionalnega programa pomembno vlogo.
               Prepričani smo tudi, da ne gre za poseg v avtonomijo raziskovalcev in raziskovalne
               dejavnosti. Zato bomo iz teh razlogov ponovno glasovali za to spremembo zakona. Hvala
               lepa.</p>
            </sp>
            <sp xml:id="SDZ4-Izredna-13-2005-12-08.sp148">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospa Barbara Žgajner Tavš, da predstavi stališče Slovenske
               nacionalne stranke.</p>
            </sp>
            <sp xml:id="SDZ4-Izredna-13-2005-12-08.sp149">

               <speaker>BARBARA ŽGAJNER TAVŠ:</speaker>

               <p>Hvala lepa za besedo, spoštovani predsedujoči. Spoštovane kolegice in kolegi! Jaz
               bom v glavnem več ali manj ponovila vsaj ugovoru iz pretekle seje oziroma seje, na
               kateri se je obravnaval omenjeni zakon. Težnja Vlade Republike Slovenije je vsekakor
               ustvariti na znanju temelječo družbo. Ni dvoma, da ima v tem pogledu tudi
               izobraževanje, raziskovanje pomembno vlogo, toliko bolj v praktični povezavi z
               gospodarstvom. A dovolite še enkrat. Vlada Republike Slovenje je ob predložitvi
               novele zakona o raziskovalni in razvojni dejavnosti poudarila dosedanjo prakso na
               področju raziskovalne dejavnosti, ki naj bi bila neučinkovita in neustrezna. Iz
               istega razloga oziroma v želji po povečanju povezovanja med gospodarstvom in
               raziskovalno dejavnostjo je ministrstvo pripravilo pričujoči zakon, ki ga danes
               vnovič obravnavamo. A že prvi pogled resnično pove, da zgolj z dvema vsebinskima
               členoma, ki sta v tem zakonu vlada ni pripravila konkretnih programov oziroma
               rešitev, ki bi dejansko sledili, pa bom rekla, ne zgolj vladni težnji, ampak dejansko
               težnji in nuji Republike Slovenije po vpeljavi lizbonske strategije.</p>
               <p>Vladni predlog po oceni Slovenske nacionalne stranke sledi zgolj vladni politiki.
               Gre za vpeljevanje politike oziroma politizacijo tudi na področju avtonomne
               raziskovalne dejavnosti. Vlada bo imela po tem predlogu zakona v upravnih odborih
               javnih raziskovalnih zavodov, rekla sem javnih raziskovalnih zavodov, večino. Državni
               svet Republike Slovenije se s predlagano spremembo ne strinja in meni, da je treba
               uresničiti tripartitno strukturo upravnih odborov iz veljavnega zakona iz leta 2002,
               kar je bilo ne nazadnje tudi izpostavljen s strani opozicijskih strank na matičnih
               delovnih telesih in na seji državnega zbora ob prvi osnovni obravnavi omenjenega
               zakona. Ureditvi, kakršno predlaga vlada, nasprotujejo tudi predstavniki vseh treh
               slovenskih univerz, Slovenska akademija znanosti in umetnosti, gospodarske zbornice,
               agencije za raziskovalno dejavnost, javne agencije za tehnološki razvoj,
               znanstveno-raziskovalnega centra slovenske akademije znanosti in umetnosti, CORISA
               inštituta Jožeta Štefana, kemijskega inštituta, nacionalnega inštituta za biologijo,
               sindikata vzgoje, izobraževanja, znanosti in kulture in tako dalje. Naredila sem
               napako, ker sem rekla, da predlogu zakona nasprotujejo. Rekla bom, da niti eno mnenje
               prej naštetih inštitucij ni pozitivno na predlagano vladno spremembo.</p>
               <p>Dovolite, generalno, vsaj po oceni Slovenske nacionalne stranke, vlada s takšnimi
               zakoni oziroma spremembami zakonov ne podpira povezovanja med gospodarstvom in
               raziskovalno dejavnostjo, ampak dejansko politično delegira smer, v katero naj bi
               Slovenija šla. Resnično se bojim in na tem mestu tudi izražam to bojazen, da se v tej
               vladni politični smeri zgublja, pa resnično popolnoma izgublja, človeka plat razvoja.
               Ne nazadnje je temu pritrdila tudi včerajšnja seja matičnega delovnega telesa, ko smo
               obravnavali resolucijo oziroma nacionalni program o razvojni in raziskovalni
               dejavnosti za prihodnje obdobje. Vladne usmeritve so sicer usmerjeno k povečanju
               konkurenčnosti podjetij, kar je, verjamem, da čisto prav. Ne nazadnje moramo
               izpolniti cilj lizbonske strategije, bolonjske deklaracije in biti bolj konkurenčni v
               evropskem in svetovnem prostoru. Pa vendar, za kakšno ceno? Tudi v nacionalnem
               programu je bilo slišali, se izgublja človeška plat oziroma niso pomembne sociološke,
               humanistične vede.</p>
               <p>Zaključila bom ta kratek uvodni del, ki smo ga pripravili v Slovenski nacionalni
               stranki, pravzaprav z enim stavkom, ki sem ga že izpostavila na pretekli seji. V
               poslanski skupini Slovenske nacionalne stranke ocenjujemo, da bodo za uresničevanje
               lizbonske strategije in ostalih ciljev, h katerim je zavezana tudi Republika
               Slovenija, potrebni drugačni, bolj vsebinski ukrepi.</p>
            </sp>
            <sp xml:id="SDZ4-Izredna-13-2005-12-08.sp150">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Ivana Jelena, da predstavi stališče DeSUS-a.</p>
            </sp>
            <sp xml:id="SDZ4-Izredna-13-2005-12-08.sp151">

               <speaker>IVAN JELEN:</speaker>

               <p>Hvala za besedo, spoštovani podpredsednik. Poslanke in poslanci, predstavnik
               državnega sveta, gospod minister! V poslanski skupini DeSUS bomo glasovali po svoji
               vesti, in to predvsem zaradi pomisleka, da ni dobro, da ima tako močan vpliv na tem
               področju vlada in da predlagane rešitve premalo prepuščajo tistim, ki zaposleni na
               tem področju in ga tudi bolj temeljito poznajo. Pomisleke imamo tudi zaradi
               nasprotovanja sindikatov vzgoje in izobraževanja, znanosti in kulture, ki
               nasprotujejo sprejetju tega zakona in se po naše pravilno zavzemajo, da ostane
               struktura upravnih odborov in javnih raziskovalnih zavodov takšna, kot je bila do
               sedaj, saj bi se zaradi predvidenih sprememb sigurno zmanjšal vpliv vseh zaposlenih
               na odločanje dela treh prepomembnih zavodov. Po našem mnenju gre za zmanjšanje
               avtonomije in na tak način bi se lahko povečali pritiski političnih veljakov na
               odločitve, namesto da bi prevladala stroka, delo in mnenje strokovno kompetentnih
               ljudi.</p>
               <p>Odločitev glasovanja po svoji vesti smo prepustili posameznikom tudi zato, ker
               koordinacijski raziskovalni inštitut govori o tem, da je predlagana sestava upravnega
               odbora korak nazaj, kakršno je tudi mnenje Inštituta Jožef Štefan in Kemijskega
               inštituta. Enakega mnenja je tudi državni svet, ki je na odboru podal stališče, da se
               ne strinjajo s takšno sestavo upravnih odborov v javnih raziskovalnih zavodih, ker se
               na ta način izgublja dosedanja avtonomija, ki je dala večjo samostojnost
               znanstveno-raziskovalni sferi v odnosu do države in njenih institucij.</p>
               <p>Kot izhaja iz povedanega, smo se v poslanski skupini DeSUS odločili, da bo vsakdo
               glasoval po svoji vesti, ker se po našem mnenju nikakor ne moremo strinjati s
               predlagano centralizacijo, ki bi v roke vlade postavila vse vzvode odločanja na
               tistem področju, za katero po našem mnenju ni pristojna.</p>
            </sp>
            <sp xml:id="SDZ4-Izredna-13-2005-12-08.sp152">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Za govornico vabim gospo Evo Irgl, da predstavi stališče Slovenske
               demokratske stranke.</p>
            </sp>
            <sp xml:id="SDZ4-Izredna-13-2005-12-08.sp153">

               <speaker>EVA IRGL:</speaker>

               <p>Najlepša hvala za besedo. Spoštovani minister, spoštovane poslanke in spoštovani
               poslanci! Državni svet Republike Slovenije je na svoji seji sprejel sklep, da naj
               državni zbor ponovno odloča o spremembi zakona o raziskovalni in razvojni dejavnosti.
               Njihov glavni in pravzaprav edini argument je bil, da bi s predlagano spremembo
               sestave upravnih odborov javni raziskovalni zavodi izgubili tisto raven avtonomije,
               ki razlikuje med javnim in državnim.</p>
               <p>V Slovenski demokratski stranki se zavedamo, da raziskovalni programi, ki
               predstavljajo javno službo na področju raziskovalne dejavnosti in ki jih potrdi
               upravni odbor, morajo v prvi vrsti slediti javnim interesom in nacionalnim
               prioritetam raziskovalne politike, sprejetim v nacionalnem raziskovalnem in razvojnem
               programu. Vlada v svojem mnenju navaja <stage>(citiram)</stage>: <q>"Za uresničevanje nacionalne
               raziskovalne politike je odgovorna vlada, ki tudi prek svojih predstavnikov, ki
               morajo biti v večini v upravnih odborih javnih raziskovalnih zavodov, to svojo
               odgovornost in obveznost lahko sploh uresničuje. Večina predstavnikov ustanovitelja v
               upravnih odborih je pomembna za izvedbo predvidenih reform, določenih v predlogu
               nacionalnega raziskovalnega in razvojnega programa. Zavedati se namreč moramo, da če
               ne bo večine predstavnikov ustanoviteljev v upravnem odboru javnega raziskovalnega
               zavoda, se ta proces ne bo dogajal hitro in usklajeno."</q></p>
               <p>V Slovenski demokratski stranki bomo, tako kot že ob prejšnji obravnavi in
               glasovanju, tudi danes podprli predlagano spremembo zakona o raziskovalni in razvojni
               dejavnosti. Menimo namreč, da je trenutna zakonska rešitev v zvezi s strukturo
               upravnih odborov javnih raziskovalnih zavodov in javnih infrastrukturnih zavodov
               nepraktična oziroma neustrezna. To dokazuje tudi navedba koordinacije raziskovalnih
               inštitutov Slovenije, ki pravi, da ti inštituti že ves čas povsem normalno poslujejo
               z upravnimi odbori, v katerih ima ustanovitelj tudi zdaj večino. Zato se mi zdi čisto
               odveč sprenevedanja opozicije v tem trenutku. Še več, v CORISU celo priznavajo, da v
               teh upravnih odborih ni predstavnikov uporabnikov, predstavnikov zaposlenih pa le
               nekaj manj kot polovica, na primer, v razmerju 4 proti 3 v korist predstavnikov
               ustanovitelja. Iz vsega povedanega lahko izhaja, da vlada kot predlagateljica na
               podlagi dosedanje prakse samo uzakonja rešitev, ki se je v več letih prakse očitno
               izkazala za dovolj ustrezno in učinkovito.</p>
               <p>V Slovenski demokratski stranki smo prepričani, da zahteva državnega sveta, da se o
               zakonu ponovno odloča, ni utemeljena, zato bomo ponovno podprli predlagano spremembo.
           </p>
            </sp>
            <sp xml:id="SDZ4-Izredna-13-2005-12-08.sp154">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Na vrsti je gospod Ljubo Germič, da predstavi stališče LDS.</p>
            </sp>
            <sp xml:id="SDZ4-Izredna-13-2005-12-08.sp155">

               <speaker>LJUBO GERMIČ:</speaker>

               <p>Hvala za besedo, gospod predsedujoči. Gospod minister, kolegice in kolegi! Veto
               državnega sveta je priložnost za nas, ki smo ta zakon že potrdili v državnem zboru,
               da o svoji odločitvi še enkrat premislimo, da si na podlagi izmenjanega, tudi danes,
               ponovno utrdimo prepričanje, da je zakon, ki je bil že sprejet in o katerem bomo
               danes ponovno odločali, nepotreben, neprimeren in lahko celo rečem škodljiv. Kajti
               tripartitno strukturo v upravnih odborih javno-raziskovalnih zavodov, ki še ni povsem
               zaživela, že spreminjamo na način, kjer si država zagotavlja svojo prevlado. Pri tem
               bi bilo potrebno tehtno premisliti o vseh, ki so nam podali negativno mnenje po
               takšni zakonski rešitvi. Danes smo jih tukaj že našteli. To je koordinacija
               raziskovalnih institutov Slovenije, sindikati s področja raziskovanja, gospodarska
               zbornica, strokovna javnost, ki je izrazila svoje pomisleke, državni svet v svojem
               mnenju in tudi državni svet s pozivom, da ponovno premislimo in odločimo o tem, da s
               prvo odločitvijo nismo ravnali prav.</p>
               <p>Sporočilo, ki ga tukaj dajemo, je, da uporabnike in izvajalce na področju
               razvojno-raziskovalne dejavnosti ne vabimo k sodelovanju, ampak jih izločamo iz tega
               sodelovanja, kajti zmanjšujemo njihovo vlogo v upravnih odborih. S tem vlada izkazuje
               nezaupanje do tistih, ki naj bi vedeli, kakšno naj bo raziskovalno delo v Republiki
               Sloveniji in kakšne izsledke na tem prostoru potrebujemo.</p>
               <p>Seveda, s tega vidika si lahko logično postavimo vprašanje, ali vlada razume trende
               pri vzpostavljanju skupnega evropskega prostora za katerega je tudi danes, tako v
               bran, bilo rečeno kar nekaj besed tudi skozi vsebino tega zakona. Po našem mnenju
               takšni ukrepi s takšno vsebino govorijo o tem, da se ne razume tega kaj pomeni skupni
               evropski raziskovalni prostor, kajti mi ga razumem tako, da ga je potrebno oblikovati
               na partnerski zasnovi med izvajalci in uporabniki raziskav, kar je po mnenju
               poslanskega kluba LDS nujen in potreben pogoj za to, da bomo lahko dosegali razvojne
               cilje.</p>
               <p>V poslanskem klubu LDS ne razumemo izraženega nezaupanja vlade do, prvič, znanstvene
               sfere v celoti, torej znanstvene sfere, torej vseh tistih, ki so vključeni v
               raziskovalno, razvojno dejavnost, kajti v upravnih odborih jim namenjamo minorno
               vlogo. In prav gotovo ne razumemo tudi postavljanje v minorno vlogo tistih, ki naj to
               sfero direktno finančno podpirajo, in tistih, ki bodo te raziskave tudi v največjo
               uporabo, to je tako imenovano poslovna sfera. Vlada v tem primeru razume le svoj
               prav. Seveda pri tem, gospod minister, vam ponovno dajemo v razmislek, kajti cenim
               vašo raziskovalno delo, cenim vašo naravoslovno logiko in moje mnenje je, da je težko
               razumeti, da gre takšen predlog skupaj z vami, kajti po mojem mnenju je zelo
               neracionalen.</p>
               <p>V podkrepitev tega mojega mnenja in mnenja naše poslanske skupine lahko navedem
               utemeljitve, ki jih navajate tako v obrazložitev zakona, kjer govorite, da bi javni
               zavodi morali sprejemati programske usmeritve v skladu z usmeritvami in prednostnimi
               nalogami vlade. Tukaj smo iz različnih poslanskih skupin utemeljevali, kako imamo
               urejeno veljavno ureditev, ki skupaj z zakonom o raziskovalno-razvojni dejavnosti
               natančno opredeljuje načine in postopke in razmerja, ki naj veljajo in ki veljajo med
               posameznimi akterji razvojno-raziskovalne dejavnosti in opredeljujejo tudi
               odgovornost. Zelo temeljito sem prebral tudi vaš odgovor na sprejeti sklep, ki ga je
               sprejel Državni svet Republike Slovenije o zahtevi, da ponovno odločimo o vsebini
               tega zakona, v katerem govorite, da vlada mora imeti možnost ukrepanja za izvedbo
               ciljev nacionalnega raziskovalnega in razvojnega programa. Nekako je sovpadala
               obravnava današnjega zakona z včerajšnjo razpravo o vsebini nacionalnega
               raziskovalnega in razvojnega programa in, kolegi poslanci in poslanke, želel bi vas
               opozoriti, kaj govorijo vsebine tega nacionalnega raziskovalnega, razvojnega
               programa, katere ugotovitve jim prinašajo in katere usmeritve in cilji in temeljne
               naloge so zapisane, in lahko potem ponovno razmislimo, ali drži mnenje vlade, da mora
               s tem ukrepom oziroma da je ta ukrep pravi zato, da bo možno ukrepanje za izvedbo
               ciljev v smislu nacionalnega raziskovalnega, razvojnega programa.</p>
               <p>Pri tem se ugotavlja zapis iz predloga nacionalnega razvojnega programa, da je
               Slovenija izrazito neuspešna pri učinkovitosti izrabe sredstev, definiranju prioritet
               in uporabi rezultatov dejavnosti raziskovalnega razvoja za hitrejši gospodarski in
               družbeni razvoj. Pri tem opisuje vizijo, ki jo naj nosi nacionalni raziskovalni
               razvojni program. Vizija tega programa je usmerjena v prenos mednarodno dosegljivega
               znanja v javno korist in gospodarsko izrabo ter krepitev sposobnosti za obvladovanje
               tehnološkega napredka kot glavnega vira povečevanja nacionalne konkurenčnosti ter
               družbenega in humanega napredka svojega okolja. Slovenija potrebuje več stimulacije
               za skupno delo znanosti in gospodarstva in povečane razvojne spodbude za skupine
               projekte znanosti in gospodarstva. In ko govorimo o ključnih ciljih programa lahko
               takoj v drugi alineji, ki nasledi alinejo, kjer govorimo o povečanju vpliva
               raziskovalno-razvojnih aktivnosti v domačem okolju, da je treba povečati vlaganje
               gospodarstva v raziskave in razvoj v skladu z barcelonskim ciljem, in seveda
               pričakujemo, da bo ta sfera prispevala do leta 2010 2% višine družbenega bruto
               proizvoda. Ko lahko nadalje govorimo o nalogah institucij, lahko ponovno preberemo:
               <q>"Gospodarski sektor mora postati veliko močnejši partner sektorju raziskav in razvoja
               na univerzah in javnih raziskovalnih zavodih, ker se bo le tako lahko smiselno
               uporabila sredstva namenjena za razvoj gospodarstva."</q> Seveda, tukaj se postavljajo
               dileme in seveda utemeljitev, ki jo predstavlja vlada v bran tega zakona, dobijo
               popolnoma druge dimenzije. Kajti, vprašam se, ali bo sporočilo, ki ga bomo danes
               dali: ja, gospodarstvo, potrebujemo vas za financiranje, hkrati vas pa ne rabimo za
               to, ko bomo odločali o prioritetah na tistem področju, kaj bomo raziskovali in
               raziskovali tako, da bo to uporabno, uporabno v vseh vedah znanosti. Kajti tudi to je
               bil včeraj kar, bi rekel, zelo pomemben del razprave o nacionalno raziskovalnem in
               razvojnem programu.</p>
               <p>Seveda del teh argumentov, ki jih tukaj navajam, ne govori v prid zakon in zato
               predlagam, spoštovani gospod minister, spoštovane kolegice poslanke in kolegi
               poslanci, da na podlagi vsega navedenega ponovno premislimo, ali res želimo imeti
               raziskovalno in razvojno dejavnost v institutih takšno, kjer bo vodena samo s
               predstavniki vlade, ali želimo imeti vodenje raziskovalno-razvojne dejavnosti tako,
               da bodo lahko participirali tisti, ki seveda v tem segmentu največ lahko prispevajo.
               To so pa prav gotovo tisti raziskovalci in znanstveni, ki na teh institutih počnejo
               svoje raziskave, to so prav gotovo tisti iz poslovnega sektorja, ki te raziskave
               uporabijo, in seveda želimo si, da bo tudi vlada v svojem deležu v okviru
               tripartitnega sodelovanja, torej predlagala tiste predstavnike, ki bodo seveda
               sledili temu, da bomo uspeli graditi na znanju temelječe družbe. Prepričan sem, če ne
               bi bil zakon leta 2000 sprejet, bi bili danes ravno v fazi, ko bi morali predlagati
               takšen zakon. Zato je vsak korak nazaj od tega zakona v smeri podržavljanja teh
               institucij slab korak.</p>
               <p>Zato, kolegice in kolegi, pred nami je ponovna odločitev, popravi izpit, da lahko
               popravimo napako, ki je bila storjena, in damo jasno sporočilo raziskovalni in
               razvojni sferi, jasno sporočilo gospodarstvu, da si želimo njihovega sodelovanja in
               da podpiramo njihovo vključitev v upravljanje. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp156">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še zadnja ima besedo mag. Majda Potrata, v imenu Socialnih demokratov.
           </p>
            </sp>
            <sp xml:id="SDZ4-Izredna-13-2005-12-08.sp157">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod minister, spoštovani gospod
               Doro Hvalica, predstavnik državnega sveta, poslanke in poslanci! Stališče poslanske
               skupine Socialnih demokratov v zvezi z zahtevanim vetom na zakon o raziskovalni in
               razvojni dejavnosti izhaja iz dosedanjega opredeljevanja in stališč poslanske skupine
               Socialnih demokratov do njega. Torej bomo ob ponovnem glasovanju o zakonu glasovali
               proti.</p>
               <p>Ves čas smo zastopali stališče, da je zakon, ki resda obsega le tri člene in za
               katerega vlada trdi, da ne posega v temeljna načela leta 2002 sprejetega zakona o
               razvojni in raziskovalni dejavnosti, nepotreben, slab in v svojih učinkih škodljiv.
               Odpravljanje tripartitne strukture upravnih odborov je v času, ko se ukvarjamo z
               evropsko naravnano usmeritvijo o sodelovanju zaposlenih pri upravljanju, popolnoma
               nesprejemljivo že za gospodarstvo, kaj šele za dejavnost, ki ji je avtonomnost
               imanentna, posebej še, če gre za raziskovalno sfero. Če je temeljni razvojni cilj
               demokratične družbe čim višja stopnja družbene vključenosti, če je cilj partnerstvo
               in s tem povezan dialog, konsenz in spoštovanje med socialnimi partnerji, potem je,
               blago rečeno, odločitev in vztrajanje vlade pri tem zakonu kratkovidna. Politika, ki
               meni, da znanstveniki, raziskovalci, ustvarjalni in kritično razmišljujoči ljudje ne
               morejo h kakovostnemu upravljanju raziskovalnih zavodov prispevati ničesar
               koristnega, je ali slepa ali pa vsaj kratkovidna, vsekakor pa na moč izvirna, saj
               tega drugod ne poznajo. To ni le začetek konca vsakršne spodobnosti in etike, temveč
               trden dokaz, da vlada ne verjame v avtonomijo znanosti.</p>
               <p>Novela zakona o raziskovalni in razvojni dejavnosti, ki uvaja popolno državno
               upravljanje zavodov v raziskovalni dejavnosti, je velik korak nazaj, kar zadeva
               kakovostno upravljanje zavodov, utemeljeno na načelih avtonomije znanosti in
               partnerstva države s socialno družbo. Je novo orodje državnega nadzora znanosti in s
               tem podrejanje slovenske ustvarjalne misli državnemu uradništvu in vsakokratni
               politiki. Je izraz teženj k etatizaciji Slovenije in povratek v davno presežena
               obdobja administrativnega upravljanja slovenske družbe na razvojno najbolj
               občutljivem področju, to je pri ustvarjanju novih znanj kot podpori konkurenčne
               tehnološke prenove in kakovostnemu visokemu šolstvu. Je vdor politizacije tudi v
               znanost, za katero je že iz zgodovine znano, da mora biti avtonomna, če hoče biti to,
               kar je. Zamisel o državnem kontroliranju znanosti je izraz prepričanja, da lahko
               politika in uradništvo kakovostneje in odgovorneje usmerjata znanstvene tokove. Ta
               zamisel raste iz prepričanja, da se mora le v Sloveniji znanost razvijati po naročilu
               politike in ne po znanstvenih spoznanjih raziskovalcev. Za zrelo in odgovorno
               politiko, kakršna se spodobi za članico Evropske unije, bi to moralo biti le...</p>
            </sp>
            <sp xml:id="SDZ4-Izredna-13-2005-12-08.sp158">

               <speaker>PODPREDSEDNIK DR. MARKO PAVLIHA:</speaker>

               <p>Prosim, posluh! Besedo ima samo mag. Potrata.</p>
            </sp>
            <sp xml:id="SDZ4-Izredna-13-2005-12-08.sp159">

               <speaker>MAG. MAJDA POTRATA:</speaker>

               <p>... v zapisanem mnenju vlade, iz katerega je bil del že citiran, kjer si vlada
               nalaga veliko odgovornost, da mora imeti večino predstavnikov v upravnem odboru, češ
               da bo edino tako lahko svojo odgovornost in obveznost sploh uresničevala, mi prihaja
               na misel podoba giganta, ki nosi svet na svojih plečih. Ta vlada si nalaga velike
               odgovornosti in mogoče bi bilo pametno sedaj, ko ne živimo več v času mitov, da si
               breme malenkost razdelimo, ker edino v dejavnem dialogu z znanstveno sfero,
               uporabniki raziskav in med tistimi, ki financirajo, je mogoče najti najboljše učinke.
               Naj s številkami ponazorim, kaj pravzaprav vlada predlaga. Predlaga, da bi v upravnem
               odboru, ki naj bi štel od 5 do 9 članov in v katerem morata biti izpolnjena dva
               pogoja, namreč ta, da mora vlada imeti večino in da morajo imeti zaposleni in
               uporabniki enako število predstavnikov, to pomeni, da bo vlada v takih upravnih
               odborih imela od treh do šest članov, zaposleni in uporabniki pa po enega in samo pri
               devetčlanskem upravnem odboru dva predstavnika. Kaj to v sedanjem času pomeni, ko
               poznamo tudi zakon o upravljanju, o soupravljanju v zavodih, kjer mora biti tudi glas
               zaposlenih jasno izražen in dovolj vpliven, prepuščam razsojanju tega državnega zbora
               še enkrat, ob zavedanju, da je malo možnosti, da bo večino mogoče prepričati, kako
               slepo je tako ravnanje.</p>
               <p>Na zadnji strani predloga zakona, kjer je mogoče brati, kakšni so vse bili izpeljani
               postopki pri pripravi zakona, je iz priložene izjave o skladnosti predloga zakona s
               predpisi Evropske unije razvidno, da se minister za visoko šolstvo, znanost in
               tehnologijo ni posvetoval z univerzami ali mednarodnimi organizacijami. Hkrati smo
               slišali, da ni soglasja med inštituti, da ni soglasja, ki bi ga izrekli sindikati, da
               ni soglasja v državnem svetu. Koliko nesoglasij bo še treba izreči, da bi prepričali
               državni zbor, da to, kar delamo, ni dobro, ker vlada izreka in izkazuje izrazito
               pokroviteljski, paternalistični odnos do znanstvene sfere, čeprav izreka velike
               besede o tem, kako moramo vsi skupaj družno prevzeti odgovornost za izpeljavo reform,
               ki so napovedane, kajti v mnenju vlade je tudi mogoče brati - to je zdaj to zadnje
               mnenje -, da je večina predstavnikov ustanovitelja v upravnih odborih, javnih
               raziskovalnih zavodov, kot rečeno, pomembna za izvedbo predvidenih reform, določenih
               v predlogu nacionalnega raziskovalnega in razvojnega programa. Torej, govorimo o
               nečem, kar je zvezano z reformami, in govorimo o nečem, kar bo ta državni zbor šele
               sprejemal, in govorimo o nečem, o raziskovalnem nacionalnem programu, za katerega
               mora vlada nositi sicer resda izvedbeno odgovornost, ampak o katerem mora poročati
               državni zbor, državni zbor pa je tudi tisti, ki sprejema proračun, se pravi, tudi
               javna sredstva in tudi odgovornost in nadzor nad tem, kako so javna sredstva
               uporabljena, pa naj gre za katerokoli dejavnost v tej družbi. Hvala.</p>
            </sp>
            <sp xml:id="SDZ4-Izredna-13-2005-12-08.sp160">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem smo končali s predstavitvijo poslanskih skupin in sledi razprava
               poslank in poslancev. Besedo ima gospa Pečanova.</p>
            </sp>
            <sp xml:id="SDZ4-Izredna-13-2005-12-08.sp161">

               <speaker>BREDA PEČAN:</speaker>

               <p>Hvala lepa za besedo. Ta zakon je karikatura zakona, ki je vredna ministrstva in
               ministra za visoko šolstvo, znanost in tehnološki razvoj - ne v smislu tega, da je
               ministrstvo in minister slab, ampak da ni vredno, da tak zakon pride iz takšnega
               ministrstva s tako visokim ratingom, kot ga ponavadi ministrstva, ki pokrivajo visoko
               šolstvo in znanost, imajo ali naj bi jih vsaj imeli. Menim, da je že trditev, da
               velika večina raziskovalnih zavodov sploh ni še prilagodila sestave upravnih odborov
               zakonu, ki je bil sprejet v letu 2002, je za lase privlečena, ker če gremo pogledati,
               kaj piše v tistem zakonu, ni zapisano, da se morajo upravni odbori zamenjati takoj
               oziroma v določenem roku po uveljavitvi zakona, ampak je, kot vse kaže, bilo
               zamišljeno, da se bodo upravni odobri zamenjali po preteku mandata posameznega
               upravnega odbora. Zaradi tega je tudi logično, da nekateri zavodi že imajo upravne
               odbora po novem zakonu oziroma novem starem zakonu, večina pa še ne, ker je mandat
               teh upravnih odborov kar pet let.</p>
               <p>Kolegica je uporabila izraz paternalističen odnos do javnih raziskovalnih in
               infrastrukturnih zavodov. Jaz mislim, da ne gre samo za to, ampak gre tudi za
               paternalističen odnos do gospodarstva, ker smo slišali - jaz osebno ministra že kar
               nekajkrat, pa tudi beremo lahko to v mnenju vlade k vetu državnega sveta -, da je
               paternalizem, če rečemo, da saj bo vlada, glede na to, da nima dovolj lastnih članov
               ali svojih lastnih ljudi, ki so v vladi, da bo vlada poskrbela za to, da bo
               sorazmeren ali pa primeren del članov upravnega odbora iz gospodarstva. Glede na
               prakso, kakršno ima ta vlada - sicer ne pri znanstvenih zavodih, ampak drugod že
               dokazano, imamo na razpolago dokaze, jaz bom govorila samo o zavodih, ne bom govorila
               o gospodarskih družbah -, da imenuje v svete teh zavodov ljudi, ki niti od daleč
               nimajo pojma o tem, kako naj bi se zavodi vodili, ki niso nikoli opravljali nobene
               podobne funkcije, tako da o poslovanju zavodov, o načinu, kako upravljati zavod,
               nimajo pojma; se pravi, da bo vendarle piramida, ki se konča v enem samem človeku,
               postavljena tudi v tem primeru tako, da bodo člani upravnih odborov najprej vprašali,
               kaj naj pa sedaj naredimo, in potem bodo tako tudi odločali na sejah upravnega
               odbora.</p>
               <p>Jaz sem že na odboru za visoko šolstvo, znanost in tehnološki razvoj povedala, da
               imam konkreten primer v zelo težavnem javnem zavodu, v poslovnem, ne javnem zavodu,
               ki pokriva eno drugo področje, konkreten primer, na kakšen način ta vlada imenuje in
               kakšne ljudi izbira za to, da jih imenuje v svet zavoda. Da, je v zavodu, ki ima hude
               finančne težave, ki je komaj v preteklem mandatu uspel nekako se izviti iz rdečih
               številk, ampak še ne dokončno, imenovana v svet zavoda ljudi, kot je, recimo,
               upokojena učiteljica, kot je upokojen ravnatelj dijaškega doma in podobne stvari. Jaz
               nimam nič proti niti učiteljicam niti ravnateljem dijaških domov, vem pa, da taki
               ljudje seveda ne morejo spremljati, upravljati oziroma nadzirati, kako pravzaprav
               uprava enega takega javnega zavoda vodi zavod in kakšni so tudi njegovi uspehi.
               Zaradi tega menim, da seveda pod dirigentsko taktirko nekaj ljudi v vladi, ko bodo
               izbrani ljudje, ki bodo ubogljivo izvajali svoje delo v upravnih odborih teh
               raziskovalnih zavodov, zagotovo ne moremo pričakovati, da bodo ti javni zavodi delali
               v interesu gospodarstva na splošno, da bodo delali v interesu javnega sektorja, ampak
               bodo delali v interesu aktualne vlade. Jaz mislim, da je skrajni čas, da se ta vlada
               in njen predsednik zavesta, da ne more potekati življenje v tej državi tako, da
               nadzira popolnoma vse do zadnje pore te države, do tega, katera čistilka bo delala v
               nekem zavodu ali pa v neki gospodarski družbi. Mislim, da je to prišlo že preko vseh
               normalnih mej in da je za to seveda potrebno glasovati proti takemu zakonu -
               nepotreben, nevreden takega ministrstva in nevreden naše države. Hvala.</p>
            </sp>
            <sp xml:id="SDZ4-Izredna-13-2005-12-08.sp162">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Nadaljujemo z razpravo. Mimogrede bi želel prositi poslanke in poslance
               oziroma vodje poslanskih skupin, da odjavijo tiste, ki ne želijo govoriti, kajti tako
               bomo lažje delali, ker vidim, da vas kar nekaj manjka. Sedaj ima besedo že kar gospod
               Milenko Ziherl.</p>
            </sp>
            <sp xml:id="SDZ4-Izredna-13-2005-12-08.sp163">

               <speaker>MILENKO ZIHERL:</speaker>

               <p>Hvala za besedo, podpredsednik. Tudi sam bi se želel opredeliti do tega, da bomo še
               enkrat podprl zakon, in sicer izhajam iz načel lizbonske strategije, ko je treba s
               prestrukturiranjem raziskav in razvoja pač dati industriji in razvoju družbi nek nov
               zagon. Opozoriti bi želel, da bi po novem priporočilo EU naj uporabniki vedno več
               prispevali v raziskave in razvoj, tja do 1,5% BDP-ja oziroma kar polovico teh
               sredstev. Če se bo ta struktura financiranja spremenila, povečala v korist deležev
               uporabnikov, potem je logično, da se tudi struktura upravnih odborov spremeni.
               Vsekakor je pa potreben določen impulz, ki bo presekal oziroma vnesel nek namen,
               spodbudil neka dogajanja v sedanjo samozadostnost inštitucij. V upravnih odborih so
               imeli večino tako rekoč domači ljudje, to se pravni, znotraj hiše in so en drugemu
               delil odpustke pod krinko neke avtonomije. Bilo je cel kup napak. Če se samo spomnim
               !kranjske Sorbone", kjer je rektor imel 105 diplomantov, po 8 magisterijev na leto,
               kar je fizično nemogoče, in tako naprej.</p>
               <p>Sam imam dolgoletne izkušnje z dostopom do tujega znanja pa domačega znanja. V
               dolgoletni praksi sem delal stalno v multinacionalnkah, in sicer imel do stop do
               znanja Conntinentala, Semperita in na koncu Good Year. Bili smo zelo skeptični do
               tako imenovanega domačega znanja in smo imeli slabe izkušnje - zaradi česa? So bili
               naši ljudje manj sposobni? Ne! Nihče jim ni dihal za ovratnik<q>", lahko so "</q>izumljali
               toplo vodo<q>" in prodajali "</q>blef" na domačem trgu. Zato se vsekakor zavzemam - in ta
               zakon je eden od korakov k trgu na področju znanosti in raziskav.</p>
               <p>V preteklosti sem imel slabo izkušnjo na inštitutu. Iz Save Tires smo šli na
               inštitut, kjer so, bom rekel, določeno stvar prodajali - niti ni važno, na katerem
               inštitutu. V glavnem s šefom sva komentirala, ko sva odhajala, z znanim Prešernovim
               verzom: <q>"Le malo vam tolažbe, bratje, hranim."</q> In ravno zaradi tega, ker se ni nič
               dogajalo, ker se je pometalo probleme pod preprogo, ker ni bilo nikakršnega impulza
               po nekem uporabnem aplikativnem znanju. Nov zakon pa, mislim, ravno to vnaša - nek
               nemir, neki sigurni stolčki se bodo morda celo zamajali, polne škatle praznega se ne
               bo dalo več prodajati, treba se bo bolj vključevati v mednarodno znanje, v izmenjavo
               znanja. Prebral sem članek, koliko inženirjev naj bi ravno iz teh
               naravoslovno-tehnoloških področij za uresničitev lizbonske strategije potrebovali,
               vendar bi potrebovali tudi inštitucije, kjer bodo v določenem programu, ne nekaj samo
               sebi namenjenega, ampak nekaj uporabnega tudi izumljali. Zato bom še enkrat ta zakon
               ponovno podprl in zanj glasoval. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp164">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zdaj je na vrsti mag. Tomaž Štebe.</p>
            </sp>
            <sp xml:id="SDZ4-Izredna-13-2005-12-08.sp165">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik. Spoštovane kolegice in spoštovani kolegi! Zakon
               bom, seveda, ponovno podprl. Čudim se nad mnenjem državnega sveta, ki je pokazal, da
               je neke vrste zaščitnik ozkih - sam pravim temu in se opravičujem, če bo to vzeto
               morda v slabšalni obliki, ampak dejansko cehovskih interesov. In to trdite
               brezprizivno, brez meni jasnih argumentov, da je to najboljša rešitev - tripartitno,
               vsi enako število predstavnikov upravnih odborov. Mišljeno je seveda, veselo se bomo
               dogovorno dogovorili, ščitili svoj lasten mir in se čim bolj dokazovali pred
               davkoplačevalci, kako gospodarno in uspešno delujemo. Hkrati pa pozabljamo na
               preprosto dejstvo: da je bilo to v zakonu leta 2002 in nikoli uveljavljeno.
               Neverjetno! Človek si tako idealno rešitev, ki je bila uzakonjena in do danes
               neuveljavljena, da to ni bilo storjeno, težko predstavlja. No, ta tripartitnost in ta
               sistem, ki je bil uzakonjen v letu 2002, je sledil tisti znani, saj veste, lepi
               logiki samoupravljanja, kako se bomo vse lepo dogovorili, seveda v ozadju, pa vemo iz
               prakse, tisti, ki smo živeli v tistih časih, se je odločalo v ozkih krogih,
               potrjevalo pa v teh samoupravnih organih. Pogosto so bile tudi širše debate, ampak
               odločalo se je pa dejansko v ožjih krogih. Tako da menim, in to sem tudi že povedal
               na odboru, da je rešitev, ki jo predlaga vlada, za katero stoji vlada in minister, je
               rešitev, ki vnaša resno odgovornost za tiste, ki pač predlagajo svoje predstavnike v
               te upravne odbore. In seveda, ker večino članov upravnih odborov po tem zakonu
               predlaga vlada, je ta odgovornost v glavnem na vladi. Upravni odbori, ki delujejo
               racionalno in konstruktivno, pa v takih sestavah razpravljajo, upoštevajo vse vidike,
               ki so potrebni za dobro delo teh inštitutov raziskovalno-razvojne dejavnosti. In brez
               jasne odgovornosti in brez možnosti tistega, ki prevzema večino odgovornosti, da tudi
               ukrepa, ko stvari ne tečejo v pravo smer, seveda potem ni možno zahtevati od takega
               polno odgovornost. In ravno to bo sedaj omogočilo, da se tisto, kar je zapisano v
               vladnih ali pa v državnih dokumentih in jih bomo nekatere sprejemali tudi mi -
               nacionalno-razvojni program in razne strategije ali pa tudi ukrepe -, da bo ta
               operativni del, to je vlada, to odgovornost oziroma te cilje lahko tudi uveljavljala.
               Med drugim tudi skozi tisto, kar se tisti zaščitniki sedanjega stanja najbolj bojite,
               tudi s spreminjanjem sedanjega stanja v smislu, kdo upravlja, kdo odgovarja v teh
               institucijah. Vsak dober upravljavec, direktor in raziskovalec pa seveda strmi k
               temu, da ima dobre sodelavce, da dobro sodeluje z akademsko sfero, da dobro sodeluje
               z raziskovalci in tudi da še bolj uspešno in z uveljavljanjem dosežkov raziskav na
               trgu predvsem zelo uspešno sodeluje z gospodarstvom. In to pravzaprav sedaj prevzema
               predlagatelj vsega tega in menim, da moramo sedaj vsi delati na tem, da bo
               predlagatelj, predvsem je tukaj v tem primeru minister, lahko potem tudi uveljavljal
               te zadeve skozi svojo politiko.</p>
               <p>Naj navedem primer, ki se te dni dogaja v tej državi, ko tako imenovana
               raziskovalna, ne bom rekel znanstvena sfera, poskuša uveljaviti eno, morda celo
               veliko priložnost za slovensko gospodarstvo ali pa tudi državo, enostaven in
               učinkovit, recimo, sistem cestninjenja, da nekaj takega skozi ustrezne institucije te
               države ni možno uveljavljati. Upam, da bo minister pri tem uveljavljanju našega
               aplikativnega razvojnega znanja, pri katerem je udeležena tudi izobraževalna sfera,
               se pravi univerze, da bo tukaj možno premagati neko obstoječe stanje in preiti v
               boljše stanje tehnike oziroma sistema. Vedno pa seveda, ko posegate v obstoječe
               stanje, imate odpor, v tem primeru žal odpor državnega sveta, ki naj bi zastopal
               ravno, vsaj po mojem mnenju, tudi večino interesov te naše družbe. Žal, gospodje v
               državnem svetu, stojite na načelu, se opravi ohranjanja obstoječega stanja. Hvala.
           </p>
            </sp>
            <sp xml:id="SDZ4-Izredna-13-2005-12-08.sp166">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Jožef Jerovšek.</p>
            </sp>
            <sp xml:id="SDZ4-Izredna-13-2005-12-08.sp167">

               <speaker>JOŽEF JEROVŠEK:</speaker>

               <p>Hvala lepa. Tudi sam bom ponovno podprl zakon, na katerega je dal državni svet veto.
               Veto kot institut dodatnega premisleka je bil v slučaju tega zakona, po mojem,
               napačno uporabljen. Namreč, državni svet ob svoji hibridni vlogi in kompetenčni
               impotenci kaže znake izgube razsodnosti in globoke frustriranosti. Tistim svetnikom,
               ki tako ravnajo ob takšnih skromnih razlogih, moram reči, bo se še v slovenski
               javnosti bistveno bolj uveljavilo prepričanje, da gre za suho vejo slovenske
               demokracije in da se bodo okrepile zahteve po njeni ukinitvi.</p>
            </sp>
            <sp xml:id="SDZ4-Izredna-13-2005-12-08.sp168">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, razglabljamo o predlogu zakona ne pa o državnem svetu.</p>
            </sp>
            <sp xml:id="SDZ4-Izredna-13-2005-12-08.sp169">

               <speaker>JOŽEF JEROVŠEK:</speaker>

               <p>Ja, saj, zaradi tega sem se začudil temu vetu na ta zakon. Namreč, dejstvo je, da
               mislim, da gre za popolnoma normalen predlog vlade, da tisti, ki je ustanovitelj, ki
               zagotavlja finančna sredstva, ima večinsko vlogo v upravnem odboru in da s tem bdi
               nad racionalnostjo tudi raziskovalnega programa. Namreč, če sledimo zgolj kmečki
               logiki, tudi v znanosti ni napačna. Namreč, ta kmečka logika pravi in staro pravilo
               na kmetih je bilo, da <q>"kadar med delavci na polju ni gospodarja ali pa domačega sina,
               potem ti delavci navadno zelo malo naredijo"</q>. Veljalo je, da se zajedo, da si ne
               zaslužijo pogosto niti za malico. In veste tudi skozi raziskovalne programe je možno
               ob slabem vodenju državo spraviti na boben. In jaz mislim, da država ne bo tako
               neumna, da bo v te upravne odbore poslala nesposobne ljudi, da bo poslala ljudi,
               katerim se, kot je neka poslanka navajala, niti od daleč ne sveti, kaj se znotraj teh
               raziskovalnih institucijah dogaja, kaj se raziskuje. In po mojem največja zloraba te
               argumentacije tukaj je govorjenje o izgubi avtonomnosti teh institutov, o izgubi
               avtonomne znanosti in tako naprej.</p>
               <p>Glejte, vsi, ki smo bili v stikih z znanostjo ali raziskovalno dejavnostjo vemo, da
               je 30 let nazaj, kar jaz pomnim, bilo tu ogromno lažnih avtoritet na pomembnih
               položajih, ki so bistveno odločale o distribuciji denarja in to se je vršilo vse
               doslej, jaz ne rečem, da bo z novim zakonom takoj boljše, ampak te lažne avtoritete
               so si znale izboriti svoj položaj. In seveda je to vpitje iz teh vrst zaradi tega,
               ker veste, da imate na podlagi teh lažnih avtoritet in njihovih dobrih položajev
               zagotovljene vzvode moči in pritiskov na javno mnenje.</p>
               <p>Navedel bom primer, ko se toliko govori o avtonomnih znanostih, kako je do sedaj
               bila idealno avtonomna ta znanost; sicer sem ga že včeraj navedel, pa mislim, da ga
               je potrebno navesti še enkrat. Ko je novinarka Večera na nov državni praznik, 23.
               novembra, Maistrov spominski dan spraševala o dosedanji prisotnosti Maistra, je
               zgodovinarja Boža Repeta vprašala tudi, ....<stage>/Oglašanje iz klopi./</stage> bom danes še enkrat
               ponovil, je treba ponoviti. Vprašala je, kako je bivši režim deloval, pravi
               odstranitev njegovega kipa z mariborske občine je naročil kar Kraiger. Gospod Repe,
               čeprav je deloval na vseh teh inštitutih centralnega komiteja, je to gladko zanikal z
               izjavo, da za Kraigerjevo naročilo ne ve. In jaz bom citiral iz Kolumne Melite
               Forstnerič Hajnšek, kako se je odzvala, ker mislim, da se je potrebno odzvati. Vemo
               kako je bil Maister zamolčan. Klasičen nacionalni junak ...</p>
            </sp>
            <sp xml:id="SDZ4-Izredna-13-2005-12-08.sp170">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, spet se oddaljujemo od teme.</p>
            </sp>
            <sp xml:id="SDZ4-Izredna-13-2005-12-08.sp171">

               <speaker>JOŽEF JEROVŠEK:</speaker>

               <p>Ne, govorim o avtonomnosti znanosti in me ne prekinjajte, prosim, gospod Pavliha,
               drugače ne bom verjel vaši tezi, da mora biti v državnem zboru več pravnikov, ker se
               bo potem še bolj kršil poslovnik.</p>
            </sp>
            <sp xml:id="SDZ4-Izredna-13-2005-12-08.sp172">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, občutek imam da jaz vodim sedaj sejo, ne vi, lepo prosim.</p>
            </sp>
            <sp xml:id="SDZ4-Izredna-13-2005-12-08.sp173">

               <speaker>JOŽEF JEROVŠEK:</speaker>

               <p>Dovolite mi, da to citiram, ker imam tudi prijavljen čas. Novinarka pravi: Nejevoljo
               in začudenje je zbudil ugledni zgodovinar, ki je te dni na straneh tega časnika
               izjavil, da ni vedel za ... akonspirativno odneseno Maistrovo ... iz mariborske
               občinske stavbe pred šolo v Šentilj. Danes komaj še znanega Sergeja Kraigerja je tako
               motil najslavnejši vojak v avli mestne občinske skupščine, da je celo zagrozil, da če
               ne bodo generala takoj odstranili iz občinske avle, se vanjo ne bo nikoli več vrnil.
               Tedanji lokalni veljaki res ustrašili. Tu jim je treba povedati, da je s psovko, ki
               si je ne upam ponoviti, pa tudi ni zapisana, označil takrat generala Maistra.
               Novinarka pravi: To je bila ena najostrejših političnih izjav v mestu, poleg tiste
               najbolj zgodovinsko razvpite Hitlerjeve z Rotovškega balkona. Pravilno ugotavlja, in
               najmanj kar je, bi ugledni zgodovinarji polpreteklosti morali take ekscese, ki se z
               vso silovitostjo polnijo v lokalnih okoljih iz roda v rod, stresti iz rokava. In
               gospa Potrata, to je avtonomnost tega tipa. In me prav zanima, ali ste takrat, ko ste
               bili verjetno goreča predstavnica, protestirala v Mariboru nad takim ravnanjem nad
               nacionalnim junakom.</p>
               <p>Ne govoriti o neki avtonomni znanosti. Bila je globoko podvržena in to je sramota za
               bivše ministre za šolstvo, da zgodovinarji in izobraženci tega ne vedo, kaj se je v
               teh inštitutih delalo in kaj so ti, ki so bili delodajalci, tem znanstvenikom
               naročali. In zanikajo še danes, da se je tako politično motivirano delalo. Zakaj
               govorite o avtonomnosti? Mislim, da se ta avtonomnost ne more poslabšati, da se lahko
               kvečjemu izboljša. Ko se bo gospodarno delalo z raziskovalnim denarjem, se bo
               avtonomnost izboljšala. Bodite brez skrbi, ker takrat bodo prišle do besede prave
               znanstvene veličine, pravi razvojniki, ki so danes pogosto blokirani in utišani.</p>
               <p>In zaradi tega, še enkrat, če se v državnem svetu, kjer so predstavniki različnih
               struktur, ne zavedajo te situacije in gospodarnosti - pa je tam tudi veliko
               ekonomistov, ki bi morali vedeti, da se mora gospodar brigati tudi za gospodarnost
               uporabe denarja, čeprav seveda spoštujem, da se znanost deli na temeljno,
               fundamentalno in aplikativno in da mora biti tu neko razmerje. In sem prepričan, da
               bo pametna država to dosti bolj temeljito in bolje počela. Od kod tu neke glave
               vidijo, kaj bo bodoča oblast naredila, česa vsega ne bo upoštevala? Ja, ne vem, kako.
               Trdno sem prepričan, da bo s preglednostjo, s tem, da bo tisti, ki zagotavlja denar,
               tudi bdel nad racionalnostjo porabe, sodeloval tudi pri programih skozi zelo
               kvalitetne ljudi, ki jih bo postavil v te upravne odbore, da bomo s tem dosegli več
               in da bo to zagotavljalo bodočnost in razvoj za naslednje generacije. Hvala lepa.
           </p>
            </sp>
            <sp xml:id="SDZ4-Izredna-13-2005-12-08.sp174">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mag. Potrata želi replicirati.</p>
            </sp>
            <sp xml:id="SDZ4-Izredna-13-2005-12-08.sp175">

               <speaker>MAG. MAJDA POTRATA:</speaker>

               <p>Gospod Jerovšek, že včeraj sem vam citirala nek izrek. To, kar ste zdaj govorili, je
               morebiti za vas res povezano z avtonomnostjo, po moje je pa povezano z možnostmi
               vedenja in poznavanja stvari. To, o čemer vi govorite, ni dokaz, da znanost ni
               avtonomna, ampak je samo dokaz tega, da vsak znanstvenik, tudi če je strokovnjak na
               nekem področju, čisto vsega ne ve. In jaz se klanjam tistim znanstvenikom in
               strokovnjakom, ki se zavedajo, <q>"vem, da nič ne vem"</q>.</p>
            </sp>
            <sp xml:id="SDZ4-Izredna-13-2005-12-08.sp176">

               <speaker>PODPREDSEDNIK DR. MARKO PAVLIHA:</speaker>

               <p>Replike na repliko ne bom dovolil. Besedo ima gospod Moge. K razpravi se lahko
               prijavite kasneje, ko bo ostal čas.</p>
            </sp>
            <sp xml:id="SDZ4-Izredna-13-2005-12-08.sp177">

               <speaker>RUDOLF MOGE:</speaker>

               <p>Spoštovani gospod podpredsednik, hvala lepa za besedo. Spoštovani gospod Doro
               Hvalica, poslanke in poslanci, prav lep pozdrav!</p>
               <p>Za razliko od predhodnika moram reči, da sem vesel, da ima državni svet toliko
               posluha za državnost, da se odziva na socialne probleme, na probleme enakopravnosti,
               o čemer je bilo govora pri prejšnji točki, in tudi na strokovne probleme. Brez dvoma
               zelo cenim ljudi, ki v državnem svetu zastopajo akademsko sfero, na čelu z gospodom
               dr. Mencingerjem, ki je bil rektor univerze v Ljubljani. In tem ljudem tudi
               argumentirano verjamem, da so glede vzrokov, ki so jih navedli, upravičeni, da je
               državni svet državnemu zboru predlagal veto na ta zakon.</p>
               <p>Poslušajte, če bi se malo obrnil na Prešerna, ki je rekel, <q>"le začnimo pri
               Homerju..."</q>, upam, da nas to ne bo doletelo, bi povedal, če pogledamo po vertikali
               zdaj navzgor, gospod minister, svet organov javnih vrtcev in šol, osnovne šole in
               javne glasbene šole, sestavljajo trije predstavniki ustanovitelja, pet predstavnikov
               delavcev in trije predstavniki staršev. Svet javne poklicne šole, gimnazije in
               dijaškega doma sestavljata dva predstavnika ustanoviteljev, pet predstavnikov
               delavcev, dva predstavnika staršev in dva predstavnika vajencev oziroma dijakov. Če
               gremo na zakon o višjem strokovnem izobraževanju, potem se svet šole ustanovi kot
               izobraževalni zavod in ga sestavljajo: dva predstavnika ustanoviteljev, dva
               predstavnika delodajalcev, pet predstavnikov delavcev, dva predstavnika študentov. Pa
               boste rekli, to niso akademski javni zavodi, je pa zagotovo akademski javni zavod
               tudi univerza.</p>
               <p>Če pogledamo univerzo, potem tam ločimo dva organa, en je senat, zaradi avtonomnosti
               vemo, kdo ga postavi, drugi je pa upravni odbor na univerzi. Upravni odbor je organ
               visokošolskega zavoda, ki se pa določi z aktom o ustanovitvi. Jaz sem pridobil enega
               izmed odlokov o preoblikovanju univerze Maribor, ostala dva sta podobna, ki pravi, da
               je upravni odbor univerze organ opravljanja, ima devet članov, in sicer tri
               predstavnike ustanovitelja, štiri predstavnike univerze, enega predstavnika študentov
               in enega predstavnika delodajalcev. To pomeni, da je taka sestava na univerzi v redu,
               v raziskovalnih zavodih je pa taka sestava, ki je podobna tema, pa popolnoma narobe.
               Kaj to pomeni, da tam na univerzi delajo ljudje z drugačnimi <q>"vatli"</q>, z drugačno
               pametjo, na teh zavodih pa delajo s tako pametjo, da hoče vlada imeti večino v njih.</p>
               <p>Spoštovane kolegice in kolegi, to ne vzdrži nobene argumentacije. Mi, ko bomo sedaj
               zakon sprejeli, bomo spremenili upravne odbore. Jaz pa mislim, bom zelo grob, gospod
               minister, da sta dve možnosti, ali spremenimo upravne odbore ali pa zamenjamo
               ministra. Kajti javni raziskovalni zavodi so ustanovljeni, ustanovitelj je Republika
               Slovenija, nad njimi bedi vlada z ustanoviteljskimi pravicami in najbolj skrbi nad
               njimi minister. In če minister ne more preko mehanizmov, ki jih ima v roki, to sfero
               urediti drugače kot da se spusti v upravni odbor, kamor bo poslal svoje vazale, da
               bodo delali, potem bog nas varuj takega ministra. Mislim, da ta stvar, gospod
               minister, srčno vam govorim, ni dobra. Vi se boste vračali v te zavode zopet nazaj,
               ko bo mandat pretekel in ne vem, če boste lahko s tem zakonom, ko ste te ljudi tako
               degradirali, še lahko svojim sodelavcem pogledali v oči.</p>
               <p>Moje osebno mnenje je, iz tega kar sem povedal, da si vlada, kot na drugih področjih
               zopet sedajle poskuša s svojim valjarjem podrediti vse upravne odbore, vse zamenjati,
               ti upravni odbori so pa dober paravan za to, da se lahko direktorji teh zavodov
               zamenjajo, pa smo zopet tako v novinarski hiši, kot pri imenovanju ravnateljev, kot v
               javni upravi in povsod, na istem. Mi, spoštovane kolegice in kolegi, s temi rečmi
               delamo to, da v bistvu podržavljamo te javne zavode. Minister zgoraj, kot sedajle, ne
               bo čisto nič kriv, če ta sfera slabo dela. Nič. Sebe ne bo nikoli izpostavil in bo
               rekel, da je bilo delo tam slabo, ampak slabo je pa zato, ker so oni slabo delali in
               ko jih bo sedaj postavil in predlagal in bo vlada imenovala večino, to se pravi 5, pa
               ubogi delodajalci enega pa mislim da izvajalci tudi enega, ja jaz mislim, da ne bo
               nobena odgovornost na ministru, ker jih je tam postavil, ampak je prva odgovornost
               tistih, ki bodo tam sedeli in ki bodo delali. S tem zakonom, ki ga danes sprejemamo
               dajemo nezaupnico tem, ki sedijo v upravnih odborih javnih raziskovalnih zavodov. In
               zaradi tega, spoštovane kolegice in kolegi, jaz tega zakona ne morem sprejeti, sem
               hvaležen državnemu svetu, da je dal veto. Še nekaj bi na koncu podal.</p>
               <p>Poglejte, nemogoče je, da sprejemamo neki zakon, ki mu zainteresirana javnost in
               zavodi nasprotujejo, ki mu gospodarska zbornica nasprotuje, ki mu sindikati
               nasprotujejo, ki mu opozicija, ampak to ni važno, nasprotuje, ampak jim celo državni
               svet nasprotuje. Mislim, da država, ki sprejema takšne zakone, ki jim skoraj vsi
               nasprotujejo, je obsojena na neuspeh. Mislim, da če bomo danes ta zakon sprejeli, ne
               bomo želi ne vem kako velikih sadov, vnesli bomo zmedo, strah, politično diktaturo v
               upravne odbore in v direktorje teh zavodov in preko tega seveda zmanjšali kvalitetno
               delo teh zavodov, ki bi nam morali biti luč dan danes.</p>
               <p>Malo nas je sedaj, ki te reči poslušamo. Na seji odbora, kjer smo sprejemali
               nacionalni raziskovalni program, ki mora biti najbolj svetla točka tega, ni bilo
               nikogar s televizije, nobeden dnevnik ni o tem poročal, nikogar ni bilo, nihče se za
               to sploh ne zanima, če pa je na sporedu kakšna preiskovalna komisija ali pa kaj
               podobnega, potem se pa kamere bliskajo. Mislim, da glede javnega mnenja, spoštovane
               kolegice in kolegi, še nismo dovolj dozoreli, da bi se zavedali, da smo še kako
               odvisni ravno od raziskovanja in od znanosti, zaradi tega, spoštovane kolegice in
               kolegi, jaz tega zakona res ne morem podpreti in mislim, da bi minister lahko
               poiskal, kot ustanovitelj v ustanovitvenih aktih, čisto druge poti, da bi prišel do
               bolj kvalitetnega dela, kot da je spremenil samo ta člen zakona.</p>
            </sp>
            <sp xml:id="SDZ4-Izredna-13-2005-12-08.sp178">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je dr. Slavinec.</p>
            </sp>
            <sp xml:id="SDZ4-Izredna-13-2005-12-08.sp179">

               <speaker>DR. MITJA SLAVINEC:</speaker>

               <p>Hvala lepa za besedo, gospod podpredsednik. Torej, k besedi sem se priglasil, čeprav
               si ne delam utvar, da bomo lahko z našimi razpravami kaj spremenili, saj je stanje v
               tem parlamentu tudi danes ostalo nespremenjeno in kljub vsem našim argumentov bo
               zakon potrjen. Sem pa se čutil dolžnega oglasiti zaradi svoje vesti, da opozorim, da
               naredim kar je v tem trenutku možno za svoje kolege raziskovalce in prav zaradi tega
               tudi ne zavidam gospodu ministru tudi za vaše bivše kolege raziskovalce, saj po vseh
               referencah in vseh pogovorih sem slišal, da ste bili eden izmed najboljših in zaradi
               tega tudi po eni strani razumem vašo zagato, da morate sedaj še vehementno podpirati
               takšen zakon, ki pa po drugi strani predstavlja zelo slabo popotnico nadaljnjemu
               raziskovanju, nadaljnjemu razvoju naših raziskovalnih institucij, saj podržavljanje
               le-teh prav gotovo ni korak k njihovemu pojavljanju na trgu in večkrat očitana
               tripartitnost, ali se da v tem primeru minimalna večina tudi v bistvu ni pomembna,
               glede na izkušnje, ki jih imamo tukaj v državnem zboru, je eden več od polovice,
               potem so vsi ostali nepotrebni in nepomembni, saj bodo tako ali tako preglasovani in
               v smislu že prej povedanega se bodo nastavljali takšne direktorje, kot bodo
               zaželjeni.</p>
               <p>V tujini pogosto v nekaterih državah, katerim ne bi želel, da se Slovenija
               pridružuje in si jih ne bi vzel za zgled, se nekateri izogibajo sodelovanja z
               državnimi raziskovalnimi institucijami, tudi državne šole nimajo pomena, vrednosti in
               ugleda, zato ne bi želel, da se po vzoru državne televizije sedaj podržavi
               raziskovalna dejavnost in bojim se, da bo temu sledilo tudi izobraževalna dejavnost
               in avtonomnost univerz.</p>
               <p>Tudi se ne strinjam s tem, da se obsoja državni svet in njihove odločitve označuje
               za maloumne, v kolikor so izrazili svoje mnenje, saj v njihovih vrstah sedijo
               strokovnjaki iz vrst uporabnikov, ki bodo učinke tega zakona tudi najbolj občutili in
               seveda se z njim lahko tudi najbolj seznanili in zaradi tega tudi kvalificirano o tem
               odločali. Če ni gospodarja, se strinjam, da tečejo stvari narobe, absolutno. Zanima
               me pa, zakaj ne bi bili dobri gospodarji iz vrst tistih, kateri bodo gospodarili?</p>
               <p>Poglejmo tudi nadzorne svete. Pogosto vidimo, kakšne kvalifikacije imajo ljudje, ki
               so predlagani v nadzorne svete. V redu, se strinjam tudi s takšno dikcijo, da je v
               nadzornih svetih večina strani ustanoviteljev, vendar kakorkoli lahko smatramo in
               tudi sprejemamo to dejstvo, da so dobri raziskovalci in malo manj dobri, se pa v
               povprečju prav gotovo raziskovalci na svojo raziskovalno dejavnost daleč najbolj
               spoznajo, pričakujem, da je torej najbolj smiselno tudi v nadzorne svete in
               kakršnekoli druge upravljavske organe imenovati nekoga, ki ima določene raziskovalne
               izkušnje, raziskovalna znanja, pa zapišimo te pogoje katerim naj zadoščajo člani v
               raziskovalnih svetih, v nadzornih svetih raziskovalnih organizacij.</p>
               <p>Zaradi vsega tega zakona kot takšnega ne bom podprl..</p>
            </sp>
            <sp xml:id="SDZ4-Izredna-13-2005-12-08.sp180">

               <speaker>PODPREDSEDNIK DR. MARKO PAVLIHA:</speaker>

               <p>Prosim mir v dvorani.</p>
            </sp>
            <sp xml:id="SDZ4-Izredna-13-2005-12-08.sp181">

               <speaker>DR. MITJA SLAVINEC:</speaker>

               <p>.. in čeprav dvomim v uspeh apeliram na vse, da še enkrat premislite in upoštevate
               argumente, ki nam ga je dal državni svet, kajti že ob prvi razpravi smo videli, da
               zakon lahko z minimalnimi popravki bistveno izboljšamo, da bo bolj koristen in bo
               naredil raziskovalno dejavnost uspešnejšo, raziskovalni dejavnosti dal nov impulz, a
               hkrati zagotovil, da bodo raziskovalci sami odločali o tem, kaj je najpomembnejši
               predmet raziskovanja. Seveda, kot sem že prej rekel, so dobri raziskovalci in manj
               dobri raziskovalci, obstajajo tudi dobri raziskovalni inštituti in manj uspešni
               raziskovalni inštituti, vendar nikakor ni smiselno, pošteno in najmanj korektno do
               raziskovalcev, da se jih vse meče v isti koš, tako kot one druge, ki bodo lahko ob
               določenih spodbudah taki še postali, saj s tem delamo prvi korak do tega, da nam bodo
               ravno ti, na katerih najbolj temelji nadaljnji razvoj Slovenije, pobegnili v tujino.
               Tudi zaradi tega premislimo o naših odločitvah. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp182">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Potrata.</p>
            </sp>
            <sp xml:id="SDZ4-Izredna-13-2005-12-08.sp183">

               <speaker>MAG. MAJDA POTRATA:</speaker>

               <p>Hvala za besedo. Razprava pred ponovnim glasovanjem o zakonu o znanstveni in
               raziskovalni dejavnosti me navdaja z dvema nasprotujočima si stališčema. Ko vidim
               zahtevo državnega sveta kot ponovno priložnost za tehten premislek o umiku zakona, ki
               je, poudarjam, nepotreben, slab in škodljiv, me ta priložnost ali ponovna razprava
               znova navdaja z žalostjo, obžalovanjem in ogorčenjem, kako nekateri znajo
               razvrednotiti slovensko znanost, posamezne znanstvenike v njej in kjer nimajo zato
               nekih objektivnih meril, ampak je najpogosteje merilo za izrekanje take sodbe njihovo
               vedenje in poznavanje stvari; to pa je, kakršno je.</p>
               <p>Med 17 inštituti, o katerih govorimo, niso samo tisti, ki bi bili usmerjeni v
               naravoslovje in tehnologijo. Med njimi so tudi taki, ki so naravnani v humanistiko.
               In bojim se, kako bodo potem vrednoteni šele njihovi rezultati, če je mogoče slišati
               besede o tako imenovani znanosti, če je mogoče slišati besede o pravih znanstvenikih
               in o pravi znanosti. In če naj bo to v resnici zagotovilo avtonomnosti znanstvenikov
               - jaz sem znanstvenike vedno štela za zelo odgovorne ljudi, ker jim je dano odkrivati
               nove stvari, ker jim je dano vedno znova tudi odločati o tem, ali bodo tisto, kar so
               odkrili, v resnici lahko uporabili v prid ljudem ali pa morebiti niso njihova
               odkritja taka, da so lahko zlorabljena.</p>
               <p>Razprava o tem zakonu me navdaja še z enim zelo neprijetnim spoznanjem. Ob vseh
               načelnih razpravah o tem, kako se bo država umaknila od tod in drugod, je na vsakem
               koraku, ko sprejemamo najrazličnejše zakone v tem državnem zboru vse bolj očitno, da
               je država, preko vlade se razume, vse bolj prisotna v vseh ravneh našega življenja.
               Jaz ne vem, zakaj naj bi tisti strokovnjaki ali, ne vem, tisti ljudje, saj sploh ne
               vem ali bodo strokovnjaki za posamezno področje, ali bodo to uradniki, zakaj naj bi
               ti bili odgovornejši, boljši, sposobnejši, po katerih kriterijih bo to ugotovljeno,
               zakaj ljudje, ki so zaposleni v inštitutih ne veljajo za take, zakaj tisti, ki so
               naročniki raziskav ne veljajo za odgovorne, za razsodne ljudi? Cela vrsta vprašanj se
               zastavlja ob tem v trenutku, ko smo, kot je bilo že tudi povedano včeraj,
               razpravljali o resoluciji, o nacionalnem programu raziskovalne in razvojne dejavnosti
               in tam so bile zapisane tudi take stvari, kako je treba reorganizirati vse, kar
               obstaja do sedaj, reorganizirati univerze, reorganizirati institute, ob tem se pa
               pojavljajo zelo čudne številke, koliko naj bi bilo česa. Ob tem, ko govorijo, kako je
               treba decentralizirati, povečati avtonomnost, berem v mnenju vlade v zvezi s tem
               zakonom, kako je treba vse v ene roke spraviti, da se bo dalo dobro, odgovorno
               uravnavati to sfero, ki ji rečemo znanstvena sfera, je to zaskrbljujoče. Hvala.</p>
            </sp>
            <sp xml:id="SDZ4-Izredna-13-2005-12-08.sp184">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Jerovšek, replika, ste bili napačno razumljeni? Omemba ni pogoj
               po poslovniku, po poslovniku imaš lahko repliko, če si napačno razumljen, dajte si
               prebrati, lepo prosim.</p>
            </sp>
            <sp xml:id="SDZ4-Izredna-13-2005-12-08.sp185">

               <speaker>JOŽEF JEROVŠEK:</speaker>

               <p>Moram protestirati na to, da gospa Potrata govori o ogorčenju, kako nekateri
               razvrednotijo slovenske znanstvenike. Ne vem, ali se je to nanašalo na moje navajanje
               dejstev? Na vaše pojmovanje avtonomnosti moram povedati, da to, ko ste dejali, da ta
               primer ni dokaz, da znanost ni avtonomna je ravno najboljši dokaz. V tem slučaju je
               skrivanje Sokratove misel, vem da nič ne vem, zaščita in opravičevanje neavtonomnosti
               znanstvenikov oziroma ideološke usmerjenosti nekaterih zgodovinarjev prejšnjega
               sistema, ideološko obarvanega pogleda na preteklo zgodovino. Tega se tako močno
               zavedate. Dejstvo je, da potvarjate dejstva. Protestiram proti temu, da govorite,
               kako bo sedaj sodoma in gomora in kataklizma in ne vem kaj...</p>
            </sp>
            <sp xml:id="SDZ4-Izredna-13-2005-12-08.sp186">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, to je že polemika. V katerem delu ste bili napačno razumljeni?</p>
            </sp>
            <sp xml:id="SDZ4-Izredna-13-2005-12-08.sp187">

               <speaker>JOŽEF JEROVŠEK:</speaker>

               <p>V več delih. In me prekinjate. Jaz bi še enkrat plediral za to, da se ne navajajo
               napačna dejstva, da se ne govori, da je do sedaj bila znanost avtonomna in gospod
               Moge je navedel najboljši primer, ko tudi govorite o večjih primerih, kako so mediji
               do sedaj avtonomni in neodvisni.</p>
               <p>Na včerajšnjo najbolj pomembno točko, resolucijo o razvojnem programu je prišel
               novinar, ob tako odličnem stanju v medijih, ob tako dobrem spremljanju nacionalnih
               interesov, gospod Moge, je to navedel in to je dejstvo, to je resnica. In to so
               zasluge za to, kaj ste doslej počeli tako v znanosti tako v medijih in še na
               marsikaterem drugem področju. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp188">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. To seveda ni bila replika, ampak ponavljam, tudi za gospo Pečanovo in
               vse ostale, po 70. členu pogoj za repliko ni, da je bil nekdo imenovan. To je neka
               praksa, ki se je razpasla, ampak je v nasprotju s poslovnikom. Po poslovniku ima
               pravico do replike tisti, ki je bil napačno razumljen ali napačno interpretiran in
               jaz bom ta člen striktno uporabljal tako, dokler me ne bo poslovniška komisija...
               Proceduralno, o uporabi poslovnika. Ja, gospa Pečanova.</p>
            </sp>
            <sp xml:id="SDZ4-Izredna-13-2005-12-08.sp189">

               <speaker>BREDA PEČAN:</speaker>

               <p>Proceduralno. Jaz razumem vas, predsedujoči, kaj pomeni replika in kdaj jo priznate,
               vendar mislim, da tisti, ki se priglasi za repliko, mora vedeti na kaj replicira.
               Gospod Jerovšek tega ni vedel in zato proceduralno bi morali storiti to, da mu sploh
               ne bi dali oziroma bi mu morali po prvih treh besedah vzeti besedo. To bi bilo v
               bistvu ...</p>
            </sp>
            <sp xml:id="SDZ4-Izredna-13-2005-12-08.sp190">

               <speaker>PODPREDSEDNIK DR. MARKO PAVLIHA:</speaker>

               <p>Prosim, tišina! Seveda je to moja odločitev. Če bi tako striktno upoštevali in
               replike in razprave in predmet razprave, potem bi ves čas jemali vsem besedo. Tako da
               tukaj neka tolerantnost mora biti, ko pa preseže poslovniške okvire, takrat je pa
               predsedujoči dolžan opozoriti.</p>
               <p>Bom rade volje nadaljeval z vodenjem seje, če se boste umirili. Hvala lepa.</p>
               <p>Besedo ima dr. Gaber.</p>
            </sp>
            <sp xml:id="SDZ4-Izredna-13-2005-12-08.sp191">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Spoštovane gospe in gospodje, spoštovani
               gospod minister!</p>
               <p>Državni svet je dal državnemu zboru priložnost, da ponovno premisli in po možnosti
               opravi popravni izpit pri odločanju o enem, po mojem prepričanju pomembnem zakonu, ki
               ga sprejemamo. Sam bom podprl idejo državnega sveta. To verjetno nikogar ne čudi, še
               posebej toliko bolj se mi jo zdi potrebno podpreti, ker pričakujem, da bo tudi kolega
               minister znal danes tukaj v času, ki ga še ima na razpolago, znal vzeti v bran
               znanost, o kateri se danes tukaj govori, pravzaprav kar počez in na hitro. Vem, da bo
               znal povedati tudi o tem dosti, kako je odločal o razdeljevanju denarja, ker jaz
               osebno vem, da je bil med tistimi, ki so odločali o tem, kdo dobi raziskave in
               mislim, da je svoje delo opravljal dobro. Bil je med tistimi, ki so o tem odločali v
               sistemu o katerem se danes govori kot o sovražnem in nekompetentnem sistemu.</p>
               <p>Sam se bom dotaknil nečesa drugega. Danes imamo pred seboj zakon, za katerega
               mislijo, da ga je potrebno zavrniti raziskovalni inštituti, Gospodarska zbornica,
               državni svet, praktično ni resnih ljudi zunaj vladajoče koalicije, ki bi verjeli
               drugače. Če to ni zadosten razlog za to, da ponovno razmislimo in ta zakon pustimo ob
               strani, potem ne vem, kaj je zadosten razlog za to koalicijo. Argumenti, gospod
               minister, ki jih navajate, so izjemni šibki, žal mi je, ampak temu je tako. Trditi,
               da boste na ta način dosegli možnost usklajevanja programov inštitutov z nacionalnim
               programom, kot vas je opozorila tudi zakonodajna služba, je izmišljena zgodba. Vi
               namreč že imate po obstoječem zakonu, kot vlada mehanizem dajanja soglasja k delu
               inštitutov. Vlada, če ne da soglasja k programu, preprosto ustavi inštitut, da bi
               delal drugače kot želi. Kvečjemu je vprašanje ali nima vlada že s tem prevelike moči.
               Izmišljati si, da je nima je čudno. Vlada ima v rokah pogodbe, ker so stvari
               pogodbeno urejene o projektih, o programih, ima evalvacijske mehanizme v agenciji in
               drugod, skratka obilo mehanizmov za to, da stvari ureja. Res pa je, da je nesmiselno
               govoriti, da bo povečala vlogo gospodarstva pri odločanju o tem kateri projekti bodo
               v Sloveniji tekli in kateri ne bodo. Ta trditev je blago rečeno čudna. Gospodarstvu
               bomo povečali vlogo tako, da bomo zmanjšali število gospodarstvenikov, ki odločajo o
               podjetjih, tistih, ki tam potrebujejo raziskave v upravnih odborih. To je podobno,
               kot da bi klicali dež, takrat ko so poplave. Ta logika je tukaj na delu.</p>
               <p>Mislim, da vsi skupaj že razumemo za kaj gre. Ne gre za to, da bi povečali
               učinkovitost, ne gre za to, da bi povečali preglednost. Gre preprosto za dvoje.
               Najprej za napačno predstavo, ki vlada v tej vladi in v tej koaliciji, da je mogoče s
               komandnega mesta urediti razmere v družbi in si jih naslikati po svoji podobi in jih
               tako tudi voditi. To je zmota, ki ni prvič videna na tej zemlji, na tem našem
               področju. Ampak nič bolje se ne bo končalo, na žalost, tudi za državo, kot se je že
               kdaj prej, če bo ta priložnost, če bo ta situacija trajala dolgo.</p>
               <p>Drugi razlog je zalo prozaičen. Vi govorite, koga boste dajali v upravne odbor. Jaz
               opozarjam na to, da tudi ni slučajno, da je rok, v katerem je treba te upravne odbore
               zamenjati samo par mesecev. Prejšnja oblast je imela drugo logiko in je pustila, da
               se iztečejo mandati upravnih odborov. Sedaj jih je treba zamenjati, ker je treba
               menjavati direktorje. Nekdo iz koalicije je to tukaj povedal naravnost. Kadrovski
               cunami bo prišel tudi do raziskovalnih inštitutov. Ne boste se ustavili tam, kjer ste
               sedaj, očitno je, da greste naprej. V kemijskem inštitutu je bilo treba na primer
               pred potekom mandata zamenjati predstavnike države.</p>
               <p>Eden je bil iz Save, drugi je bil iz Krke. Zakaj ga je bilo treba zamenjati? Ker ni
               bil kompatibilen, verjetno, ali pa sta slučajno bila krivdno razrešena. Meni ni
               znano, da sta karkoli naredila narobe v tistem upravnem odboru; šlo je za zelo
               eminenten inštitut, ki ga minister dobro pozna. Za navadno politizacijo gre in za
               podržavljanje, iluzije o tem, kako se vodi državo.</p>
            </sp>
            <sp xml:id="SDZ4-Izredna-13-2005-12-08.sp192">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zdaj ima besedo še minister, potem pa še predstavnik državnega sveta.
               Gospod minister, beseda je vaša.</p>
            </sp>
            <sp xml:id="SDZ4-Izredna-13-2005-12-08.sp193">

               <speaker>DR. JURE ZUPAN:</speaker>

               <p>Hvala lepa za besedo, spoštovani gospod podpredsednik. Spoštovane članice in člani
               državnega zbora!</p>
               <p>Ogromno je bilo čustvenih besed, ogromno je bilo tudi ideoloških stvari. Če se
               skoncentriramo na dejstva, opozicija trdi, da so vsi zakoni v redu, da imamo vse
               možnosti, s katerimi lahko delamo, potem pa hkrati gospod Germič natančno pravi, da
               nam vsi očitajo, da smo neučinkoviti pri izvajanju sredstev in neučinkoviti pri
               izpolnjevanju teh reči. To so dejstva. In dejstvo je to, da seveda lahko kontroliramo
               programe in da so programi krasni, jih izpolnjujemo in tako naprej. Problem je v
               detajlih, v izvajanju programov, v tem, kako se stvari delajo, in to je treba
               spremljati sproti. Zato morajo imeti upravni odbori tisto možnost, da to stvar
               spremljajo sproti. Če vlada po enem letu sprejme nekaj, ugotovi, da je narobe, potem
               začne ukrepati in preden se sploh kaj pokaže, sta dve leti mimo. Torej, vlada je
               eksekutivno telo.</p>
               <p>Gospa Pečanova je rekla, da so neki upokojenci slabi. Prosim lepo, tako kot gospa
               Pečanova tudi jaz nimam nič proti upokojencem. Bistvo je to, da so njihove
               znanstvene, politične usmeritve, torej znanstvena politika, niso iz 50. ali 60. let,
               ampak da je to sodobna usmeritev, ne glede na to, ali so to upokojenci ali pa, recimo
               temu, sodobniki. Dejstvo je, da se to dogaja. In ko je nekdo rekel, da je to v bistvu
               nezaupnica upravnim odborom, v nekem smislu je to seveda res. Če pogledamo samo to,
               ko je bilo v diskusiji na odboru rečeno, da ni bilo nobene javne razprave, ni bilo
               novinarjev, skratka, javna podoba inštitutov je slaba. In za javno podobo mora
               skrbeti tudi upravni odbor, mora naročiti direktorju določene reči. In to v
               petnajstih letih ni bilo narejeno. Ni bilo narejeno veliko drobnih reči, veliko reči,
               ki morajo biti usklajene, in na to je treba pomisliti, skratka, veliko zelo navadnega
               operativnega dela. In ker je vlada v nekem smislu operativna, operativni organ, želi
               ustvariti določene pogoje.</p>
               <p>In ves čas govorimo o pogojih. Vsi, ki govorijo, da je nekaj narobe, govorijo o
               raziskavah in o vsebini, mi pri upravnih odborih pa govorimo o pogojih raziskovalnega
               dela. In verjemite mi, pogoji raziskovalnega dela na inštitutih, na teh sedemnajstih,
               niso bili enaki za vse raziskovalce. In to je tisto, kar je delalo največ težav. In
               mi želimo ustvariti enake pogoje za vse raziskovalce v inštitutih po Sloveniji, da
               bodo primerljivi z Evropo. Zato potrebujemo v upravnih odborih ljudi, ki bodo
               usmerjeni v evropski raziskovalni prostor, ki bodo imeli nazore ne iz 50. ali 60.
               let, ampak nazore, iz 21. stoletja. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp194">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še gospod Hvalica, če želi besedo v imenu državnega sveta.</p>
            </sp>
            <sp xml:id="SDZ4-Izredna-13-2005-12-08.sp195">

               <speaker>DORO HVALICA:</speaker>

               <p>Proces vdora politike v inštitute se je začel v prejšnjem mandatu z zakonom o
               uveljavljanju javnega interesa na področju kulture. Takrat ste vi, ki danes
               zagovarjate to rešitev, kar pridno oporekali rešitvi, ki je to isto posledico, kot jo
               bo ta zakon pustil raziskovalni dejavnosti, pustil kar boleče na področju kulture.
               Prvo. Drugo. Pravico imate do premisleka, samo to vam državni svet daje. Pravico in
               možnost do premisleka. Premislek pa pomeni tudi, da se premislite pod težo
               argumentov, ali pa pod težko kakih čustvenih situacij, ki sem jim tudi sam danes
               priča. Ne boste me preprosto prepričali, ker sodim v tisto polovico članov državnega
               sveta, ki je verovala v to, da nova vlada z novo opcijo lahko ravna drugače od
               prejšnje. Še zmeraj verjamem v to, da je to izvedljivo, da je mogoče upati tudi v to
               in da je mogoče videti tudi konkretne rezultate takega ravnanja, kljub temu, da mi
               eden od vaših kolegov, gospod Štebe, ki mirno prizna, da ne pozna ustavne pozicije
               državnega sveta, očita, da ravnamo seveda v skladu z interesi cehov in tako dalje,
               kaj pa drugega. Vi ste predstavniki vsega ljudstva, vsaj upam, da je vaša razprava
               bila taka. Mi smo pa predstavniki posamičnih, jasno artikuliranih interesov in skupin
               in tako se tudi imenujemo in tako tudi ravnamo. In danes je ta veto rezultat ene,
               enega od teh interesov, ki je jasno vzel v bran raziskovalno dejavnost oziroma njene
               nosilce.</p>
               <p>Žalitve gospoda Petkovška ne bom komentiral, ker je nisem povsem razumel in se
               pravzaprav opravičujem. Poglejte, državni zbor, poslanci sprejemajo zakone. To je
               vaša temeljna naloga. Dovolite, da raziskovalci vsaj sodelujejo pri odločanju o tem,
               da lahko raziskujejo. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp196">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem je razprava končana. Ker pa imamo na voljo še 29 minut sprašujem,
               ali bi želel kdo še razpravljati. Prosim lepo. Ker je kar precej povpraševanja bom
               prebral, pa boste potem povedali, če ste vsi: doktor Slavinec, gospa Pečanova, Jože
               Horvat, gospod Capuder, magister Grims, gospod Ziherl, gospod Veršnik in gospod Gril.
               V redu, še enkrat in bolj na glas, pa bom spustil vse akademske in drugačne nazive,
               da bo šlo hitreje: Slavinec, Pečan, Horvat, Capuder, Grims, Ziherl, Veršnik, Gril,
               Jerovšek in Germič, Petan, Moge. 11 prijavljenih, 2 minuti za vsakega. Začnemo z dr.
               Slavincem. Prosim.</p>
            </sp>
            <sp xml:id="SDZ4-Izredna-13-2005-12-08.sp197">

               <speaker>DR. MITJA SLAVINEC:</speaker>

               <p>Hvala lepa za besedo, gospod podpredsednik. Torej, letos je svetovno leto fizike, ki
               se pravkar izteka, posvečeno sto-letnici znamenitih Einsteinovim člankom, ki so
               spremenili svet, v katerem živimo do te mere, da si ga drugače sploh ne bi mogli
               predstavljati. No, naj se samo ozremo okrog sebe, poglejmo, že ta mikrofon pred mano
               in zvočniki preko katerih se poslušamo, teh ne bi bilo brez teh odkritij, računalnik
               z zaslonom, ki ga tam gori vidimo, potem kamere, ki nas snemajo in prenašajo signal
               na tretji program parlamentarne televizije, tudi radio, telefon in ta mobitel tukaj,
               nenazadnje tudi čip, ki izklopi čas in ki je na tej kartici, s katero glasujemo,
               vsega tega brez znanosti in raziskovanja ne bi imeli. Poskušajte si, razen zadnjih
               dveh naštetih, svet in življenje predstavljati brez enega izmed naštetih, zelo težko.
               Seveda pa se je v tem stoletju zgodila tudi atomska bomba. In svarim vas, da pustimo
               znanost, naj se razvija mimo politike, ki je botrovala atomski bombi in jo pustimo,
               da gre v tej smeri, ki bo dala še toliko odkritji, brez katerih si bomo še težje
               predstavljali vsakdanje življenje. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp198">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospa Pečanova.</p>
            </sp>
            <sp xml:id="SDZ4-Izredna-13-2005-12-08.sp199">

               <speaker>BREDA PEČAN:</speaker>

               <p>Hvala lepa. In hvala tistim, ki niste bili v dvorani, tako da lahko nekateri pridemo
               še do besede. Namreč, razprave nekaterih kolegov tukaj v dvorani so bile, da ne rečem
               pod vsako kritiko, tako da kombinacija reka <q>"cogito ergo sum"</q> in vem, da nič ne vem,
               šele zdaj vem, da nič ne vem, sta zelo dobra kombinacija za to, kar smo mi danes
               poslušali.</p>
               <p>Najprej bi predlagala enemu od kolegov, ki je rekel, da naši raziskovalci in
               znanstveniki prodajajo prazne zaboje za polne, da se tukaj, ker ima tudi predvideno
               besedo, opraviči vsej naši znanstveni sferi, ker prav minister je poudaril, da danes
               ne govorimo o zakonu, ki obravnava vsebino raziskav, ampak obravnava pogoje za
               raziskave in znanstveno delo. Se pravi, da podcenjevati, sramotiti in govoriti o
               naših znanstvenikih, da so bili zaščiteni kot medvedi zaradi tega, ker so svoje
               znanje prodajali samo v Sloveniji, je najmanj kar je degutantno, pa pojdite pogledati
               v slovar kaj to pomeni. In moram reči, da tudi govoriti o tem, da je avtonomija
               znanosti odvisna od tega, kdo bo v upravnem odboru, - je larifari, je pa drug
               problem, da bo vlada in v njenem imenu minister in njegovi sodelavci in sodelavke
               zagotovo na ta način, da bo zamenjalo upravne odbore in s tem tudi vodstva
               raziskovalnih institucij, dosegla tisto, kar dosega povsod drugod, da bodo ljudje
               pokorni, da bodo njihove hrbtenice zelo upogljive navzdol in da bomo imeli znanost,
               ki dejansko ne bo več znanost, ampak bo po narekovanju politike delala tisto, kar bo
               politika od nje hotela.</p>
            </sp>
            <sp xml:id="SDZ4-Izredna-13-2005-12-08.sp200">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Jožef Horvat.</p>
            </sp>
            <sp xml:id="SDZ4-Izredna-13-2005-12-08.sp201">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, gospod
               minister, gospod Pavlica.</p>
               <p>Slovenci so v zgodovini premogli in danes premoremo veliko odličnih raziskovalcev.
               Ti danes delajo doma v javnih raziskovalnih zavodih ali drugih inštitucijah. Veliko
               jih dela tudi zunaj. Vsi tu prisotni se gotovo strinjamo, da je slovensko
               raziskovalno dejavnost treba še kako negovati, biti pozoren do nje, saj bi morala
               pomeniti pravzaprav motor, katalizator razvoja slovenskega gospodarstva. Seveda se
               zelo strinjam z vsemi, ki ste v razpravah opozarjali, da ne gre razmišljati in imeti
               pred očmi samo raziskovanja na tehničnem ali naravoslovnem področju, da gre tudi za
               raziskovalno dejavnost na humanističnih področjih.</p>
               <p>In kje je moj problem. Prepričan sem, spoštovani, da je premalo interakcije, da je
               premalo poslovnega partnerstva med javnimi raziskovalnimi zavodi in gospodarskimi
               družbami. Premalo je implementacije raziskovalnih rezultatov v gospodarstvu. In
               prepričan sem tudi, da je preveč dobrih raziskav, katerih izsledki oziroma rezultati
               končajo v fasciklih ali vitrinah. Blaginjo bomo, kolegice in kolegi, v Sloveniji
               zagotavljali predvsem z razvojem gospodarstva in s kvalitetnimi delovnimi mesti po
               meri Evrope. Blaginje nam sama po sebi raziskovalna dejavnost ne bo zagotavljala, če
               ne bo gospodarstvo v njenih rezultatih našlo dovolj možnosti za nove tehnologije in
               nove proizvode z visoko dodano vrednostjo. In če je premalo partnerstva med javnimi
               raziskovalni zavodi in gospodarskimi družbami, potem je naloga ustanovitelja da nekaj
               ukrepa, da ukrepa recimo tako, da reorganizira organ upravljanja v javnih
               raziskovalnih zavodih.</p>
               <p>Prepričan sem, da je smer prava in zaupam ministrstvu za visoko šolstvo, znanost in
               tehnologijo in vladi, posebej ministru dr. Zupanu, priznanemu slovenskemu razvijalcu
               in raziskovalcu, da je zelo dobro premislil, ko je predlagal novelo tega zakona. Mi
               bomo zakon ponovno podprli. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp202">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Capuder.</p>
            </sp>
            <sp xml:id="SDZ4-Izredna-13-2005-12-08.sp203">

               <speaker>MAG. FRANC CAPUDER:</speaker>

               <p>Hvala lepa. Sedanji zakon o razvojni in raziskovalni dejavnosti velja že praktično
               tri leta, pa moram reči, tudi sam izhajam iz takšnega javnega raziskovalnega zavoda
               in ko sem se pogovarjal z direktorjem tega zavoda, praktično niso vedeli, da morajo
               spremeniti statut, ker bi bil upravni odbor sestavljen tropartitno. Nič se ni
               dogajalo na tem področju. To pomeni, da je to ugajalo vsem. In v tem javnem inštitutu
               je imela država sedaj večino. Sicer ni imela predsednika upravnega odbora, imela pa
               je večino, 4, 3.</p>
               <p>Mislim, da vse te besede, kako bo znanost razvrednotena zaradi tega, ker bo država
               imela večino v javnih razsikovalnih inštitutih, to so pač neke grožnje, ki mislim, da
               ne držijo. Predvsem zaradi tega, ker znanstveniki oziroma raziskovalci znajo biti
               samostojni in avtonomni. Sicer si to avtonomnost sami najdejo. In jaz se ne bojim, da
               bodo zaradi tega, ker bo pač vlada imela večino v upravnih odborih, da bodo zaredi
               tega bežali v tujino. V tujino so bežali v preteklosti zaradi povsem drugih stvari.
               Zaradi tega, ker niso smeli raziskovati, zaradi tega, ker se jih je pri tem
               omejevalo, zaradi tega, ker so bili zaradi svojega nazorskega prepričanja šikanirani.
               To bi nas moralo skrbeti, ne pa to, če hoče vlada pospešiti razvoj znanosti v
               Sloveniji. Hvala.</p>
            </sp>
            <sp xml:id="SDZ4-Izredna-13-2005-12-08.sp204">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je mag. Grims.</p>
            </sp>
            <sp xml:id="SDZ4-Izredna-13-2005-12-08.sp205">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav.</p>
               <p>Veste, zelo veliko je bilo sedajle rečeno o neodvisnosti znanosti in njeni
               avtonomnosti, ampak če pogledamo, kako je to potekalo v minulem obdobju, jaz sem
               prepričan, da če bi se dobro pogledalo, bi se našlo tudi kakšen takle primer, ko je
               ena skupina ideološko zelo jasno prepoznavnih ljudi ustanovila nek institut in potem
               minister iz tiste stranke, ki so mu te ljudje blizu, začuti iznenada zelo veliko
               potrebo, da se je prelivalo zelo veliko denarja, milijonski zneski davkoplačevalskega
               denarja za ta institut. In če bi se pogledalo še podrobneje, bi se ugotovilo, da tam
               dela žena od tistega ministra. In na koncu se ustanovi še komisijo, ki se ji reče
               protikorupcijska, ki je tako občutljiva, da zazna vsak prehod preko meje Republike
               Slovenije, ampak na spornost takega početja pa nikoli v zgodovini ni opozorila.</p>
               <p>In zato, veste tisti, ki danes toliko govorite o tej neodvisnosti, s tem vašim
               minulim ravnanjem, kajti to kar govorim ni samo hipotetičen primer, ampak je bil tudi
               dokumentiran, mislim da tudi že v tem državnem zboru, se z vami sicer ne strinjam,
               ampak vaš odnos in vaše prepričanje spoštujem, ampak spoštujte pa tudi vi našo
               odločenost, da te stvari uredimo tako, kot smo prepričani, da je pravično in skladno
               z evropskimi normami. Hvala.</p>
            </sp>
            <sp xml:id="SDZ4-Izredna-13-2005-12-08.sp206">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Na vrsti je gospod Ziherl.</p>
            </sp>
            <sp xml:id="SDZ4-Izredna-13-2005-12-08.sp207">

               <speaker>MILENKO ZIHERL:</speaker>

               <p>Hvala za besedo, še enkrat. Se malo nelagodno počutim kot univ. dipl. inženir
               kemije, ker nisem prav veliko prispeval k posvečeni kasti pravnikov v tem državnem
               zboru, ampak vseeno bom znal kakšno stvar povedati.</p>
               <p>Morda sem bil napačno razumljen, da slovenski znanstveniki prodajajo prazne škatle.
               V resnici jih prodajajo instituti, ker jim nihče ne gleda pod prste, ker ni
               nikakršnega impulza od znanstvenikih, katerih del sem tudi sam, saj sem delal vedno
               na oddelku za razvoj in tehnologijo, imam pa najlepše mnenje. Eno je bilo v tovarnah
               delati, ker je bil rok, termin, cilj. Drugo pa je na institutih, kjer si lahko po
               sistemu <q>"roka roko umije, bratje podajmo si roke itn."</q>, lahko izumljamo toplo vodo in
               ne damo nič od sebe.</p>
               <p>Predsednik LDS-a je omenjal Alana Forda, tudi sam ga omenjam. To je potem <q>"urad za
               traženje rude i gubljanje vremena"</q>. Da pa imamo znanstvenike, pa dokazujejo razne
               nagrade, da imamo pravilen pristop, dokazujejo Krkine nagrade, ki motivirajo mladino,
               ki iščejo konkretne rešitve, konkretne aktivne substance, kemikalije, reagente, ne pa
               neke kemikalije, ki gredo v katalog in jih potem za večne čase pozabimo. To pomeni,
               nekatere usmeritve so dobre, nekatere pa nikakor niso dobre in mislim, da jih bo novi
               zakon, ki ga še enkrat ponovno podpiram, da bo vnesel nemir v institucije, ki so bile
               podobne uspavani Trnuljčici, da jih bo prebudil, da bodo začele z delom, da bodo dali
               konkretne uporabne rezultate v okviru lizbonske strategije oziroma v okviru, ki bodo
               veliko prispevale k napredku slovenske industrije in slovenskega standarda. Hvala
               lepa.</p>
            </sp>
            <sp xml:id="SDZ4-Izredna-13-2005-12-08.sp208">

               <speaker>PODPREDSEDNIK SAŠO PEČE:</speaker>

               <p>Hvala vam. Lep popoldanski pozdrav tudi iz moje strani! Naj bo prva beseda zahvala
               podpredsedniku Pavlihi za dosedanje vodenje.</p>
               <p>Mi pa nadaljujemo na podlagi spiska seznama dodatno prijavljenih k razpravi. Besedo
               ima poslanec Rudi Veršnik. Se odpovedujete. Besedo ima poslanec Ivan Grill. Ga ni.
               Besedo ima poslanec Jožef Jerovšek.</p>
            </sp>
            <sp xml:id="SDZ4-Izredna-13-2005-12-08.sp209">

               <speaker>JOŽEF JEROVŠEK:</speaker>

               <p>Še enkrat hvala lepa. Glejte, predvsem me moti, da se pri utemeljevanju zavrnitve
               tega zakona navajajo neresnice. Ena takih eklatantnih neresnic oziroma zavajanj je,
               kar je bilo rečeno iz teh klopi, da ni resnih ljudi zunaj vladajoče koalicije, ki bi
               podpirali sedanjo rešitev ali pa ki bi se strinjali s tem, da je treba nekaj storiti.
               Mislim, da je zadnjič minister na odboru pojasnil, da dobiva ogromno pošte od mlajših
               znanstvenikov, ki imajo briljantne reference, nekateri zelo dobre <q>"Science Citation"</q>
               indekse. In predlagam, da tisti, ki govorijo, da ni resnih ljudi, primerjajo svoje
               indekse s tistimi, ki jih tako zanikajo in žalijo tukaj. Na podlagi neresnic je
               seveda potem v javnosti možno dosegati tudi nekatere posebne efekte.</p>
               <p>Zaradi tega nasprotujem tudi temu, da se kar naprej govori o tem, kako strašne
               stvari se bodo zgodile. Dejstvo je, da je na marsikaterem področju in tudi na tem
               treba povečati učinkovitost in transparentnost, da je potreba po neki spremembi glede
               nadzora. In govorjenje o cunamiju je popolnoma nepravično in nesprejemljivo. Mogoče
               so v vaši liberalni akademiji potrebne spremembe, vendar to naredite sami. Da je bil
               to možganski trust, ste govorili. Ampak se ni dokazal, vsaj na volitvah se ni
               dokazal, ta možganski trust. Tam delajte spremembe in tam jih delajte avtonomno, v to
               se država ne bo vmešavala. Drugod pa, prosim, da razumete, da je treba včasih tudi
               kaj storiti. Hvala.</p>
            </sp>
            <sp xml:id="SDZ4-Izredna-13-2005-12-08.sp210">

               <speaker>PODPREDSEDNIK SAŠO PEČE:</speaker>

               <p>Hvala, kolega Jerovšek. Besedo ima poslanec Ljubo Germič.</p>
            </sp>
            <sp xml:id="SDZ4-Izredna-13-2005-12-08.sp211">

               <speaker>LJUBO GERMIČ:</speaker>

               <p>Hvala lepa za besedo. Glede na to, da kemiki veliko govorimo danes, in tudi po
               zaporedju, sem tudi sam pogledal bibliografijo marsikoga izmed nas, ki smo tu
               debatirali, in ta pregled bibliografije je zelo zanimiv, je pa tudi vsakemu dostopen
               v sistemu Cobis. Zato bi želel povedati samo to, da smo na svoji poti do tega, kar
               danes počnemo, počeli še tudi kaj drugega in se lahko tudi med sabo primerjamo. Tako
               da, kolega Jerovšek, upam, da ste tudi vi pregledali za druge in boste lahko
               ugotovili, da smo lahko uspeli na določenih področjih vsaj približno tako kot vi.</p>
               <p>Naslednja zadeva. Še enkrat bi navedel to, kar piše v obrazložitvi vlade: <q>"Vlada
               mora imeti možnost ukrepanja za izvedbo ciljev nacionalnega raziskovalnega in
               razvojnega programa in v ta namen spreminjamo ta zakon."</q> Prej sem poskušal
               argumentirati s citati iz tega programa, ki jih bom zdaj ponovil: <q>"Slovenija
               potrebuje več stimulacije za skupno delo znanosti in gospodarstva. Želimo dvigniti
               prispevek gospodarstva na 2% družbenega proizvoda v raziskovalno-razvojno dejavnost."</q>
               Kako lahko govorimo v isti sapi o tem, da želimo povečati vpliv gospodarstva, hkrati
               mu pa dajemo minorno vlogo! Menim, da je tu govoriti, tako kot vpiti v puščavi, kjer
               nihče ne sliši argumentov. In ko bomo hoteli uresničevati te cilje iz nacionalnega
               raziskovalnega razvojnega programa se bomo ponovno vrnili k temu. Možnost danes je,
               da ne naredimo tega, da bomo sporočili gospodarstvu, ne želimo vaše participacije v
               vsebini, želimo pa vaš finančni prispevek, kajti mi že najboljše vemo, kar je
               potrebno postoriti. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp212">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Rudolf Petana.</p>
            </sp>
            <sp xml:id="SDZ4-Izredna-13-2005-12-08.sp213">

               <speaker>RUDOLF PETAN:</speaker>

               <p>Hvala za besedo. V tem času bom skušal razložiti, zakaj bom še enkrat glasoval za
               takšen predlog, in to na konkretnem primeru, nobenih umotvorov ne bo.</p>
               <p>Pred približno tremi leti me je en inovator zaprosil, <q>"vem, da so neki razpisi za
               uvedbe neke inovacije v proizvodnje, prosim najdi mi naslov"</q>. Jaz sem to naredil, mu
               dal kontaktno osebo in tudi mislim, da tudi nek institut, konec koncev ni važno.
               Ostalo je urejal podjetnik, ta inovator sam. Seveda bila sva v kontaktu. Povedal mi
               je, kako so stvari potekale. Tam so mi rekli, <q>"ta tvoj projekt je zelo zanimiv in ga
               bomo financirali, vendar za to moraš imeti to, to, to in to in še eno analizo"</q>. <q>"Ja,
               jaz ne rabim analize, ker jaz imam vse urejeno, samo rabil bi sredstva za uvedbo v
               proizvodnjo"</q>. <q>"So rekli"</q>, ne skrbi, mi tako ali tako tudi odobravamo sredstva, pa ti
               bomo naredili še analizo pa boš potem to skupaj plačal<q>". V redu, so mu naredili
               analizo, on je pripravil kup papirja, kar je bilo potrebno, potem so mu pa rekli, to
               je vse v redu, sedaj pa ti rabiš še neko priporočilo, pa neke stvari še zraven, to ti
               tudi mi lahko uredimo, bomo potem vse to uredili, ko boš podpisal pogodbo."</q> V redu,
               potem je prišel datum obračuna. Odobrili so mu 15 milijonov sredstev za ta program,
               da bo uvedel inovacijo v proizvodnjo. Podjetnik je pa vprašal, <q>"koliko bo pa sedaj to
               stalo, te analize pa to"</q>. <q>"Ja, pravijo, saj to je čisto enostavno, vi dobite 15
               milijonov, te analize, ki smo jih mi naredili, stanejo 10 milijonov, in dobite še 5
               milijonov"</q>. Je rekel, <q>"ja, ljudje božji, kako 5 milijonov še dobim, vrnil jih bom pa
               15"</q>. <q>"Ja"</q>, so rekli, <q>"tako pač je"</q>. Potem se je ta možakar lepo zahvalil, je rekel,
               ker še nismo podpisali nobene pogodbe, hvala bogu, ker jih nisem, ker bi za 5
               milijonov moral vrniti 15 milijonov. In bili so vsi srečni. Inovator, ker se ni
               zapletel v to, da bi imel še izgubo, oni so bili zadovoljni, ker so naredili za nič
               10 milijonov analiz in so bili vsi veseli. Ta je pa bil vesel, ker je lahko še svojim
               kolegom povedal, da naj se ne zapletajo v takšne projekte. Hvala lepa.</p>
               <p>In zato bom seveda za spremembo tega in bom ta predlog še enkrat podprl. Hvala.</p>
            </sp>
            <sp xml:id="SDZ4-Izredna-13-2005-12-08.sp214">

               <speaker>PODPREDSEDNIK SAŠO PEČE:</speaker>

               <p>Hvala vam za vašo razpravo. K besedi vabim poslanca Rudolfa Mogeta. Izvolite.</p>
            </sp>
            <sp xml:id="SDZ4-Izredna-13-2005-12-08.sp215">

               <speaker>RUDOLF MOGE:</speaker>

               <p>Hvala lepa za besedo. Še enkrat prav vsem lep pozdrav! Dosti je bilo besede o
               nadzoru. Kdor je prebral zakon o raziskovalni dejavnosti, ve, da ministrstvo,
               pristojno za raziskovanje, ki ga tukaj predstavlja minister, nadzira agencijo. Ve, da
               ministrstvo opravlja nadzor nad upravnimi akti javnega pooblastila, ve pa, da tudi
               nadzor nad namensko uporabo proračunskih sredstev pri pravnih in fizičnih osebah ter
               tako s temi predpisi izvaja vlada Republike Slovenije. Kar se pa projektov tiče, pa
               agencija. Škarje in platno za zagotovitev delovanja tega celega sistema ima, prvič,
               ministrstvo, drugič, ima agencija in, tretji, z aktom o ustanovitvi ima tisti javni
               raziskovalni zavod. Če je ta stvar res tako slaba in je celo leto tako slabo delala,
               da je minister te stvari predlagal, potem bi moral v tej analizi pa v zakonu tudi
               povedati in potegniti druge vzvode, da bi to situacijo razrešil. To, kar je potegnil,
               je vsaj v javnosti sprožilo val negodovanja in mislim, da je ta rešitev, vsaj za
               mene, izredno slaba, če ne celo škodljiva. Zaradi tega se mi zdi, da se danes, ko se
               skoraj vsi verbalno spravljamo nad upravne odbore in nad javne raziskovalne zavode,
               nihče pa nad ministrstvo in nihče nad javno agencijo, se mi zdi, da tiščimo glavo v
               pesek in poskušamo rešiti problem tam, kjer je najmanj vzrokov za to, da sistem ne
               deluje tako, kot bi moral. Naš star pregovor vedno pravi: <q>"Riba smrdi pri glavi"</q>. Če
               te stvari ne delujejo, se ve, kdo je za te stvari odgovoren.</p>
            </sp>
            <sp xml:id="SDZ4-Izredna-13-2005-12-08.sp216">

               <speaker>PODPREDSEDNIK SAŠO PEČE:</speaker>

               <p>Hvala tudi za vašo razpravo. S tem zaključujem razpravo in prehajamo na odločanje o
               navedenem zakonu. Ob tem vas želim opozoriti, da mora pri ponovnem odločanju skladno
               z drugim odstavkom 91. člena ustave Republike Slovenije za sprejem navedenega zakona
               glasovati večina poslancev zbora, to je 46 ali več. Preden pa dam predlog na
               glasovanje, sprašujem, želi kdo obrazložiti svoj glas ali pa glas poslanske skupine?
               Kolega Gulič, v svojem imenu ali v imenu poslanske skupine? Izvolite prosim.</p>
            </sp>
            <sp xml:id="SDZ4-Izredna-13-2005-12-08.sp217">

               <speaker>ALEŠ GULIČ:</speaker>

               <p>Cenjeni in spoštovani. Zadeve so podobne, kot so bile pri prejšnjem vetu, pravzaprav
               gre za neke načelne odločitve in seveda jaz bom glasoval proti temu zakonu, kot sem
               glasoval prvič.</p>
               <p>In sicer razlogov je več. Eden je seveda ta, in ta je najpomembnejši, da si
               pravzaprav država oziroma v tem primeru kar vlada sama prisvaja spet nek javni
               sektor. Seveda ga prisvaja na en poseben način, ki je, bom rekel, dokaj popreproščen,
               in sicer približno tako, če uporabim prispodobo, da si aplikativnost v teh znanostih
               predstavlja tako, da bodo hematologi delali raziskave krvavic. Pa to naj bi bilo
               tisto, kar bi odločalo.</p>
               <p>Druga stvar, ki me seveda zelo moti, me moti to, da se tako visok in imeniten
               znanstvenik, kot je doktor Jure Zupan, iz kemije sodi v politično alkemijo. Ne vem
               sedaj, ali tako naivno verjame v to prislovnično poštenost sedanje oblasti ali pa pač
               to uporablja tako, da ljudje slišijo. Vlada seveda ...<stage>/Znak za konec razprave./</stage>...
               lahko na nek način že doslej ureja te zahteve, ni jih pa mogla določati. Ampak mene
               ne skrbijo toliko naravoslovno tehnične znanosti, bolj me skrbi za humanistične vede.
               Mislim, da gre predvsem za to, kako v vse te inštitute raziskovalne vriniti neko novo
               ideologijo. Ideologijo, ki jo poznamo seveda iz časa enopartijskega sistema, sedaj
               bomo imeli pa pač monopartijski, ker se to lepše sliši. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp218">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo dajem poslancu Gantarju. Izvolite prosim.</p>
            </sp>
            <sp xml:id="SDZ4-Izredna-13-2005-12-08.sp219">

               <speaker>DR. PAVEL GANTAR:</speaker>

               <p>Hvala lepa, gospod podpredsednik, spoštovane kolegice in kolegi, spoštovani gospod
               minister. Jaz bom seveda glasoval proti temu zakonu. Najprej zato, ker se mi zdi
               stališče te politike, te vlade in ministra, da država bolje ve od raziskovalcev, kaj
               je dobro za raziskovanje, velik nesmisel, je velik nesmisel, ki se včasih ali pa
               praviloma zelo slabo konča, tako za raziskovanje kot tudi za državo. Seveda me tudi
               moti to, kako se poskuša utemeljevati večja prisotnost in premoč in prevlada držav na
               raziskovalnih inštitutih z nekakšnim zavzemanjem, da bodo prav državni uradniki in od
               države imenovani ljudje bolje tudi od gospodarstvenikov, ki so sedaj bili v
               inštitutih, vedeli, kaj je dobro za gospodarstvo pri raziskovanju. Tudi to je
               nesmisel in ne vemo, zakaj to počenja, razen če mu ni do tega, gospodu ministru, da
               pač preprosto prevzame kontrolo in nadzor nad vsem, kaj se raziskuje v Sloveniji.
               Seveda bi mu lahko verjel, če bi ocenil, da je njegova praksa drugačna, da mogoče to,
               kar govori, misli resno. Ampak ne. Če pogledamo imenovanja v kemijski inštitut, potem
               vidimo, da je seveda eden izmed teh novih članov, ki je že bil imenovan, njegov
               sodelavec na ministrstvu, sicer doktor teologije. Ne vem sicer, kaj je problem
               raziskovanja v kemiji danes najbolj pereč problem, ampak sem prepričan, da teološka
               razsežnost kemijskega raziskovanja ni osrednji problem kemijskega inštituta, razen
               seveda če ne gre samo za politično alkimijo, ampak tudi alkimijo v pravem pomenu
               besede, če se ne vrača nazaj za tri ali štiri stoletja. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp220">

               <speaker>PODPREDSEDNIK SAŠO PEČE:</speaker>

               <p>Hvala vam. Mi pa prehajamo na odločanje. Glasujemo. Navzočih je 75 poslank in
               poslancev, za je glasovalo 46, proti 28.</p>
               <p><stage>(Za je glasovalo 46.)</stage> <stage>(Proti 28.)</stage></p>
               <p>Ugotavljam, da zakon je sprejet. S tem zaključujem to točko dnevnega reda.</p>
               <p>Prosim za mir v dvorani! Do takrat pa prosim, da se nam pridružijo predstavniki
               vlade, ki bodo sodelovali pri dopolnjenem predlogu proračuna Republike Slovenije za
               leto 2006. Dovolite, da vas ob tem seznanim, da je za skupni čas razprave predvidenih
               9 ur in 35 minut ter, da je glasovanje o amandmajih sprotno, zato prosim, da poslanke
               in poslanci zagotovite potrebno večino, da bomo lahko sprotno glasovali o posameznih
               vloženih amandmajih.</p>
               <p>Odrejam 5 minut odmora, da se nam pridružijo vladni predstavniki. Torej državni zbor
               bo nadaljeval z zasedanjem omenjene točke ob 17.23 minut. Hvala.</p>
               <stage type="time">(Seja je bila prekinjena ob 17.19 uri in se je nadaljevala ob 17.23 uri.)</stage>
            </sp>
            <sp xml:id="SDZ4-Izredna-13-2005-12-08.sp221">

               <speaker>PODPREDSEDNIK SAŠO PEČE:</speaker>

               <p>Poslanke in poslance prosim, da zasedejo svoja mesta, tudi predstavnike vlade prosim,
               da zasedejo svoja mesta. Spoštovane poslanke in poslanci, če ne boste zasedli svojih
               mest, bom sejo državnega zbora prekinil za 30 minut.</p>
               <p>Državni zbor začenja z nadaljevanjem 1. točke dnevnega reda, to je obravnavo
               dopolnjenega predloga proračuna Republike Slovenije za leto 2006. Ponovno vas
               seznanjam, da je za skupen čas razprave predvidenih 9 ur in 35 minut, vse poslanske
               in poslance pa prosim za udeležbo na seji, kajti bliža se nam sprotno glasovanje.
               Dopolnjen predlog proračuna Republike Slovenije za leto 2006, kolega Bajc, dovolite
               da jaz vodim sejo, dopolnjen predlog proračuna Republike Slovenije za leto 2006 je v
               obravnavo zboru predložila vlada Republike Slovenije. Zato besedo dajem predstavniku
               vlade za dodatno obrazložitev. Minister Bajuk, prosim, izvolite. ...<stage>/Vmesno
               govorjenje./</stage>... Proceduralno, izvolite.</p>
            </sp>
            <sp xml:id="SDZ4-Izredna-13-2005-12-08.sp222">

               <speaker>SAMO BEVK:</speaker>

               <p>Hvala lepa, gospod podpredsednik. Imam eno proceduralno vprašanje, ali je prenos te
               točke dnevnega reda oziroma posnetek te točke dnevnega reda na nacionalni televiziji
               že v skladu s pravkar sprejetim zakonom o RTV Slovenija, kajti rečeno je, da bo v
               okviru tretjega parlamentarnega programa televizija prenašala kompletno zasedanje
               državnega zbora, ne pa samo nastop predstavnikov vlade in pa predstavnikov poslanskih
               skupin. Poleg tega je že prej televizija prenašala izključno samo predstavitev
               proračuna s strani predstavnikov vlade, nikoli pa niso imeli priložnost proračuna v
               direktnem prenosu predstaviti oziroma stališča do njega tudi predstavniki
               opozicijskih poslanskih skupin, zato sprašujem vodstvo državnega zbora, ali je ta
               prenos že v skladu s pravkar sprejetim zakonom o RTV Slovenija in tretjim
               parlamentarnim programom. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp223">

               <speaker>PODPREDSEDNIK SAŠO PEČE:</speaker>

               <p>Kolega Bevk, na vaše vprašanje boste dobili odgovor med današnjo razpravo, seveda pa
               seje državnega zbora zaradi tega vprašanja ne bom prekinil, kajti ocenjujem, da je
               razprava o javnih financah v okviru naše države mnogo pomembnejša, kot je vprašanje
               prenosa. Odgovor pa, kakor sem rekel, boste dobili. K besedi pa vabim ministra za
               finance. Dr. Bajuk, izvolite.</p>
            </sp>
            <sp xml:id="SDZ4-Izredna-13-2005-12-08.sp224">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Spoštovane poslanke in poslanci! Pred vami sta dva
               proračuna, ki sta za Slovenijo zaradi prevzema evra v nekaj več kot letu dni
               ključnega pomena. Že ob uvodni predstavitvi obeh predlogov proračunov smo naredili
               nekaj številk, ki so jasno izkazane v obeh proračunih. Pri načrtovanju prihodkov smo
               izhajali iz dolgoročnih projekcij, ki zagotavljajo srednjeročne in dolgoročno
               vzdržnost fiskalnega položaja, hkrati smo upoštevali zahteve, izražene v Paktu
               stabilnosti in rasti, čigar dosledno spoštovanje v vseh svojih razsežnostih je naša
               skupna zaveza in skupna dolžnost. Tako načrtovani prihodki so nam omogočili pripravo
               dobrega proračuna. Proračuna, ki na eni strani temelji na konservativnem načrtovanju
               prihodkov v smislu višine prihodkov in zasleduje cilje, zapisane v koalicijski
               pogodbi, istočasno pa odpira vrata za uvedbo nadaljnjih reform. Zato ni odveč, da še
               enkrat poudarim, da proračuna za leti 2006 in 2007 predvidevata postopno ukinitev
               davka na izplačane plače, po 20% na leto. Pomembnost tega koraka v pravi smeri je
               težko zadostno poudariti. To je ključen element v smeri delovanja naše države, da
               bomo zagotovili boljše pogoje za konkurenčnost našega gospodarstva. Oba predloga
               predvidevata tudi uvedbo 20% olajšave za raziskave in razvoj pri davku od dohodkov
               pravnih oseb, kar je tudi silno pomembnega značaja, zato da bomo dosegli to, kar do
               sedaj nismo bili zmožni, in to je, povezavo med sfero raznih raziskovalnih inštitutov
               javnega in zasebnega sektorja in samim gospodarstvom. Po drugi strani pa tudi uvajamo
               možnost obračunavanja DDV na podlagi prejetih in izvršenih plačil za tiste davčne
               zavezance, pri katerih v obdobju zadnjih 12 mesecev obdavčeni promet ni presegel 50
               milijonov tolarjev. Tudi pri dohodnini povečujemo olajšave in naj omenim samo
               nekatere: olajšave za vzdrževanega družinskega člana, ki ima pravico do dodatka za
               pomoč in postrežbo po zakonu o pokojninskem in invalidskem zavarovanju; uveljavljanje
               davčne osnove za rešitev stanovanjskega problema, 4% poleg veljavne 2% olajšave na
               podlagi računov; pri dohodku, doseženem od oddajanja v najem, vračamo na 40%
               normirane stroške, namesto 20%, ki so bili uzakonjeni v do sedaj veljavnem zakonu, in
               sicer že od leta 2006 dalje; povečanje praga doseženih prihodkov za kulturnike in
               novinarje ter domače obrtnike, ki izdelujejo izdelke domače in umetniške obrti, pa
               tudi male sobodajalce, in sicer za 70% normiranih stroškov ter s 3,9 milijona na 6
               milijonov prometa letno. Glede na do sedaj izrečene pomisleke na oceno prihodkov iz
               naslova davka na dohodke pravnih oseb, bi dodal, da smo pri načrtovanju predvidevali,
               da se bo delež investicijskih olajšav v celotnih investicijah znižal le za 0,5% glede
               na predhodno leto in bomo s tem nevtralizirali učinek dviga olajšav za raziskave in
               razvoj. Če drži, da je delež prihodkov v bruto domačem proizvodu sidro, ki nam prvo
               signalizira realnost ali nerealnost načrtovanih prihodkov, potem lahko ugotovimo, da
               se ustrezni delež prihodkov brez sredstev Evropske unije glede na oceno realizacije v
               letu 2005, ki jo predvidevamo 23,8%, ni zvišal, ne v letu 2006, kjer predvidevamo
               23,4%, in tudi ne v letu 2007, za katerega predvidevamo 23,5%. Napovedovanje
               prihodkov je ena najbolj zahtevnih nalog v procesu priprave državnega proračuna, ker
               že majhne spremembe v ekonomskih predpostavkah lahko bistveno vplivajo na prihodke.
               Ker smo pri načrtovanju prihodkov upoštevali ključna tveganja, sem prepričan, da so
               ocenjeni prihodki v proračunu za leto 2006 in 2007 načrtovani v realnih okvirih. V
               dopolnjenem predlogu proračuna Republike Slovenije za leto 2006 se delež proračunskih
               odhodkov, vključno s tistimi, ki jih predvidevamo iz sredstev EU, v delu bruto
               domačega proizvoda znižuje, in sicer iz 26,6% v letu 2005 na 26,3 in v letu 2006 ne
               bomo presegli 1.858 milijard. Proračunski primanjkljaj se ohranja v enaki višini, kot
               je bil v predlogu proračuna za leto 2005, in sicer na višini 101 milijard tolarjev
               oziroma 1,4% BDP in nikakor ne sme in tudi ne bo presežen.</p>
               <p>Na odboru za monetarno politiko in javne finance je bilo izrečenih veliko besed, da
               proračunski primanjkljaj ne bo takšen, kot je predvideno, kar vsekakor ne drži. Zato
               še enkrat poudarjam, proračunski primanjkljaj v letu 2006 ne bo presegel 1,4% BDP.
               Prihodki proračuna se v dopolnjenem predlogu proračuna povečujejo za 266,9 milijonov
               SIT predvsem zaradi predvidenih dodatnih sredstev iz proračuna EU za strukturno
               politiko in bodo znašali 1.756,7 milijard tolarjev.</p>
               <p>Proračunski odhodki se v globalu spreminjajo, povečujejo za 266,9 milijonov
               tolarjev, prav tako predvsem na račun evropskih sredstev za strukturno politiko.
               Glavna in največja sprememba na odhodkovni strani proračuna pa se nanaša na
               zagotavljanje sredstev za transfere posameznikom pri ministrstvu za delo, družino in
               socialo, kjer se sredstva za ta namen povečujejo za 2 milijardi, ne povečuje pa se
               skupni obseg odhodkov proračuna. Razlog za potrebno višanje sredstev je v tem, da še
               nismo utegnili uresničiti določene racionalizacije na področju valorizacije
               transferov posameznikom in gospodinjstvom v Republiki Sloveniji, kar pa nameravamo v
               kratkem tudi predlagati temu državnemu zboru.</p>
               <p>V dopolnjen predlog proračuna za leto 2006 je vključen tudi edini amandma, ki je bil
               podprt na matičnem delovnem telesu državnega zbora, odboru za finance in monetarno
               politiko, in se nanaša za zagotavljanje 6 milijonov tolarjev sredstev Za Zvezo vojnih
               invalidov in veteranov NOV v Trstu.</p>
               <p>Programska struktura proračuna pokaže, da so prioritete te vlade predvsem tehnološki
               razvoj in programi v podporo znanosti, kjer želimo v skladu z Lizbonsko strategijo
               povečati obseg vlaganj v raziskave in tehnološki razvoj. Poleg povišanja proračunskih
               sredstev je še pomembnejša olajšava, ki je uvedena v novem zakonu o dobičku pravnih
               oseb, ki sem jo že omenil, in o kateri je bilo tudi že veliko povedanega.</p>
               <p>Spodbujanje konkurenčnosti slovenske industrije, ker želimo povečati konkurenčnost
               naše industrije in povečati prilive razvojno spodbudnih domačih in tujih naložb.
               Državne ceste, kjer se sredstva povečujejo za več kot 40%. Zdravstveno varstvo, kjer
               se sredstva za zagotavljanje optimalnih pogojev za zdravje povečujejo za več kot 30%.
               Varstvo okolja in narave, kjer se sredstva prav tako povečujejo za več kot 30%.
               Skladni regionalni razvoj, kjer želimo doseči hitrejši razvoj vseh regij in zmanjšati
               zaostanek razvitih, se sredstva samo pri službi vlade za lokalno samoupravo in
               regionalni razvoj povečujejo za več kot 60%. Vsekakor pa je potrebno še posebej
               omeniti financiranje lokalne samouprave, tako skozi finančno izravnavo kot tudi preko
               sredstev za investicije, ki so namenjene občinam. To področje je predmet posebne
               pozornosti te vlade, kot se je že izkazalo v sprejetem rebalansu proračuna za leto
               2005, v katerem je bila glavarina povišana kar za 10% glede na leto 2004. V letih
               2006 in 2007 se povečuje v vsakem letu za 4,5%, kar pomeni znatno realno rast. V
               dopolnjenem predlogu proračuna za leto 2007 se proračunski primanjkljaj prav tako ne
               spreminja in ostaja v enaki višini, kot je bil v predlogu proračuna za leto 2007, in
               sicer 93,1 milijarda SIT oziroma 1,2% bruto domačega proizvoda. Prihodki proračuna se
               zvišujejo za 71,9 milijard, enako kot v letu 2006, predvsem na račun evropskih
               sredstev za strukturno politiko in bodo v letu 2007 predvidoma znašali 1861 milijard
               tolarjev. Proračunski odhodki se prav tako zvišujejo za 71,9 milijard zaradi višjih
               evropskih sredstev za strukturno politiko in v letu 2007 ne bodo presegli v celoti
               1954 milijard. Tudi v letu 2007 je glavna sprememba na odhodkovni strani proračuna
               pri transferjih posameznikov zaradi že navedenega razloga. V dopolnjenem predlogu
               proračuna za leto 2007 sta vključena tudi dva amandmaja, ki sta bila podprta na
               matičnem delovnem telesu državnega zbora in se nanašata na zagotavljanje 6 milijonov
               tolarjev sredstev za zvezo vojnih invalidov in veteranov NOV v Trstu in 216 milijonov
               tolarjev za rekonstrukcijo objekta osnovne šole Vincenzo de Castro v Piranu. Že
               večkrat je bilo omenjeno in povedano, da je v proračunu za leto 2007 še vedno veliko
               neznank. Največja je prav gotovo finančna perspektiva. Ta neznanka še vedno obstaja.
               Naj tukaj prav posebno omenim, da je me gospod predsednik vlade pooblastil in
               naročil, naj ga danes oprostim, da ne more biti na tej seji, kar je bila prav gotovo
               njegova želja, ker kot veste, je trenutno v Londonu na bilateralnem pogovoru s
               premierom Velike Britanije ravno zaradi tega še vedno odprtega vprašanja nove
               finančne perspektive v Evropski uniji. Poleg tega pa se je ta vlada odločila, da je
               za boljši jutri vseh državljank in državljanov nujno potrebno uvesti določene
               spremembe. Okvir reform, ki jih je vlada sprejela v mesecu novembru, je osnova za
               aktivnosti, ki jih v določeni meri že izvajamo, če niso le izhodišča za potrebni
               dialog s socialnimi partnerji. Še aktivneje pa se jih bomo lotiti takoj v začetku
               leta 2006. Spremembe proračuna za leto 2007 bodo vključevale tudi uresničitev
               sprejetih ukrepov oziroma reform. Ker pa zakon o javnih financah od nas zahteva
               pripravo proračuna tudi za leto 2007, je vlada pripravila predlog proračuna za leto
               2007. V tem proračunu se bodo lahko upoštevala le do sedaj znana dejstva, zato se že
               sedaj lahko zavežem, da bomo v letu 2006 pripravili spremembo proračuna za leto 2007.
               Prav zato vlada tudi ni predlagala dviga stopnje DDV-ja za eno leto naprej, saj
               menimo, in to je zelo pomembno, da bi takšen ukrep lahko privedel do določenih
               špekulacij na trgu. Vsekakor pa bo stopnja DDV-ja dvignjena skladno z oceno prihodkov
               do pričetka izvrševanja proračuna za leto 2007, če ne bodo v okviru reform predlagane
               druge rešitve.</p>
               <p>Da pa se ne bi porajali dvomi - in to je zelo pomembna poanta te naše današnje
               predstavitve - oziroma se izgubljalo preveč besed ob tem, da danes še ni predlagana
               višja stopnja DDV za leto 2007, pa naj samo povem, da je državni zbor v letu 2003
               sprejel proračun za leto 2004, ki je že vključeval spremembe zakona o davku na
               dobiček pravnih oseb, zakon pa je bil sprejet šele v mesecu maju leta 2004, finančne
               posledice pa je že imel v letu 2004 <stage>(to se lahko verificira v Poročevalcu številka
               83, 10. oktobra 2003, na strani 421)</stage>.</p>
               <p>Na koncu bi rad samo še enkrat poudaril naše prepričanje, da je proračun za leto
               2006 dober proračun, resnično razvojno naravnan in verjamem, da bo ravno zaradi tega
               žel vašo podporo. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp225">

               <speaker>PODPREDSEDNIK SAŠO PEČE:</speaker>

               <p>Hvala vam, dr. Bajuk, minister za finance. Sprašujem, ali želi v okviru prijavljenega
               časa vlade Republike Slovenije še katerikoli drug predstavnik vlade besedo v uvodnem
               delu? <stage>(Ne.)</stage> Potem lahko nadaljujemo.</p>
               <p>Dopolnjen predlog proračuna je obravnaval tudi odbor za finance in monetarno
               politiko kot matično delovno telo. Besedo dajem predsedniku odbora Bojanu Starmanu,
               da predstavi poročilo odbora. Izvolite, prosim.</p>
            </sp>
            <sp xml:id="SDZ4-Izredna-13-2005-12-08.sp226">

               <speaker>BOJAN STARMAN:</speaker>

               <p>Hvala lepa, gospod podpredsednik. Spoštovani! Odbor državnega zbora Republike
               Slovenije za finance in monetarno politiko je na 11. seji 6.12.2005 kot matično
               delovno telo obravnaval dopolnjen predlog proračuna Republike Slovenije za leto 2006,
               ki ga je državnemu zboru Republike Slovenije v obravnavo predložila vlada Republike
               Slovenije.</p>
               <p>Prejeli smo 146 dopolnil oziroma amandmajev k temu proračunu, ki smo jih na odboru
               obravnavali. Najprej je bila splošna diskusija o obeh proračunih in predstavitev s
               strani ministra za finance, gospoda dr. Bajuka. Moram povedati - in bom pri svojem
               poročilu zelo kratek -, da je po uvodnih obrazložitvah in začetnih razpravah
               posameznih članov odbora več ali manj sledila diskusija našega poslanskega kolega,
               gospoda Cvikla, ki je trajala kar dvanajst ur. Moram reči, da smo ob konstruktivnih
               predlogih kljub vsemu člani odbora njega poslušali vedno manj oziroma smo čakali, da
               je prenehal s svojimi točkami. Neprestano smo prekinjali sejo s proceduralnimi
               zapleti in tako smo pač v dvanajstih urah opravili bolj nekvalitetno kot pa
               kvalitetno razpravo, na žalost. Kljub temu so poslanci, člani odbora, ki bi se jim ob
               tej priliki zahvalil za potrpežljivost, opravili pregled vseh amandmajev. Sprejeli
               smo dva: eden je amandma poslanske skupine italijanske in madžarske narodne skupnosti
               za povečanje postavke sofinanciranje RTV programov za narodnostne skupnosti v višini
               25 milijonov 153 tisoč tolarjev ter koalicijski amandma za novega proračunskega
               uporabnika službo urada Republike Slovenije za usklajevanje in spremljanje izvajanja
               strategije razvoja Slovenije v višini 188 milijonov tolarjev. Ostalih amandmajev
               odbor ni sprejel. In enako predlagamo, da tudi državni zbor proračun za leto 2006, ki
               smo ga podprli za leto 2006 obravnava in seveda tudi sprejme. Hvala.</p>
            </sp>
            <sp xml:id="SDZ4-Izredna-13-2005-12-08.sp227">

               <speaker>PODPREDSEDNIK SAŠO PEČE:</speaker>

               <p>Hvala vam za dopolnilno poročilo. Kolega Cvikl, proceduralni predlog? Izvolite.</p>
            </sp>
            <sp xml:id="SDZ4-Izredna-13-2005-12-08.sp228">

               <speaker>MAG. MILAN M. CVIKL:</speaker>

               <p>Proceduralno, predsednik. Jaz bi seveda lepo prosil, da gospod, ki je ravnokar
               poročal, kje v poročilu odbora za finance in monetarno politiko, ki ga pregledujem,
               piše to, kar je govoril. Drugače bi seveda predlagal, da vendarle vi opozoriti
               predsednike matičnih delovnih teles, da so dolžni, ko poročajo o delu matičnih
               delovnih teles, povedati, kaj piše v poročilu. Sodbe pa naj gospod Starman, če že ima
               to travmo z menoj, uporabi za razpravo poslancev in poslank posameznih amandmajev.
               Proceduralno, če ga opozorite, da naj naslednjič kot predsednik matičnega delovnega
               telesa govori o poročilu. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp229">

               <speaker>PODPREDSEDNIK SAŠO PEČE:</speaker>

               <p>Hvala vam za opozorilo. Jaz verjamem, da je vaš opomin zalegel tako predsedniku
               odbora kot vsem ostalim predsednikom matičnih delovnih teles, da kadarkoli podajajo
               poročilo o opravljeni materiji na njihovem delovnem telesu, podajo to poročilo brez
               osebne note.</p>
               <p>Državni zbor pa prehaja na predstavitev stališč poslanskih skupin. Najprej vabim k
               besedi gospoda poslanca Josipa Bajca, da predstavi stališče poslanske skupine
               Slovenske ljudske stranke. Izvolite.</p>
            </sp>
            <sp xml:id="SDZ4-Izredna-13-2005-12-08.sp230">

               <speaker>JOSIP BAJC:</speaker>

               <p>Hvala, gospod podpredsednik. Gospodje ministri in predstavniki vlade, lep popoldne.
               Upam, da ne glede na to, da danes zasedamo na 13. izredni seji, in to nič
               negativnega, kvečjemu pozitivno bo pomenilo.</p>
               <p>Na današnji, kot rečeno, 13. izredni seji državnega zbora obravnavamo predlog
               proračuna Republike Slovenije, in sicer za leti 2006, 2007 ter predlog zakona o
               izvrševanju proračuna za omenjeni leti. Ker gre za proračunski paket bom podal mnenje
               poslanske skupine Slovenske ljudske stranke k obema proračunoma hkrati.</p>
               <p>Pri vsakem oblikovanju proračuna je seveda veliko želja, veliko pričakovanj, veliko
               upanj, veliko sredstev na posameznih področjih. Problem pa je, da so sredstva na
               prihodkovni strani vedno veliko manjša, kot so naša pričakovanja, kot so naše želje
               in stremljenja, so bila in so. Pri pripravi in sprejemanju proračuna za prihodnji dve
               leti, zlasti za leto 2006, pa je potrebno upoštevati še posebej zastavljene cilje
               Slovenije na področju prevzemanja evra. Proračuna sta po našem mnenju pripravljena
               tako, da bosta omogočila Sloveniji izpolnitve konvergenčnih oziroma maastrichtskih
               kriterijev. Seveda je to pomemben cilj, saj od uvedbe evra pričakujemo vrsto učinkov,
               predvsem pozitivnih učinkov na delo in delovanje naše države. Poleg tega pa
               izpolnjevanje konvergenčnih kriterijev zagotavlja večjo ekonomsko stabilnost ter
               prinaša tudi pozitivne učinke na razvoj Slovenije na vseh področjih. Ob obeh
               predlaganih proračunih oziroma posameznih postavkah bi lahko govorili zelo dolgo,
               celo tako dolgo, kot smo prijavili čas razprave, več kot 9 ur. Skoraj zagotovo ima
               vsak od poslank in poslancev tega državnega zbora na predlagana proračuna določene
               pripombe, določene sugestije, določene drugačne možne rešitve, vendar smo v poslanski
               skupini Slovenske ljudske stranke mnenja, da sta pripravljena predloga proračuna
               dobra kompromisa med željami in finančnimi možnostmi naše države, upoštevajoč vse
               dejavnike, ki jih je treba upoštevati zaradi doseganja končnega cilja Republike
               Slovenije, kot sem že omenil, vključitve v evro. Da se ne bi ponavljal, ker boste
               kolegi in kolegice, ko boste predstavljali stališča posameznih poslanskih skupin, kot
               tudi v razpravi, bi v imenu Slovenske ljudske stranke rad izpostavil le dve področji,
               ki se nam zdita v predlaganima proračunoma eni od najpomembnejših. V prvi vrsti v
               poslanski skupini Slovenske ljudske stranke pozdravljamo povečanje sredstev za
               lokalno samoupravo. Največ sredstev, ki se povečujejo, bo namenjenih financiranju
               regionalne infrastrukture, regionalnim razvojnim projektom, prestrukturiranju
               zasavske regije in nekaterim drugim programom. Slovenska ljudska stranka se zaveda
               velikega pomena lokalne samouprave, zato je vseskozi aktivno sodelovala pri njenem
               razvoju. Kljub temu, da je bil v preteklih letih dosežen velik napredek, pa v
               Slovenski stranki ocenjujemo, da je področje lokalne samouprave potrebno ponovno
               reformirati in ga nadgraditi, ker ocenjujemo, da reformiranje lokalne samouprave kot
               tudi njene nadgradnje poteka prepočasi. Povečana avtonomija lokalne samouprave je
               možna preko reforme tudi financiranja lokalnih skupnosti oziroma občin. Proračuna, o
               katerih teče danes razprava, postavljata temeljne oziroma omogočata omenjene reforme
               tudi posledično finančno, kot posledico finančno decentralizacijo države. S tem pa bo
               po našem mnenju in trdnem prepričanju mogoče doseči neko razvojno konkurenčno
               prednost, ki lahko ključno pripomore k hitrejšemu razvoju naše države in k večjemu
               blagostanju vseh državljanov. Da bi se dejansko doseglo zmanjšanje regionalnih
               razvojnih razlik, je treba usmeriti v razvojno zaostala območja večja finančna
               sredstva oziroma večje finančne spodbude, saj se v nasprotnem primeru razvojne
               razlike ne zmanjšujejo, kot je to bila praksa do sedaj, ampak celo povečujejo. S
               predlaganim povečanjem sredstev lokalnim skupnostim proračun sledi tudi cilju, ki smo
               si ga zastavili v Slovenski ljudski stranki, to je povečati finančno samostojnost
               lokalnih skupnosti, da bodo lahko izvajale z zakonom določene naloge in zlasti
               razvojne naloge ter vsaj 20% povečati obseg sredstev za občine, glede na sedanje
               stanje v čim krajšem možnem času. Drugo pomembno področje, ki bi ga rad izpostavil
               oziroma omenil, pa sta prometna povezava oziroma prometna infrastruktura. V Slovenski
               ljudski stranki si prizadevamo za izboljšanje dostopnosti posameznih regij s ciljem
               enakomernejše porazdelitve ekonomske možnosti razvoja ter izboljšanja dostopnosti
               obmejnih območij in navezave tistih območij, ki do sedaj še niso primerno navezane na
               glavne evropske ceste oziroma koridorje, lahko rečemo tudi avtoceste. Zato
               pozdravljamo predlagano povečanje sredstev za vzdrževanje in gradnjo državnih cest.
               Tisti kraji, ki nimajo neposrednega dostopa do avtocest, bodo na ta način dobili
               večje možnosti za boljše in kvalitetnejše cestne povezave, ki so pomemben pogoj za
               razvoj posameznih regij oziroma za enakopraven oziroma enakomeren razvoj vseh
               področij naše mlade države. Kot nam je znano, je proračun za leto 2007 v veliki meri
               odvisen tudi od sprejema finančne perspektive Evropske unije. Ta je še posebej
               aktualen po zadnjem britanskem kompromisnem predlogu, ki naj bi za nove članice
               Evropske unije, tudi za Slovenijo, bil neugoden. Upam in pričakujemo v Slovenski
               ljudski stranki, da bodo razgovori, ki jih je imel minister za finance in ki jih ima
               ministrski predsednik, obrodili sadove, ki bodo ta trenutno neugoden predlog
               popravili, in da bo Slovenija tudi v novi finančni perspektivi neto finančna
               prejemnica. Še večji problem pa je po našem mnenju še vedno premajhna realizacija
               črpanja evropskih sredstev v Sloveniji. Verjamemo, da se bo delež črpanja evropskih
               sredstev povečal in da bo k temu z ustreznimi ukrepi pripomogla tudi slovenska vlada
               z izvajanjem proračuna za leto 2006 kot tudi proračuna za leto 2007.</p>
               <p>Poslanci Slovenske ljudske stranke bomo podprli oba predlagana proračuna za leto
               2006 in 2007.</p>
            </sp>
            <sp xml:id="SDZ4-Izredna-13-2005-12-08.sp231">

               <speaker>PREDSEDNIK FRANCE CUKJATI:</speaker>

               <p>Hvala, gospodu Bajcu. Gospod Sašo Peče bo govoril v imenu poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Izredna-13-2005-12-08.sp232">

               <speaker>SAŠO PEČE:</speaker>

               <p>Spoštovani prisotni! Prosim, da kritiko, ki jo bom izrekel skozi podajanje stališča
               poslanske skupine Slovenske nacionalne stranke, predvsem vladni predstavniki vzamete
               dobronamerno v skrbi za javne finance.</p>
               <p>Ocenjujemo namreč, če lahko podam generalno oceno, da proračun, ki je v tej točki
               pred nami, torej dopolnjeni predlog proračuna Republike Slovenije za leto 2006 in za
               katerega sem pred dnevom ali dvema slišal, da je predsednik vlade rekel, da je to
               prvi proračun nove vlade, po moji oceni ta proračun ne izkazuje dolgoročne skrbi za
               stanje in pa duh javnih financ v okviru naše države. Prav tako bi v okviru uvodnega
               stališča rad poudaril, da bomo s tem ali pa to proračunsko sejo in s tem proračunskim
               aktom zabetonirali javne finance za kar nekaj obdobij naprej, in da bomo, žal, če
               bodo sprejeti, torej če bosta sprejeta proračun za leto 2006 in za leto 2007 podali
               tudi finančno podporo davčnim in gospodarskim reformam, ki jih vlada Republike
               Slovenije napoveduje. Poudarek na mojih besedah pa je bil na <q>"žal"</q>.</p>
               <p>Dovolite pa, da uvod nekoliko razširim in podam osnovno oceno javnih financ, ki se
               izkazujejo v predlogu dopolnjenega predloga proračuna, in sicer, če izhajamo iz leta
               2005, torej leta, ki je v iztekajočem se obdobju, lahko z gotovostjo rečemo, da je
               delo obstoječe vlade in pa delo ministrstva za finance minilo ali pa mineva v smislu
               in pa pod taktirko dodatnega zadolževanja. Po naši oceni je obseg skupnega
               financiranja ali pa skupnega zadolževanja generalno gledano prešel 400 milijard
               slovenskih tolarjev, kar lahko rečemo, da je na podlagi izračuna zadolževanja, če
               upoštevamo vse tri osnovne komponente, kar se tiče presežka odhodkov nad prihodki v
               bilanci stanja, če upoštevamo drugo komponento, presežek izdatkov nad prejemki v
               računu finančnih terjatev in naložb, ter če upoštevamo odplačilo državnega dolga ter
               z vsemi odbitki, torej s spremenjenim stanjem sredstev in odplačil glavnic iz naslova
               oziroma najetih za temeljne razvojne programe, lahko z zagotovostjo rečemo naslednjo
               trditev. V obeh primerih, torej presežkov, deficitov se pojavlja tisto stanje, ki ne
               more biti v ponos upravljavcu javnih financ. Kot vidimo, vlada Republike Slovenije
               kot temelj za leto 2006 uporablja proračun za leto 2005 in vidimo, da so presežki
               odhodkov nad prihodki, kar v enostavnem žargonu lahko rečemo, da vlada ne zna
               realizirati oziroma da je realizacija na nulti ravni, kar pomeni, da ne zna
               spremljati prihajajočih se prihodkov in z njimi usklajevati odhodkov. Enaka sistemska
               oblika nastopa na drugi obliki oziroma v drugem sistemu, to je presežek izdatkov nad
               prejemki, kar v drugi obliki, razen v drugem aktu, torej računu finančnih terjatev in
               naložb, izhaja, da se potrjujejo besede iz prvega sistema.</p>
               <p>Po oceni Slovenske nacionalne stranke vsi trije razlogi za nastop dodatnega
               zadolževanja oziroma obsega financiranja: Prvič, kot sem povedal, odhodki nad
               prihodki, drugič, izdatki nad prejemki in pa odplačevanje dolga, nikjer v predlogu
               proračuna ne za leto 2006 in ne za leto 2007 ne nakazujejo smernic, da se ti trije
               razlogi ne bi ponavljali v bodoči javnofinančni sliki v okviru naše države.</p>
               <p>V Nacionalni stranki smo pričakovali vsaj toliko odgovornosti nad ravnanjem z
               javnimi financami, da bi dobili s strani ministrstva ali pa vlade Republike Slovenije
               v celoti poudarek in ukrepe, da odhodki ne bi več prekašali oziroma bili večji od
               prihodkov, po eni strani. Po drugi strani, da izdatki ne bi bili večji nad prejemki,
               in da bi dobili, kot tretji argument oziroma kot tretjo sliko, sistem odplačevanja
               javnega dolga. Žal pa tega v nobenem izmed predlogov dopolnjenih predlogov proračuna
               Republike Slovenije za leto 2006 in 2007 ni navedeno, zato lahko z gotovostjo trdim s
               tega mesta v imenu poslanske skupine, da vlada Republike Slovenije ni pripravljena na
               naloge iz naslova javnih financ, predvsem pa na zmanjševanje zadolževanja javnega
               dolga oziroma korektnega dela z javnimi financami. Po naši oceni tovrstno delo, kjer
               se v osnovnih javnofinančnih aktih, ki jih sprejemamo na tej seji državnega zbora,
               nakazuje, da je naša država na področju javnih financ prišla v sliko, ki ji lahko v
               tem trenutku rečemo začetek enostavne deficitarne spirale, ki nas bo žal vedno
               globlje vsako leto potiskala v odmik odhodkov nad prihodki, na vedno večji razkorak
               izdatkov nad prejemki in na nedokončano zgodbo odplačevanja javnega dolga.</p>
               <p>Po naši oceni bi vlada Republike Slovenije, v če bi hotela na korekten načina
               pristopiti k javnim financam, prvič letos lahko preprečila negativno podedovano
               javnofinančno shemo prejšnjih vlad in nakazala neko uspešnejšo rešitev. Prvič pa
               poudarim zaradi tega, kar sem tudi na začetku rekel, da sem pred dnevi slišal, da je
               ta javnofinančni akt, torej proračun - to je rekel, predsednik vlade, gospod Janša -,
               prvi proračun nove vlade. In že skozi ta proračun se vidi, da ni dolgoročne politike
               javnih financ, da ni dolgoročnega zasledovanja cilja uravnoteženih javnih financ in
               ne nazadnje, da ni dolgoročnega načrta ali pa cilja, kako zmanjšati javni dolg. Še
               enkrat poudarjam, po oceni Slovenske nacionalne stranke bi katerikoli - po vsej
               verjetnosti bi pa bilo najbolje, da bi vsi javnofinančni akti, s katerimi se bomo
               srečevali na tej seji in so v zaključni fazi sprejemanja, vsebovali rešitve za vse
               tri negativne poglede oziroma strukture, ki povzročajo negativnost, predvsem
               dolgoročno negativnost javnih financ.</p>
               <p>Dovolite, da v podkrepitev mojim besedam poudarim, da je zelo zanimiva struktura
               zadolženosti. Kdor si je prek računalnika oziroma se opravičujem, prek podatkov
               pogledal, lahko jasno vidi, da državni zbor ni opremljen ne z informacijami o
               strukturi zadolženosti kot tudi ne - kar je po eni strani veliko bolj zaskrbljujoče -
               z naraščajočim primanjkljajem v strukturi bruto družbenega produkta, če upoštevamo
               realizacijo konec leta 2005. In sicer bo dolg sektorja države znašal, poudarjam,
               sektorja države, preko 30% BDP. Po naši oceni so seveda to številke, ki nakazujejo na
               prav čudno sliko v okviru ministrstva za finance oziroma vlade Republike Slovenije,
               kar pa je tisto, kar je temelj bojazni poslanske skupine Slovenske nacionalne
               stranke, posebej poudarjam, da ni v nobenem javnofinančnem aktu, naj bo zakonu o
               izvrševanju proračuna ali kateremkoli drugem, naveden nobeden od realnih ukrepov,
               kako zmanjšati katero od negativnih slik, ki so razvidne skozi zakone, predloge
               zakonov, s katerimi prišli oziroma s katerimi je vlada prišla pred ta parlament. Zato
               poudarjam, če pogledamo delo upravljanja z javnimi financami, lahko z gotovostjo
               rečemo, da je vsaj v dobršni meri oziroma, milo rečeno, neodgovorno. Izhajajoč iz
               obstoječega stanja, ki je razvidno v današnjih proračunih za leto 2006 in 2007, lahko
               sklepamo dvoje: da je obstoječa vlada ali pa obstoječe resorno ministrstvo upoštevalo
               dosedanje slabo delo pretekle vlade in je skušalo izključno polniti javne finance ali
               pa proračun skozi tako imenovane davčne prihodke. Izbrali so tisto pot, ki je bila v
               Sloveniji, žal, doma deset in nekaj let, tisto najenostavnejšo pot, tisto pot, ki jo
               lahko izbere vsak, ki se mu ne zdi vredno posvetiti niti pet minut stanju javnih
               financ v naši državi. Dejstvo je, da je najlažje za katerokoli vlado, vsaka taka
               vlada pa ima skupni imenovalec, delno nesposobna vlada oziroma vlada, ki se ji ne da
               pobirati prihodkov proračuna na drug način kot z obdavčitvijo, vedno višjo in vedno
               novejšo obdavčitvijo državljank in državljanov. Seveda je davek za tako vlado, čemur
               seveda v Slovenski nacionalni stranki nasprotujemo, najlažja oblika izvajanja oziroma
               polnjenja proračuna ali pa javnih financ. Dejstvo je, da če se nekdo davku izogne,
               naj se nahaja v fizični ali pravni osebi, bo podvržen sankciji, in to postane
               avtomatizem. Žal so tovrstni recept ali pa koncept javnih financ, kakorkoli vam je
               ljubše, podedovali in sprejeli, to je žalostno, od pretekle vlade. Medtem ko gradijo
               na tako imenovanih davčnih prihodkih, ki znašajo, in ta govor vem že na pamet nekaj
               let, kajti vedno smo ga poudarjali, nekoč smo celo dobili prikimavanje s strani
               takratne opozicije, današnje vlade, pa seveda nedavčni prihodki ne zavzemajo vsega
               skupaj niti 7%.</p>
               <p>Dovolite pa, da v okviru nedavčnih prihodkov, kot tistega inštrumenta, ki bi moral
               doseči krepko nad 10% proračunskega prihodka, ministrstvo za finance ali pa vlado
               Republike Slovenije spomnimo na vire, ki jih vlada Republike Slovenije noče ali pa ne
               zna izkoristiti v prid državljank in državljanov Republike Slovenije. Bilo je,
               mislim, da leto 2000, torej pet let nazaj, ko je poslanska skupina Slovenske
               nacionalne stranke prvič takratno vlado opozorila po potrebi krovnega zakona o
               koncesijah. Kot verjetno vemo, so koncesijske dejavnosti v izključni domeni naj si bo
               države ali pa vlade Republike Slovenije. V naslednjem letu 2001 smo predlog krovnega
               koncesijskega zakona posredovali v usklajevanje na vlado, ker smo pač takrat prišli
               do prakse, da če so zakoni podpisani s strani poslancev poslanske skupine Slovenske
               nacionalne stranke, le ti niso sprejeti. Takratna vlada seveda na to ni niti
               odgovorila. Ampak kaj je posledica tega? Da ne bi ostalo vse pri letu 2001, smo v
               okviru razprav, ki so spremljale javne finance v naši državi vedno in vsakokrat na
               plenarnem zasedanjem državnega zbora in na zasedanju matičnih delovnih teles ter
               zainteresiranih delovnih govorili o potrebi po tem zakonu. Torej potreba, vedenje ne
               bi smelo biti novo po tem zakonu. Ampak, če pogledamo tako imenovano prihodkovno
               stran proračuna Republike Slovenije za leto 2006, vidimo zanimivo, a žal že navajeno
               situacijo, torej da koncesijskih prihodkov v proračunu Republike Slovenije dejansko -
               poudarjam, dejansko - sploh ni in da po naši oceni tu izpušča vlada Republike
               Slovenije dobršen del. Ko smo v preteklosti opozarjali na to anomalijo, je bil
               odgovor, ja, lokalne skupnosti si to lahko privoščijo, ker s svojimi podzakonskimi
               akti ter v obliki občinskih odlokov pač sprejemajo pravila igre, razmerja
               koncesionarjev in koncendentov ter v povezavi nadomestil za uporabo koncesije. Drži.
               In če so lokalne skupnosti to sposobne narediti, zakaj ni vlada Republike Slovenije
               sposobna predlagati državnemu zboru krovnega zakona o koncesijah. Torej bi po naši
               oceni resnejši pristop na vsak način zahteval, da preden predsednik vlade poda lastno
               hvalo o kvalitetnem in prvem proračunu nove vlade, poskrbi vsaj za to, da se dodajo
               tiste postavke, ki ne bi izključno bile grajene v vsej svoji veličini na plečih
               državljanov in pa državljank.</p>
               <p>V nadalje bi se rad v okviru razpoložljivega časa dotaknil seveda tudi po naši oceni
               izgubljene priložnosti tako imenovanih nedavčnih virov, ki bi morala izhajati iz
               javnih podjetij oziroma vseh tistih podjetij, katerih lastništvo v določeni obliki
               nosi država. Kot pa vidimo in če pogledamo splošni del proračuna oziroma bilanco
               prihodkov in odhodkov, vidimo, da tudi tu pešajo prihodki iz tega naslova. V okviru
               poslanske skupine smo prepričani, da je tovrstno pešanje oziroma primanjkljaj
               tovrstnih davčnih prihodkov izključno posledica dvojne možnosti pravne strukture
               oziroma registracije podjetij. Jaz verjamem, da se boste počasi poslanci in poslanke
               predvsem čez nekaj let naveličali poslušati te vsebine, ki jo podajamo v okviru
               Slovenske nacionalne stranke že leta, ampak upam, da bo to vaše naveličanje botrovalo
               temu, da bo Vlada Republike Slovenije popravila v okviru slovenske zakonodaje te
               pomanjkljivosti, ki, še enkrat poudarjam, se odražajo predvsem na bremenih državljank
               in državljanov. Kajti zaradi tega, ker te zakonodaje nimamo, ker Vlada Republike
               Slovenije te zakonodaje ni pripravljena narediti, išče vlada kot najenostavnejše
               nadomestilo za izpad tovrstnih davčnih oziroma proračunskih prihodkov povišanje in
               vedno večji obseg novih davkov.</p>
               <p>Torej, ostal sem pri možnosti oziroma zakonski dopustnosti registracije istega
               podjetja pod oznako kapitalske družbe oziroma na podlagi zakona o gospodarskih
               družbah ali pa zakona o javnih gospodarskih družbah, medtem ko vsak od teh zakonov
               določa drug cilj podjetja. Zakon o gospodarski družbi določa, vzemimo primer
               kapitalsko družbo d.d., določa, da je osnovni namen tovrstnega podjetja ustvarjanje
               dobička. Zakon o javnih gospodarskih družbah govori v svojih uvodnih določbah, da je
               namen javnih podjetij v zagotavljanju javnega interesa. In ker vemo, da se cilj
               oziroma zasledovanje cilja ustvarjanja dobička in iskanje oziroma zagotavljanje
               javnega interesa med seboj tepeta, tudi ta podjetja izkazujejo v enakem razmerju
               višek ali izgubo. In kdo je prikrajšan? Prikrajšana je država, prikrajšani so
               državljani in državljanke, prikrajšan je proračun Republike Slovenije, kajti tu po
               naši oceni izgubljamo v Republiki Sloveniji dobršni del proračunskih prihodkov.</p>
               <p>No, v nadaljevanju, če sem sedaj opisal žal negativno nasledstvo in sprejemanje tega
               nasledstva tudi s strani nove vlade in podedovano iz dela prejšnje vlade, pa bi rad
               se dotaknil tudi neke, mogoče celo nove komponente negativizma oziroma negativnega
               pristopa k javnim financam, ki se je začela bohotiti - namenoma sem uporabil ta izraz
               - v obstoječih predlogih proračuna za leto 2006 in 2007, to je nenadzorovano
               zadolževanje s strani Vlade Republike Slovenije. Jaz vas prosim, poslanke in
               poslanci, ko boste imeli trenutek časa ali pa da za to zadolžite svoje sodelavce v
               strokovnih službah, da preverite število obveznic, izdanih samo v preteklem letu. Po
               moji oceni je tovrstno početje, kot se ga počne zadnji čas v okviru Vlade Republike
               Slovenije, popolnoma nenadzorovano. Jaz ne trdim, da bi moralo ministrstvo za finance
               priti v državni zbor po zeleno luč po tovrstnem zadolževanju v obliki obveznic, trdim
               pa, da bi bilo smiselno, da poteka izdajanje obveznic transparentno in predvsem ne na
               škodo, bodočo škodo, državljanov in državljank.</p>
               <p>No, po oceni Slovenske nacionalne stranke predlog proračuna ni dober oziroma
               dopolnjeni predlog proračuna za leto 2006 ni dober. Skušali smo ga popraviti kar z
               nekaj amandmajih. Ampak, res je, z amandmaji se lahko postavijo oziroma spreminjajo
               samo posamezne zneskovne postavke na posameznih kontih. Strukturno gledano pa na
               proračun ne moremo vplivati, zato nam je seveda žal, kajti za strukturno spremembo
               proračuna je potrebno sodelovati že v fazi pripravljanja in načrtovanja proračunskih
               postavk. K temu pa Vlada Republike Slovenije ni bila pripravljena povabiti k
               sodelovanju poslanske skupine Slovenske nacionalne stranke in po mojem vedenju tudi
               ostalih dveh opozicijskih strank in to je tretji element negativizma; torej, da se
               nadaljuje tudi na tej shemi ali na tej sliki enaka politika upravljanja z javnimi
               financami, kot jih je imela v rokah prejšnja vlada, torej vladavina Liberalne
               demokracije in takratne Združene liste socialnih demokratov.</p>
               <p>Kakor pa rečeno, poslanci Slovenske nacionalne stranke bodo zagovarjali in vam
               predstavili tiste dopolnitve, ki smo jih spisali in za katere ocenjujemo, da je vsako
               na svojem področju nujno potrebno za sprejetje in za zaživetje tistega področja, ki
               ga zneskovno gledano popravljamo. Verjamem, da boste poslanci in poslanke, v kolikor
               imate toliko moči v svojih rokah, da neodvisno od stališča poslanskih skupin ali pa
               neodvisno od stališča vlade Republike Slovenije pritisnete na gumbek <q>"za"</q> in podprli
               amandmaje Slovenske nacionalne stranke. Hvala.</p>
            </sp>
            <sp xml:id="SDZ4-Izredna-13-2005-12-08.sp233">

               <speaker>PREDSEDNIK FRANCE CUKJATI:</speaker>

               <p>Hvala gospodu Pečetu. Gospod Vili Rezman bo predstavil stališče poslanske skupine
               Demokratične stranke upokojencev. Prosim.</p>
            </sp>
            <sp xml:id="SDZ4-Izredna-13-2005-12-08.sp234">

               <speaker>VILI REZMAN:</speaker>

               <p>Hvala lepa. Pozdrav vsem, ki ste še ostali v dvorani. Če bi človek skušal strniti
               nekatere kritične misli, naslovljene na oba proračuna, bi lahko to storili tudi tako,
               da bi rekel: <q>"Pazite, bežite, vlada prihaja!"</q> Ampak morebiti ni čisto tako, bomo
               videli kasneje, ko bomo po napovedani približno 20-urni razpravi o vseh proračunskih
               temah poglobljeno, domnevam, in resno razmišljali, ali bodo vse kritike vzdržale ali
               pa morebiti katera tudi ne. V vsakem primeru pa sodimo v poslanski skupini DeSUS, da
               ne bo narobe, če bomo prispevali svoj glas za to, da se proračuni sprejmejo, ob
               dejstvu, da kanimo tudi mi povedati svoje pomisleke, svoje predloge o tem, kaj naj se
               še zgodi danes, jutri in v ponedeljek, ko bo o tem še razpravljali.</p>
               <p>Čisto zagotovo ima ta proračun kakšno slabost, domnevam, da se predlagatelji tega
               natančno zavedo, da tega tudi posebej ne skrivajo in da je možno grupirati te
               slabosti vsaj v tri skupine: v strukturo proračuna, v to, kar zadeva razvojne
               sposobnosti, ki jih proračun predvideva, in v socialne implikacije, ki so tudi seveda
               zelo pomembne.</p>
               <p>V poslanski skupini DeSUS smo bili za kar številne popravke in sodimo, da bi bilo
               možno, to sedaj malo metaforično rečem, žrtvovati tudi kakšen tank za, recimo,
               prispevek izgradnje domov starostnikov ali kakšnemu varstvenemu delovnemu centru ali
               kakšni podobni investiciji ali pa h kakšni subvenciji, regresu za, ne vem, bodisi
               malice za dijake ali za prevoze za študente. Torej, nič ne bi nasprotovali, če bi se
               dovolj poslank in poslancev odločilo, da bi kak tak amandma izglasovali.</p>
               <p>Žal moram ugotovi, da ni bilo kakšnega pretirane interesa za usklajevanje med
               tistimi, ki so predloge za amandmaje dajali, vsaj mi jih nismo zaznali, tako da tudi
               do tistega znamenitega mega amandmaja, ki bi morebiti pomiril kakšne duhove, sklenil
               kakšen kompromis, ni bilo ne na mizi, kaj šele da bi bil sprejet.</p>
               <p>Mi se bomo v tej kratki predstavitvi maratonske razprave omejili ne toliko na
               filozofijo ali pa na strateške usmeritve - o tem bodo, domnevam, govorili drugi -
               bolj na nekatere amandmaje, ki jim mi dajemo še zmeraj podporo.</p>
               <p>Sam sem na matičnem delovnem telesu za številne amandmaje glasoval, ne oziraje se,
               iz katerih vrst so prihajali. Domnevam, da so bili amandmaji, ki so bili z moje
               strani podprti, iz vseh strank in manjšin posredovani. Torej nikogar zaradi politične
               opredelitve pri tem ne izključujemo. Tako smo na primer podprli in bomo še logično
               posledico odločitve, da se vzpostavi nova vladna služba, ki tudi ne more delovati v
               finančno praznem prostoru. Podprli bomo - upam, da v zadostnem številu tisti -
               amandma, za katerega naše manjšine sodijo, da je upravičen in potreben podpore, kar
               na začetku bomo glasovali o tem; in podprli bomo amandma, vsaj tistega, ki
               predvideva, da bi za spodbujanje razvoja malega gospodarstva vendarle nekaj 100
               milijonov namenili, kar ni posebej velik znesek v našem proračunu. Podprli bomo tudi
               hidromelioracije, zlasti tam, kjer so nas predlagatelji prepričali v to, da bodo
               posledice nesprejema tega amandmaja mnogokratnik škode, ki bodo nastale, mnogokratnih
               tistega, ker predlagajo, da se v melioracije vloži. Podprli bomo tako rekoč neviden
               znesek, ki gre v podporo obrambi proti toči in ki bi zagotovo lahko prispeval kaj k
               temu, da bi bolj mirno zrli v oblačno nebo, kadar nam kakšna toča grozi. Prav tako
               bomo podprli tiste predloge, ki gredo v smer podpore prizadevanjem za učinkovito rabo
               energije, zlasti če poznamo, kakšna je naša energetska bilanca, zlasti če poznamo,
               kakšne težave imamo v zvezi z zagotavljanjem energije, in podprli bomo tudi vse
               tisto, kar bo pomenilo vlaganje v obnovljive vire energije.</p>
               <p>V naši hiši deluje državnozborski svet za varstvo okolja, pa mu matični odbor ni
               naklonil pozornosti oziroma naklonjenosti ni bilo dovolj, da bi lahko pridobili nekaj
               milijonov tolarjev dodatnih sredstev za svoje delo. Mi bomo ta svet za varstvo okolja
               podprli. Podprli bomo tudi prizadevanja za to, da bi se naravni parki, našteti v
               amandmaju in v programu predvideni, najprej vzpostavili in kasneje razvijali v
               nekoliko hitrejšem tempu, kot je doslej predvideno. Na vsak način bomo podprli
               amandma, ki govori o tem, da je potrebno zagotoviti nujne prostore za
               varstveno-delovni center Polž v Mariboru. Podprli bomo tudi tiste amandmaje, ki
               govorijo o tem, da je treba nekaj več sredstev vložiti v infrastrukturo v šolstvu,
               bodisi da je to osnovno ali srednje šolstvo, in tudi za dijake in študente sodimo, da
               je prav, da se nekaj več sredstev nameni za regresiranje prehrane in prevozov.</p>
               <p>Mi ob tem, ko podpiramo številne amandmaje, obžalujemo, da ni bil poprej možen kakšen
               kompromis. Mi bi za tiste zneske, ki so v resnici marginalni, 2 milijona tolarjev v
               našem proračunu se tako rekoč izgubi, kot da bi vlili vodo v pesek, pa nismo bili
               pripravljeni kaj narediti za to. Zato upamo in vas nagovarjamo, da za nekatere
               amandmaje, ki so smiselni, ki so argumentirani, ki so opravičljivi, zadostno število
               poslank in poslancev prispeva svoj <q>"za"</q> in upamo, da bomo potem podpirali proračun,
               kakršen je bil predlagan, dobili satisfakcijo s tem, da bo obogaten s kakšnim
               sprejetim amandmajem. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp235">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Rezman. Besedo dajem Marii Pozsonec, predstavnici madžarske
               narodne skupnosti. Izvolite.</p>
            </sp>
            <sp xml:id="SDZ4-Izredna-13-2005-12-08.sp236">

               <speaker>MARIA POZSONEC:</speaker>

               <p>Hvala za besedo. Takoj na začetku naj povem, da bom predlog proračuna Republike
               Slovenije za 2006 podprla, čeprav je ta skromno, vendar kljub vsemu le omogoča
               preživetje ustanov narodnih skupnosti, kot so šole, vrtci ter kulturne inštitucije.
               Kljub temu bi želela povedati, da imamo pripombo k načinu, kako se pripravlja predlog
               proračuna. Sestavljalci proračuna namreč narodni skupnosti ne dajejo možnosti, da bi
               le-ta povedala, katerim programom daje prednost. Prav tako narodna skupnost nima
               možnosti, da bi v ustanovah, v katerih je soustanoviteljica, prispevala k zagotovitvi
               materialnih pogojev. Zato bi želeli, da bi v večji meri upoštevali naše predloge v
               obliki amandmajev.</p>
               <p>Od proračuna Republike Slovenije za leto 2006 pričakujemo, da bodo v njem
               zagotovljena sredstva, ki bodo omogočila pospešeno gradnjo avtoceste od Maribora
               proti madžarski meji. Zagotovil pa naj bi tudi sredstva za pokritje socialnih
               transferov, kajti lokalne skupnosti, ki se srečujejo z visoko stopnjo brezposelnosti,
               same težko zmorejo socialne dajatve. Zato menim, da bi v zvezi s tem morali
               zagotoviti sredstva v proračunu Republike Slovenije.</p>
               <p>Proračun bi moral biti razvojno naravnan, da bi ustvaril možnosti za odprtje novih
               delovnih mest ter za skladnejši regionalni razvoj. Tako bi tudi naša pokrajina imela
               možnost za razvoj in da ne bi bilo dalje Sibirija Slovenije. Naši ljudje in naša
               mladina imajo pravico za človeku dostojno življenje. Hvala.</p>
            </sp>
            <sp xml:id="SDZ4-Izredna-13-2005-12-08.sp237">

               <speaker>PODPREDSEDNIK SAŠO PEČE:</speaker>

               <p>Hvala vam. Sledi predstavitev stališča poslanske skupine Slovenske demokratske
               stranke. Poslanec Bojan Starman, izvolite.</p>
            </sp>
            <sp xml:id="SDZ4-Izredna-13-2005-12-08.sp238">

               <speaker>BOJAN STARMAN:</speaker>

               <p>Hvala lepa, gospod podpredsednik. Spoštovani! Slovenska demokratska stranka bo
               seveda predlog proračuna za leto 2006 podprla. Mislimo, da je to dober, optimalen
               kompromis, možen v tem trenutku in zajema nekatere temeljne usmeritve naše vlade in
               naših koalicijskih pogodb; se pravi izboljšanje pogojev gospodarjenja. Mislim, da je
               to ena od ključnih nalog, ki jih moramo doseči, in s tem tudi omogočiti hitrejšo
               gospodarsko rast in povečanje našega družbenega proizvoda. V tem proračunu smo
               predvideli nekatere bistvene spremembe, ki na žalost ne dovolj, vendar pa že
               nakazujejo izboljšave v tej smeri. Predvsem zmanjšanje davka na izplačane plače za
               20% bo omogočilo podjetjem dodatna sredstva, ki jih bodo lahko namenila predvsem za
               razvoj in s tem za odpiranje novih delovnih mest. Ena od pomembnih stvari, ki jih
               lahko zasledimo v tem proračunu, je tudi, da se zavedamo, da je obseg naše javne
               porabe prevelik in da ga bo treba postopoma zmanjševati. Številke so res velike,
               vendar pa je kljub temu trend pravilen. Predlog proračuna predvideva 1.857 milijard
               tolarjev porabe, kar je 26,36% bruto domačega proizvoda oziroma pol odstotne točke
               manj, kot se ocenjuje za leto 2005. Tudi primanjkljaj, ki bo nastal na podlagi
               prihodkov, ki so ocenjeni na 1.756 milijard, v višini 101 milijarde tolarjev, bo 1,41
               in bo v okviru vseh kriterijev, ki jih zasledujemo.</p>
               <p>Naša javna poraba ni samo proračun. Tu bi na hitro omenil, kar vedno omenjam, še
               ostale tri blagajne. 444 milijard je predvideno za zdravstvo, kar je približno 6,10%
               bruto domačega proizvoda; 926 milijard je pokojninski zavod oziroma 13,1% bruto
               domačega proizvoda; 358 milijard je proračun naše tretje blagajne, občinskih blagajn,
               kar je približno 5,10% proračuna. To vse skupaj nas pripelje do 3.151 milijard
               planirane porabe oziroma 44,76% bruto domačega proizvoda, kar je tudi manj, kot je
               predvideno za leto 2005, ko je predvideno 45,56%. Tako mislim, da je ta trend pravi
               in ga bo treba tudi naprej zasledovati, vendar še bolj pogumno.</p>
               <p>V 146 amandmajih, ki smo jih obravnavali, so bili predvsem predlogi za povečanje
               postavk na posameznih proračunskih uporabnikih. Res je, da vsi ne morejo dobiti v
               vsakem proračunu vsega, vendar pa smo na nek način obravnavali usklajen predlog
               proračuna med vladnimi proračunskimi uporabniki in prepričani smo, da so se v njem
               upoštevale vse zakonske obveznosti, ki izhajajo pri izvajanju proračuna, in da bodo
               tako, kot so načrtovane, tudi realizirane. Ne nazadnje nas v to prepričuje dokaj
               solidna prihodkovna in odhodkovna stran ter nemoten potek realizacije proračuna v
               letu 2005. In ker smo že obravnavali v tem sestavu tudi predlog rebalansa, ogromno
               kritik, ogromno amandmajev je bilo in je zgledalo, da se bo svet podrl, če bomo
               podprli predlog rebalansa, kot ga je nam predložila vlada. Sedaj se kaže, da so bile
               ocene v rebalansu, v predlogu rebalansa dokaj točne in je letos mogoče eno redkih
               let, ko se normalno financirajo vse potrebe do konca, do konca leta, ne tako kot
               ponavadi, da se je proti koncu leta praktično ustavilo vse investicije in se
               zagotavljalo denar za tiste zakonske naloge oziroma plače in prerazporejalo. In tako
               smo vedno govorili o razvojni naravnanosti proračuna, kljub temu pa so bile na koncu
               same realizacije bistveno nižje, kot smo jih načrtovali.</p>
               <p>Če pogledamo še to poglavje Razvojna naravnost, je mogoče en del tega zajeto v
               investicijah in v investicijskih transferjih. Ta proračun predlaga oziroma načrtuje
               106 milijonov milijard tolarjev investicijskih odhodkov. To je nekaj več kot, kar 36%
               več kot se ocenjuje realizacija za leto 2005, vendar se še vedno ocenjuje. Leta 2004
               je bila ta realizacija 49 milijard tolarjev, to se pravi, skok na tej postavki je kar
               precej velik. Če omenim še investicijske transferje. Tukaj smo planirali sicer nekaj
               manj, kot ocenjujemo realizacijo v tem letu 2005 - 89 milijard tolarjev je
               predvidenih, kar je pa še vedno precej več kot 67 milijard pa pol, kot jih je bilo
               odrealiziranih v letu 2004. Upam, da se bodo v tem letu ti načrti do konca
               odrealizirali in da se bodo sredstva za namene investicij tudi ustrezno porabila in
               poskrbela tudi za nadaljnji razvoj po posameznih dejavnostih.</p>
               <p>Omenil bi še sredstva Evropske unije, katerih črpanje je dejansko zelo težko,
               narejenih je bilo kar precej korakov, da bi se to črpanje izboljšalo in da bi se
               rezultat prihodkovni - razlika med prihodki in odhodki bila dejansko odrealizirana
               taka, kot je bila planirana v proračunu. V letu 2005 vemo, da smo v rebalansu
               zapisali, da bomo realizirali 113 milijard tolarjev prihodkov in 75 oziroma 73
               milijard odhodkov na tem evropskem delu. Za leto 2006 pa se načrtuje 106 oziroma 107
               milijard tolarjev prihodkov in 75 milijard tolarjev vplačil v evropsko blagajno.
               Upam, da se bodo vse ostale stvari pripravile do take faze, da se bo ta razlika
               oziroma da se bo ta plus, ki ga imamo po sedaj veljavnih predpisih oziroma proračunih
               Evropske unije, tudi odrealiziral in izkoristil, ker vpliva na našo investicijsko
               dejavnost. Imeli smo veliko, mogoče bi marsikakšen amandma lahko podprli, vendar je
               zadeva taka, da smo izhajali, da ne bi porušili ravnovesja oziroma v letošnjem letu
               se nam ne izkazuje situacija, da bi na postavkah, v katerih smo z rebalansom hoteli z
               amandmaji povečati sredstva, da bi kjerkoli prihajalo do problemov oziroma
               primanjkljaja sredstev. Nekje, vsaj jaz osebno sem tudi nekje smatral, da so
               postavke, ki so jih ministrstva začrtala, dovolj velike in bi s prevelikimi
               prerazporeditvami poslabšali kvaliteto proračuna, imeli bi proračunske porabnike, ki
               bi imeli preveč denarja in ga ne bi mogli porabiti oziroma bi bili zopet na drugi
               strani lahko priče neizvajanju oziroma neplačevanju določenih zakonskih obveznosti,
               ki jih ima vlada.</p>
               <p>Zato bomo poslanci Slovenske demokratske stranke ta predlog podprli. Na odboru sta
               bila sprejeta tudi dva amandmaja, kot sem povedal. Nadaljnja razprava bo pa še
               pokazala... Tako predlagamo tudi državnemu zboru, da ta proračun potrdi.</p>
               <p>Povedal bi še, da so razprave in procedura sprejemanja proračuna na podlagi zakona o
               javnih financah in sam proceduralni postopek, ki je zahtevan - se mi zdi, da bo treba
               nekoliko korigirati. Zavedati se moramo, da je sosledje postopkov, kot so predvideni
               po poslovniku, tako, da smo tako rekoč imeli nemogoče situacije. Amandmaji so se
               vlagali do sobote zvečer, v nedeljo so strokovne službe pripravljale kompleten
               pregled, v ponedeljek pa je bila seja, ki je morala biti zaključena oziroma so morala
               biti mnenja do proračunov oddana istega dne do polnoči, sicer danes teh predlogov
               proračunov ne bi mogli obravnavati. Mogoče bi bilo treba, z namenom, da bi lahko
               opravili še bolj kvalitetne obravnave in prišli do dobrih predlogov ter dodatnih
               sprememb, kaj spremeniti.</p>
               <p>Poslanci Slovenske demokratske stranke bomo seveda proračun podprli. Hvala lepa.
           </p>
            </sp>
            <sp xml:id="SDZ4-Izredna-13-2005-12-08.sp239">

               <speaker>PODPREDSEDNIK SAŠO PEČE:</speaker>

               <p>Hvala vam. Prehajamo na stališče poslanskega kluba... Izvolite, prosim, kolega Bevk.
           </p>
            </sp>
            <sp xml:id="SDZ4-Izredna-13-2005-12-08.sp240">

               <speaker>SAMO BEVK:</speaker>

               <p>Hvala lepa, gospod podpredsednik. Na začetku te točke dnevnega reda sem imel
               proceduralno vprašanje in v tem času so mi iz vodstva državnega zbora poslali odgovor
               oziroma dopis, ki ga je na državni zbor poslala odgovorna urednica informativnega
               programa televizije, v katerem pravi: <q>"V skladu z dogovorom med RTV Slovenija in
               državnim zborom bo TV Slovenija danes na drugem programu neposredno prenašala izredno
               sejo državnega zbora o proračunu, predstavitev predstavnika vlade in stališča
               predstavnikov vseh sedmih poslanskih skupin. Ker pa je prišlo do spremembe dnevnega
               reda, bomo dogovorjeni del razprave o proračunu v celoti predvajali v posnetku ob
               21.15 na drugem programu TV Slovenija."</q> Zato me zanima, kdo se je v imenu Državnega
               zbora Republike Slovenije pogovarjal z RTV Slovenija glede prenosa današnje seje ob
               obravnavi državnega proračuna za leto 2006. Kajti, dogovorjeno je bilo, kot ste
               videli iz tega citata, da bo televizija prenašala samo prvi del te točke dnevnega
               reda, kamere pa se bodo ugasnile takoj, ko bomo začeli obravnavo 250 opozicijskih
               amandmajev na proračun za leto 2006 in 2007. Mislim, da bi bilo prav, da bi se tudi
               gledalke in gledalci na svoje lastne oči prepričali, kako se bo koalicija opredelila
               do teh 250 amandmajev, in glede na razpravo na matičnem delovnem telesu jih bo
               neusmiljeno zavrnila.</p>
               <p>Mislim tudi, da ta dogovor med vodstvom državnega zbora in RTV Slovenija ni v skladu
               z zakonom o RTV Slovenija, ki govori o tretjem parlamentarnem kanalu, in tudi o tem,
               da se bodo seje državnega zbora prenašale celovito od začetka do konca. Mislim, da je
               s to odločitvijo vodstva državnega zbora prikrajšana predvsem opozicija, saj
               državljanke in državljani ne bodo mogli neposredno spremljati diskusijo okrog 250
               opozicijskih amandmajev. Prosim, da mi odgovorite na to proceduralno vprašanje. Hvala
               lepa.</p>
            </sp>
            <sp xml:id="SDZ4-Izredna-13-2005-12-08.sp241">

               <speaker>PODPREDSEDNIK SAŠO PEČE:</speaker>

               <p>Moj odgovor bo tak, kakršnega verjetno pričakujete. Jaz vam na to vaše proceduralno
               ali pa kakorkoli drugačne zastavljeno vprašanje ne bom odgovoril in ne bom tudi več
               dopuščal tovrstnih prekinitev razprave o javnih financah. Kakor sem na začetku
               povedal, ocenjujem, da je razprava o javnih financah veliko pomembnejša kot vprašanje
               televizijskega prenosa.</p>
               <p>Zato bomo sedaj nadaljevali s predstavitvijo stališč poslanskih skupin. Besedo dajem
               mag. Milanu M. Cviklu, da predstavi stališče poslanskega kluba Liberalne demokracije
               Slovenije. Izvolite.</p>
            </sp>
            <sp xml:id="SDZ4-Izredna-13-2005-12-08.sp242">

               <speaker>MAG. MILAN M. CVIKL:</speaker>

               <p>Gospod predsedujoči, poslanke in poslanci, odsotni predsednik vlade, gospod minister
               za finance in pa ministri, gospa državna sekretarka in gospodje državni sekretarji in
               pa drugi gostje!</p>
               <p>Dovolite, da v imenu poslanskega kluba Liberalne demokracije najprej povem, da
               predlogov proračunov in dopolnjenih predlogov proračuna za leti 2006 in 2007 ne bomo
               podprli; in to ne zato, ker odražajo napačno politiko vlade Republike Slovenije.
               Potem, ko je vlada s koalicijsko pogodbo predvsem se odločila, da bo na veliko
               delila, predvsem svojim in najbogatejšim, in ko smo v državnem zboru sprejeli slab
               rebalans, proračuna za leto 2005, rebalans ki je predvsem razdelil dodatne prihodke,
               imamo sedaj zadnjo fazo obravnave predlogov državnih proračunov za leti 2006 in 2007,
               ki so veliko razočaranje. Po vsebini so namreč v popolnem nasprotju s stališči, ki
               sta jih gospod minister za finance, Andrej Bajuk, in pa gospod predsednik Janez
               Janša, vsaj ko sta bila opozicijska poslanca, zagovarjala v tej dvorani. Vendar gre
               za prva proračuna sedanje vlade, zato odražata vladni pristop k ekonomski, socialni
               in razvojni politiki Slovenije, zato dovolite nekaj pogledov.</p>
               <p>Ti proračunu, rebalans 2005, predloga 2006 in 2007, imajo tri vrste problemov. Prva
               vrsta problemov je, da se bo zaradi teh proračunov in sprejetih aktov zelo povečala
               zadolženost države, ker se v proračune ni uvrstilo pokrivanje vseh zakonskih
               obveznosti, ampak se krepi izvenproračunsko financiranje vrste aktivnosti države. Kot
               bomo v nadaljevanju predstavili - in veliko časa bo še danes - za od 553 do 708,6
               milijard dodatnih možnosti zadolževanja.</p>
               <p>Drugič. S temi proračuni sprejeti davčni zakoni povečujejo razslojenost slovenske
               družbe, hkrati pa se v proračunih ne zagotavlja ustreznih sredstev za socialne
               transfere, niti ne za aktivno politiko zaposlovanja, kar bi preprečilo negativne
               učinke, ki so v Sloveniji vse vidni zaradi slabšanja konkurenčnosti slovenskega
               gospodarstva potem, ko prevzemamo pogoje za vstop v evro.</p>
               <p>In tretja vrsta problemov je v tem, da je vlada omejena sredstva slabo razdelila,
               saj je največji del dodatnih sredstev namenila za delo represivnih organov, premalo
               se daje za razvoj. Sicer se je nekoliko povečalo investicije na državnih cestah, a to
               le na račun zadolževanja za gradnjo avtocest in obnovo železnic.</p>
               <p>Proračuni imajo sicer nekaj postavk, ki imajo velike indekse, vendar je to pretežno
               vezano na evropska sredstva in teh sredstev v letih 2006 in 2007 ne bo.</p>
               <p>Prva vrsta problemov je zadolževanje Slovenije in povečevanje javnofinančnega
               primanjkljaja. Predlagana proračuna to omogočata in zato povečujeta obremenjevanje
               davkoplačevalcev. Zadolževanje se povečuje na dva načina. Prvič, predlagan je bil
               najprej v rebalansu, potem v predlogih 2006 in 2007 zmanjšan obseg sredstev za
               financiranje izgradenj avtocest. In namesto običajnih 36 milijard transferov iz
               državnega proračuna v Dars imamo sedaj tega vsega skupaj nekaj milijard. Gospod
               minister Božič je na pristojnem delovnem telesu, ko smo obravnavali analizo tega,
               povedal, da se bo moral Dars samo na začetku leta 2006 zaradi tega zadolžiti za
               dodatno milijardo evrov ali 240 milijard tolarjev. Ker ima Dars potrebo po dodatnem
               zadolževanju, milijardo evrov dodatnega zadolževanja gospodje, prvič v zgodovini v
               Republike Slovenije, ker se bo moral dodatno zadolžiti, bo moral zaradi tega v času
               dospetja kreditov plačati dodatnih 75 milijard več obresti, kot bi jih, če bi bilo
               financiranje iz proračuna normalno.</p>
               <p>Drugič. Zelo se povečuje možnost zadolževanja slovenskih občin. In namesto da bi s
               proračunom s spremembo virov občin občinam dodali vire, smo občine napotili na
               finančni trg. Poznane analize so, da se bodo najprej za povečanje možnosti
               zadolževanja občin z dvigom normalnega dolga z 10 na 20% prihodkov to povečalo za 33
               milijard. Ker pa se občine lahko za sofinanciranje evropskih projektov zadolžijo za
               dodatne 3% prihodkov, in sicer 3% znašajo anuitete najetih virov, je odvisnosti od
               dolžine virov lahko dodatno zadolževanje do 300 milijard. Občine bodo nedvomno pred
               naslednjimi lokalnimi volitvami ene največjih povpraševalcev po virih v Sloveniji.</p>
               <p>Ko to počnete, pa državnega proračuna za 2006 in 2007 ne morete zapreti brez že
               napovedanih davčnih sprememb. Za leto 2007 se bo moral povečati davek na dodano
               vrednost in to pomeni, da se bo ta povečal v času, ko bomo prevzeli evro, kar bo
               pomembno znižalo dodatni življenjski standard in hkrati bomo seveda imeli dvig DDV,
               kar bo nedvomno zmanjšalo davčno konkurenčnost Slovenije. Pri tem je še posebej
               zaskrbljujoče to, da se pravzaprav ne ve natančno, kako se bo to naredilo, ker seveda
               gospod minister za finance govori o dvigu DDV, potem pa ga gospod Janša takoj negira.
               Ker pa smo pred nekaj tedni v državnem zboru sprejeli v zakon od davka od dohodka
               dodatne davčne olajšave, ki so pravzaprav enake, kot so bile vsebinske v letu 2004,
               je ocena prihodkov iz naslova davka od dohodka pravnih oseb napihnjena, in sicer
               najmanj za okoli 40 milijard na letni ravni. To dvoje skupaj pomeni, da vlada dodatno
               mimo proračunov ustvarja javnofinančni primanjkljaj vsaj v višini 110 milijard
               tolarjev.</p>
               <p>Torej, zadolževanje in nepokrivanje zakonskih obveznosti z odhodki je prva
               značilnost tega proračuna. Druga je seveda, da so davčni zakoni, tudi eden od teh, ki
               smo ga danes potrdili, odražajo različen pristop te vladne davčne politike do
               različnih socialnih skupin. Na eni strani se namreč preko davčnih sprememb
               uveljavljajo dodatne davčne olajšave za najbogatejše, pa naj bo to s spremembo
               obdavčitve kapitalskih dobičkov in tudi iz naslova denacionalizacije, na drugi se je
               želelo uvesti te indeksacije socialnih transferov, pa samo zaradi seveda SLS-a in
               DeSUS-a to ni bilo izvedljivo. Vendar poglejmo, kako je potem vlada zaprla to luknjo,
               ki jo je povzročilo nasprotovanje SLS-a in DeSUS-a pri nemožnostih uveljavitve
               deindeksacije socialnih transferjev. Luknje je bilo za 7 milijard, dve milijarde se
               je povečal transfer na ministrstvu za delo, družino in socialne zadeve, za 3
               milijarde se bo pa moral povečati transfer iz KAD-a s prodajo premoženja v
               pokojninsko blagajno in za 2 milijardi manj bo investicij v zdravstvene objekte v
               programu Zavoda za zdravstveno zavarovanje.</p>
               <p>Torej, imamo vlado, ki na eni strani daje najbogatejšim davčne olajšave, na drugi
               strani pa jemlje tistim, ki so najbolj socialno ogroženi, ker v proračunu ne
               zagotavlja zadostnih sredstev za socialne transfere in aktivno politiko zaposlovanja.
               Na vse to pa vlada v letu 2007 in 2008 dodatno obdavčuje obresti, ker je ukinila
               davčni prag od obresti.</p>
               <p>Tretja skupina problemov je na nek način povezana z vsebinskimi pomisleki o
               strukturi odhodkov državnega proračuna. Pri tem ne morem mimo tega, da najprej ne
               spregovorim nekaj o problemu zmanjšanja učinkovitosti črpanja evropskih sredstev.
               Sedaj je znano, da tako v letu 2004 kot v letu 2005 ne bomo mogli počrpati za leto
               2005 napovedanih 107 in toliko milijard tolarjev. Vendar proračun za leto 2006 in
               2007 predvidevata dodatnih 101 in potem 97 milijard prihodkov iz naslova evropskih
               sredstev, in to samo pomeni, da se je fiktivno za vrsto odhodkov, predvsem na
               področju okolja, regionalne politike in tako dalje, tudi gospodarstva, sicer namenilo
               neka evropska sredstva, vendar le-tega ne bo v letu 2006 in 2007. To se bo, če se bo,
               uresničilo kasneje, v letu 2007, 2008, 2009. Zato pravimo, da je v tem delu proračun
               nerealen in je pravzaprav minister za finance popeljal za nos ostale ministre, ker
               jim je obljubljal nekaj, česar v letu 2006 in 2007 ne bodo videli.</p>
               <p>Ko sumiramo te številke in jih pogledamo na globalni ravni, potem vidimo, da v letu
               2006 ne bomo imeli proračunskega primanjkljaja v višini 101 milijarde ali 1,4%, ampak
               bomo za leto 2006 zaradi izpada prihodkov na podlagi novih olajšav v sprejetem zakonu
               o davku od dohodka pravnih oseb v višini 40 milijard, zaradi zadolževanja Darsa,
               zaradi dodatnega zadolževanja občin in zaradi nadaljevanja s strani gospoda ministra
               za finance v času, ko je bil opozicijski poslanec, kritiziranega financiranja potreb
               temeljnih razvojnih programov Slovenske vojske, zaradi lukenj, ki se ustvarjajo v
               Sodu in Kadu tudi zaradi posla Mercatorja, imeli pritisk na povečanje javnofinančnega
               primanjkljaja prek 3-odstotne točke. V letu 2007 se zgodba ponovi, edina razlika je,
               da se doda še vsaj nujno dvigovanje davka na dodano vrednost za 1-odstotno točko pri
               višji stopnji ali 0,5 pri nižji stopnji. Seveda je mogoče, kot pravijo nekateri, iti
               tudi v drugačne zgodbe, zgodbe enotne davčne stopnje. Vendar pri enotni davčni
               stopnji ne samo, da bo prišlo do izpada prihodkov v višini približno 40 milijard, ker
               bodo najbogatejši razbremenjeni, ampak med odhodki državnega proračuna ni dovolj
               sredstev za socialne transferje, če se želi uveljaviti to, kar pravi DeSUS, to, kar
               pravijo sindikati, to, kar pravijo ljudje na demonstracijah, da je seveda treba
               zagotoviti socialne transferje, če bi se res uvedla enotna davčna stopnja. Zato imamo
               tudi v letu 2007 ne glede na to, katero vrsto davčne reforme si bodo izmislili
               reformisti, resen problem povečevanja javnofinančnega primanjkljaja prek 3% BDP.</p>
               <p>Vendar je razprava o tem na matičnem delovnem telesu, ko smo prvič obravnavali
               predlog proračuna, šla v prazno. Mi smo pripravili skupaj prek 250 amandmajev v
               višini nekaj deset milijard, s katerimi smo skušali popraviti glavne anomalije v
               strukturi državnega proračuna, skušali okrepiti pomembne razvojne prioritete, podpore
               tehnološkega razvoja, programov v podporo znanosti, čemur je sicer namenjenih nekaj
               sredstev v državnem proračunu, vendar se hkrati dvakrat več sredstev namenja za
               obrambo in notranje zadeve. Predlagali smo dodatne amandmaje za povečanje
               konkurenčnosti slovenske industrije, ker je gospodarski sektor v prirastu eden bolj
               siromašnih. Predlagali smo povečanje denarja za izgradnjo avtocest, državnih cest,
               vendar nam tega niste podprli. Res je, da se v državnem proračunu povečujejo
               kmetijske subvencije, vendar le zaradi prejšnje zaveze o povečanju domačih subvencij
               z ravni 90 na raven 95%, ne daje pa se dovolj denarja za razvoj podeželja oziroma
               daje se denar v obliki obljub, ki ne bodo realizirane v letu 2006 ne v letu 2007,
               ampak veliko kasneje.</p>
               <p>Kot sem nedavno rekel, nič ne pomaga govoriti o regionalni politiki, če se ljudem v
               Osilnici ne zagotovi s podporo amandmaja, ki smo ga predlagali, še izgradnjo zadnjega
               odseka ceste, ki bi ta del Slovenije povezala s centrom. Nič ne pomaga pisati zakone,
               enotne programske dokumente, če ni mogoče podpreti takšnega amandmaja. Nič ne pomaga,
               da naša potujoča vlada potuje po zgornji Mežiški dolini in razlaga o tretji razvojni
               osi, če poslanci vladajoče koalicije niste sposobni podpreti amandmaja, s katerimi bi
               se začeli za ljudi, ki mogoče ne bodo dočakali tretje razvojne osi, reševati probleme
               povezane z odpravljanjem posledic odkopa svinca in cinka v tej dolini. Zato pravimo,
               da sta predlagana državna proračuna za leti 2006 in 2007 zelo problematična. Slaba
               sta v delu, kjer omogočata dodatno zadolževanje in povečujeta obremenjevanje
               posameznih skupin davkoplačevalcev. Predstavljata korak nazaj glede davčnih sprememb,
               ker uvajata socialno razslojevanje in sta nerealna v delu, kjer se govori o črpanju
               evropskih sredstev. Ker se hkrati na strani davkov ustvarja resna zmeda, v letu 2006
               bo nek drug davčni sistem, v letu 2007 glede na imenovanje novega državnega
               sekretarja očitno nek tretji, bomo predvsem v izvajanju proračunov za leto 2006 in
               2007 videli neko varianto politike deli in vladaj. Politike, ki je ključno definirala
               najprej koalicijsko pogodbo, potem pa preko uresničevanja koalicijske pogodbe
               vsebinsko razgrajuje družbo soglasja v Sloveniji in jo po svoje tudi amerikanizira.</p>
               <p>Da bi te napake državnega proračuna za leti 2006 in 2007 skušali popraviti, se je v
               vseh letih in tudi letos je bilo tako, pripravila vrsta amandmajev. Predpostavlja se,
               da 90 poslancev in poslank iz celotne Slovenije vedo nekaj več o problemih posameznih
               regij, kot to vedo ministri, ministrica, državni sekretarji. Zato se je predlagalo
               250 amandmajev. Običajno, da ne bi komu to bilo kaj posebej čudnega, je bilo takšnih
               amandmajev 400 na letni ravni, sedaj jih je bilo 250 za dve leti, vendar, in s tem bi
               rad sklenil svoje razmišljanje, je pri letošnjem proračunu ena posebna značilnost
               sprejemanja tega državnega proračuna. V vseh preteklih letih smo imeli amandmaje
               poslancev in poslank državnega zbora, letos pa imamo samo amandmaje poslank in
               poslancev opozicije. Edini amandma, ki ga je predlagala vladajoča koalicija, je bil
               seveda sprejet, je amandma, da se kar 300 milijonov tolarjev nameni za delo nove
               vladne službe, ki bo spremljala reforme, ki še niso pripravljene. In od kod se
               jemlje? Ne jemlje se iz prihrankov na ministrstvu za finance, službi vlade za
               regionalno politiko in lokalno samoupravo ali na službah, katerih delo bo ta minister
               delal. Ne, jemlje se iz odškodnin po sodnih sklepih. Vse druge amandmaje ste
               zavrnili, sami pa niste pripravili niti enega amandmaja. In prvič v zgodovini
               Slovenije so se amandmaji in se je razprava o državnem proračunu pravzaprav ne vodila
               v tej dvorani, ampak na Gregorčičevi, kjer so vas neki večer seznanili in rekli: <q>"To
               je proračun za leto 2006, leto 2007."</q> Vas, poslanci vladajoče koalicije, pa
               spreminjajo v glasovalni stroj, ki mora danes zavrniti dobre amandmaje. To obžalujemo
               in ne bomo podprli proračuna. Hvala.</p>
            </sp>
            <sp xml:id="SDZ4-Izredna-13-2005-12-08.sp243">

               <speaker>PODPREDSEDNIK SAŠO PEČE:</speaker>

               <p>Hvala. Mi nadaljujemo s predstavitvijo stališč poslanskih skupin. Na vrsti je
               stališče poslanske skupine Socialnih demokratov. Poslanec Feri Horvat, izvolite.</p>
            </sp>
            <sp xml:id="SDZ4-Izredna-13-2005-12-08.sp244">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane predstavnice in predstavniki
               vlade, spoštovane kolegice in kolegi! Proračuna za leto 2006 in 2007 sta sicer po
               sistemu dveletnih proračunov neke vrste dvojčka. Imata nekaj skupnega, imata pa tudi
               razlike. Skupno jim je to, da sta to proračuna za izjemno pomembni osrednji leti tega
               mandata, kajti letošnje leto je mimo, zadnje leto bo pa predvolilno leto. Ta dva
               proračuna sta ne le največja preizkušnja za sedanjo vlado in njeno koalicijo, ampak
               posledično tudi preizkušnja za državo Slovenijo. Zato je odgovornost vladajoče
               koalicije in moral bi biti tudi interes, da tudi opoziciji omogoči tvorno sodelovanje
               v pripravi in sprejemanju proračuna. Dosedanje ravnanje vlade in koalicije žal ni
               bilo takšno in sprašujem se, ali se zavedate, kakšno odgovornost prevzemate s takšnim
               ravnanjem. Med tema proračunoma je tudi pomembna razlika. Proračun za leto 2006 je
               zadnji proračun v tolarjih, pomeni slovo od sedanje, sicer mlade in uspešne
               nacionalne valute - to je sicer dobro in pomembno, ko prehajamo na evro in bo
               proračun za leto 2007 pripravljen v skupni valuti Evropske unije, seveda pa to ne
               pomeni samo valutno tehnične in simbolične spremembe, ampak pomeni tudi veliko
               razliko glede na dejstvo, da bo leto 2007 prvo leto nove finančne perspektive, ki je
               polna negotovosti in neznank. Resnici na ljubo vseh podrobnosti v tem trenutku ni
               možno predvideti niti nanje vplivati. Pomembno pa je te negotovosti in žal vse prej
               kot optimistične ocene in napoved čim bolj upoštevati v predlogih obeh proračunov, še
               posebej pri proračunu za leto 2007. Poleg dosedanjih ocen in pogajanj o novi finančni
               perspektivi nas v to z vso kruto realnostjo sili tudi zadnji, najnovejši britanski
               predlog, in še vprašanje je, če bo ta sprejet.</p>
               <p>Ne glede na različne poglede koalicije in opozicije, kar je legitimno, bi bilo v tej
               negotovi situaciji nujno boljše sodelovanje zaradi pomena teh dveh proračunov. Za
               opozicijo, se pravi tudi za Socialno demokracijo, bi bilo sicer po liniji manjšega
               odpora in za nabiranje ...</p>
            </sp>
            <sp xml:id="SDZ4-Izredna-13-2005-12-08.sp245">

               <speaker>PODPREDSEDNIK SAŠO PEČE:</speaker>

               <p>Kolega Horvat, dovolite, prosim. Gospod Presečni, vodja poslanske skupine, jaz sem
               danes drugi podpredsednik, ki vas prosi, da umirite svoje poslance. Na vas sem dolžan
               nasloviti to prošnjo. Kolega Franc Kangler, kadarkoli pridite noter se samo vas
               sliši. Prosim, če se umirite in dovolite, da pove predstavnik poslanske skupine svoje
               stališče. Nadaljujete, prosim.</p>
            </sp>
            <sp xml:id="SDZ4-Izredna-13-2005-12-08.sp246">

               <speaker>FRANC (FERI) HORVAT:</speaker>

               <p>Hvala lepa. Torej za nas bi lahko bilo po liniji manjšega odpora enostavneje
               nabirati politične točke in pustiti stvari, da gredo, kakor gredo. To bi bilo morda
               strankarsko legitimno, a ne bi bilo odgovorno do državljank in državljanov. Po drugi
               strani ima vlada in njena koalicija v državnem zboru zadostno večino, da sprejme
               karkoli in kot buldožer povozi opozicijo. To se je v zadnjih dneh v dosedanji
               obravnavi obeh predlogov proračuna tudi dogajalo. Če bo ravnanje koalicije tudi
               naprej enako, bo morala sama prevzeti odgovornost za posledice in seveda v tem
               primeru tudi ne bomo mogli podpreti teh dveh proračunov.</p>
               <p>Dovolite mi nekaj splošnih pripomb glede na samo nastajanje proračuna in njegovo
               obravnavo. Prvič, dopolnjeni predlog proračuna je po naši oceni - z bolj kozmetičnimi
               kot vsebinskimi popravki - v nasprotju z našimi pričakovanji, slabši od prvotnega
               predloga.</p>
               <p>Drugič, vlada ne upošteva dovolj usmeritev temeljnih strateških dokumentov te
               države, celo tistih, ki jih je sama sprejela, kot je strategija razvoja Slovenije,
               nacionalni program reforma za lizbonsko strategijo in končno lastnih koalicijskih
               zavez in obljub. Vlada ne upošteva dovolj prioritet programa evropske komisije za
               letošnje leto, zlasti za dosedanje lizbonskih ciljev, povečanje stopnje zaposlenosti,
               večja vlaganja v tehnološki razvoj in inovacije, izboljšanje poslovnega okolja, večja
               sredstva za izobraževanje in tako dalje. V objektivno neugodnih razmerah za pripravo
               proračunov je nerazumljivo, da je vlada pri pripravi proračuna zanemarila socialno
               partnerstvo - in to prvič po dolgih letih, govorim o pripravi proračuna - čeprav je
               dialog in dogovor s socialnimi partnerji praviloma naporen, je pogoj za uspešno
               premagovanje ovir, zlasti v težkih razmerah, in za doseganje ciljev.</p>
               <p>Bilo bi po mojem mnenju koristno upoštevati izkušnje skandinavskih držav, ki
               dosegajo najboljše gospodarske rezultate, socialno stabilnost in trajnostni razvoj.
               To so države konsenza. V tej zvezi bi si tudi v okviru razprave o programu reform
               morali aktivneje prizadevati za soglasje vodilnih političnih strank in socialnih
               partnerjev v tej državi. Čeprav je tak dialog običajno naporen, je dokazano prav v
               najtežjih razmerah na koncu najbolj učinkovit. Težave v razširjeni Evropski uniji ob
               nepotrditvi ustavne pogodbe, negotovem ter za Evropsko unijo in Slovenijo verjetno
               neugodnim izidom pogajanj o novi finančni perspektivi dramatično opozarjajo, da pri
               ključnih strateških prioritetah in nacionalnih interesih moramo računati predvsem na
               lastna sredstva in lastne vire, zlasti človeške. In to je predmet tega proračuna. Od
               tega je končno tudi odvisno, v kolikšni meri bomo uspeli pritegniti in koristiti
               razpoložljive vire Evropske unije.</p>
               <p>Nerazumljiva in neodgovorna je bila odsotnost predstavnikov vlade oziroma
               ministrstev, naj poudarim, z izjemo ministra za finance ter njegovih sodelavk in
               sodelavcev na dvodnevni seji matičnega delovnega telesa, ki je obravnavalo
               proračunski paket.</p>
               <p>Dovolite mi še nekaj konkretnih pripomb k sami vsebini proračuna, čemur sledi tudi
               večina amandmajev, ki jih je vložila naša poslanska skupina.</p>
               <p>Na področju gospodarstva so v predlogu še vedno premajhna sredstva za spodbujanje
               rasti, konkurenčnosti, za hitrejši razvoj podjetništva in pospešeno prestrukturiranje
               gospodarstva.</p>
               <p>Glede na previsoko energetsko odvisnost in uvozno odvisnost bi morali še bolj
               pospešiti ukrepe za racionalno rabo in proizvodnjo obnovljivih virov energije,
               vključno s tako imenovanimi alternativnimi, okolju prijaznimi viri energije.</p>
               <p>V pravkar sprejeti resoluciji o nacionalnem programu varstva potrošnikov so
               predvidena sredstva v proračunu premajhna za uresničevanje te strategije.</p>
               <p>Nesprejemljivo in nerazumljivo je zanemarjanje ukrepov in premalo sredstev za
               aktivno politiko zaposlovanja. Alarmanten je najnovejši podatek, da je po daljšem
               času zmanjševanja brezposelnosti v Sloveniji le-ta po zadnjih podatkih, primerjano
               oktober tega leta z oktobrom prejšnjega leta, povečanje brezposelnosti za 1,8%. Velik
               problem predstavljajo še posebej manj razvita območja, kjer je brezposelnost dosti
               večja in naprej propadajo delovna mesta ter posamezne kategorije, kot so mladi,
               ženske in drugi trajno brezposelni. Zagotavljanje novih kakovostnih delovnih mest je
               ena od prioritet naše strategije in lizbonske strategije ter pogoj za uveljavljanje
               prožnosti trga delovne sile. Ni mogoče zagotoviti ali govoriti o prožnosti trga
               delovne sile, če se ne zagotavlja več in potrebna delovna mesta, da se potem lahko
               tudi odpušča. Če nekdo razume pod tem samo odpuščanje, potem je to gotovo napaka.</p>
               <p>Nezadostna so sredstva za tehnološki razvoj in inovacije. Podatki Umarja kažejo, da
               pri izdatkih za ta namen močno zastajamo za povprečjem Evropske unije, da ne govorimo
               o še večjem zastajanju za gospodarsko najuspešnejšimi državami. Večja vlaganja v ta
               namen so predpogoj za večjo konkurenčnost, večjo dodano vrednost in tako dalje.
               Nedavno sprejete davčne olajšave so dobrodošle, vendar niso zadostne. Povečanje
               sredstev za ta namen zahteva tudi očitno neuresničitev velikih napovedi o povečanju
               sredstev za raziskave in razvoj v evropskem proračunu. Na področju regionalnega
               razvoja kljub velikim besedam in naporom in obljubam, sprejemanim ukrepom in zakonov
               ni vidnih rezultatov politike skladnejšega regionalnega razvoja. Ponekod se razlike
               in centralizacija celo povečuje. Predlog proračuna predvideva večja sredstva za
               lokalne skupnosti, kar je dobro zlasti za infrastrukturo, vendar to ni dovolj.
               Potrebna so večja sredstva za razvoj podjetništva, turizma in razvoj podeželja z
               dopolnilnimi dejavnostmi. Poleg že kronično slabega koriščenja sredstev Evropske
               unije tudi najnovejši predlog nove finančne perspektive ne obeta veliko dobrega. Samo
               večje število občin ter dodatnih sredstev za razvoj, brez dodatnih sredstev za
               razvoj, ne bo zagotovilo skladnega razvoja. Dopolnjeni predlog proračuna zmanjšuje že
               tako majhna sredstva za državne ceste. Večja vlaganja in pospešena gradnja prometne
               infrastrukture, avtocest, državnih cest, železnice in letališke infrastrukture je
               predpogoj za hitrejše in skladnejši razvoj, za boljšo povezanost znotraj države in za
               dobro povezanost z Evropo in svetom. Geoprometni položaj Slovenije je velika
               strateška prednost in priložnost, ki bi jo morali čim prej izkoristiti in se
               vključiti v evropsko transportno omrežje. Podatki Umarja kažejo zelo velik vpliv
               izvoza na rast bruto domačega proizvoda, zato bi morali tudi s pomočjo proračuna
               zagotoviti bolj ofenzivno trženje za povečanje izvoza blaga, storitev, turizma in
               pritegnitev neposrednih tujih investicij. Poleg večjih sredstev bi morali izboljšati
               organiziranost in aktivnost znotraj vlade, okrepiti sodelovanje z gospodarstvom,
               zbornicami in drugimi organizacijami. V ta namen je potrebno še večje angažiranje
               diplomatsko konzularnih predstavništev in druge predstavniške mreže v tujini. Za
               širitev gospodarskega sodelovanja bo potrebno bolj kot doslej koristiti mednarodno
               razvojno sodelovanje, zakone, pravkar v proceduri v tem parlamentu. In končno, pogoj
               za večjo konkurenčnost gospodarstva je tudi učinkovita in konkurenčna država, zlasti
               državna uprava. Dosedanje ukrepe vlade in predlog proračuna tega ne zagotavljajo,
               samo če upoštevamo število zaposlenih v upravi in odhodke za klasično državo.
               Pomemben pogoj za zagotovitev učinkovite uprave in za zmanjšanje stroškov je dosledno
               uveljavljanje kriterija strokovnosti in dejanske usposobljenosti namesto sedaj
               prevladujočega ali prepogosto uporabljenega kriterija strankarske pripadnosti. Enako
               ali celo še bolj to velja za gospodarske družbe, v katerih je lastnik ali solastnik
               država oziroma državni skladi. Hvala za pozornost.</p>
            </sp>
            <sp xml:id="SDZ4-Izredna-13-2005-12-08.sp247">

               <speaker>PODPREDSEDNIK SAŠO PEČE:</speaker>

               <p>Hvala vam. Prehajamo na zadnjo predstavitev stališča poslanske skupine, in sicer
               poslanske skupine Nove Slovenije. Poslanec Ciril Testen, izvolite.</p>
            </sp>
            <sp xml:id="SDZ4-Izredna-13-2005-12-08.sp248">

               <speaker>CIRIL TESTEN:</speaker>

               <p>Gospod predsedujoči! Spoštovani ministri s sodelavci, poslanke in poslanci!
               Predstavil bom stališče poslanske skupine Nove Slovenije - krščansko ljudske stranke
               do predloga proračuna za leto 2006.</p>
               <p>Proračun za leto 2006 sprejemamo v času, ko je slovensko gospodarstvo slabo
               konkurenčno in so po mnenju vlade, večine poslancev državnega zbora in tudi v skoraj
               vseh gospodarstvenikov reforme nujne. Šibka konkurenčnost je prišla še posebej do
               izraza po vstopu Slovenije v Evropsko unijo, ko smo kar naenkrat ugotovili, da se
               težko kosamo z evropsko kaj šele s svetovno konkurenco zaradi slabe tehnološke opreme
               in posledično zaradi nizke produktivnosti. Na področju kmetijstva in živilsko
               predelovalne industrije nas še naprej tepe razdrobljenost in zaradi tega tudi visoki
               vhodni stroški za živilsko predelovalno industrijo. Naš velik problem je tudi velika
               obremenjenost plač visoko kvalificirane delovne sile, kar ima za posledico po eni
               strani visoke stroške dela in nizko stopnjo zaposlenosti visoko kvalificiranega
               kadra, po drugi strani pa se prav to po našem mnenju v veliki meri tudi odraža na
               produktivnosti.</p>
               <p>Izhodišče za pripravo proračuna za leto 2006 je v prvi vrsti strategija razvoja
               Slovenije, paket davčnih in drugih reform, ki so delno že povzete v že sprejeti
               davčni zakonodaji. Za korenitejšo spremembo pa bo potrebno v naslednjih proračunih na
               osnovi ponujenega programa reform zagotoviti širšo družbeno podporo in postopno
               uvajanje skozi spreminjanje zakonodaje. Ne nazadnje je za pripravo proračuna za leto
               2006 pomembna tudi koalicijska pogodba in zasledovanje tistih ciljev, ki smo si jih
               kot koalicijski partnerji dogovorili. Velik in pomemben cilj, ki si ga je ta
               koalicija zastavila, je izpolnitev maastrichtskih kriterijev in prevzem evra kot
               zakonitega plačilnega sredstva 1.1.2007. Menimo, da nam tu dobro kaže in da bomo ta
               cilj tudi dosegli, če v letu 2006 ne pride do večjih gospodarskih težav na širšem
               prostoru.</p>
               <p>Druga tudi pomembna stvar je schengenska južna meja, ki je za funkcioniranje
               gospodarstva in tudi sicer pretok blaga in storitev zelo pomembna. Upamo, da bomo
               tudi ta cilj dosegli že v letu 2007. Poleg zgoraj naštetega vlada in koalicija
               zasledujeta še nekaj zelo pomembnih ciljev, in sicer doseči vsaj 4% gospodarsko rast,
               delež proračuna v bruto domačem proizvodu naj bi se znižal iz 26,6 na 26,3,
               proračunski primanjkljaj naj bi ne presegel 1,4% bruto družbenega proizvoda,
               inflacija naj bi bila manjša od 2,5%. Po dopolnjenem predlogu proračuna znaša
               prihodkovni del proračuna za leto 2006 tisoč 756 milijard in še nekaj, kar je v
               primerjavi z letom 2005 za 81 milijard več ali plus 4,86%. Na prihodkovni strani
               proračuna pomembno vpliva na manjše prihodke 20% znižanje davka na izplačane plače,
               ki bo imelo neto učinek minus 18 milijard. Likvidnostni vpliv pa bo sigurno imel tudi
               nov način obračuna davka na dodano vrednost na plačano realizacijo. Zelo velik in
               pomemben prihodek državnega proračuna so tudi sredstva iz Evropske unije, ki jih bo v
               letu 2006 za 107 milijard in pol. Kako učinkovito bomo ta sredstva črpali, je
               predvsem odvisno od naše sposobnosti in programov, ki smo jih za črpanje teh sredstev
               pripravili. Seveda pa je zelo pomembno, kako učinkovito bomo proračunska sredstva
               porabili in katerim programom bo vlada in koalicija v letu 2006 dajala prednost.
               Izpostavili bomo samo nekatera, po našem mnenju zelo pomembna, področja. V koaliciji
               se zavedamo, da je pomembno vlaganje v znanost in tehnološki razvoj. Preko
               ministrstva za visoko šolstvo, znanost in tehnologijo, gospodarstvo in obrambo smo v
               proračunu za leto 2006 bistveno povečali sredstva za te namene, in sicer na 54,4
               milijarde ali za 21,5%, kar je po našem mnenju zelo veliko. Zavedamo pa se, da je
               znanje za slovensko gospodarstvo ključnega pomena in da bo v bodoče za znanje
               potrebno vlagati še veliko več. Pomembna sprememba, ki se je na tem področju zgodila,
               so napori ministrstva za visoko šolstvo, znanost in tehnologijo, da se znanost in
               gospodarstvo bolj povežeta, kar v Novi Sloveniji v celoti podpiramo. Kljub nekaterim
               kritikam, da je še vedno premalo sredstev za lokalne skupnosti, je potrebno povedati,
               da so se ponovno povišala sredstva primerne porabe za občine za 4,5%, bistveno več pa
               so se povečala sredstva za razvojne programe lokalnih skupnosti v okviru službe za
               lokalno samoupravo, in sicer kar za 7 milijard ali za 67,9%. Zelo ugodna in zlasti za
               manj razvita območja je tudi davčna zakonodaja, kjer je poleg splošne 20% davčne
               olajšave za vlaganje v raziskave in razvoj predvidena tudi dodatna 30% olajšava za
               tiste regije, ki imajo do 15% nižji BDP od državnega povprečja, za tiste, ki imajo
               pod 85% BDP je predvidena tako imenovana regijska olajšava celo za dodatnih 40%.</p>
               <p>Pogosto so zlasti opozicijski poslanci kritični do obsega sredstev, ki so v
               proračunu za leto 2006 predvidena za obrambo, kar kažejo zelo nazorno tudi njihovi
               predlogi za amandmaje, kjer po pravilu jemljejo pri obrambi. Tukaj bi radi opozorili
               tiste, ki se sprenevedajo, da smo ob vstopu v Nato prevzeli obveznost, da bomo do
               leta 2008 povečali sredstva za obrambo na 2% BDP. Pomembno je tudi vedeti, da obramba
               ni samo strošek, ampak da si v okviru obrambnega proračuna oblikujejo pomembna
               sredstva za razvoj in da je vojska in Nato tudi priložnost za podjetja, ki so
               sposobna ponuditi svoje blago in storitve. Najvažnejše pri obrambi pa je, da imamo v
               primeru potrebe partnerja, ki nam bo sposoben učinkovito pomagati. Prepričani smo, da
               je učinkovita obramba tisti ključni cilj, za katerega smo se ob vstopu v Nato
               odločili.</p>
               <p>Zelo se povečuje obseg sredstev na področju kmetijstva, in sicer iz predvidenih 79,8
               milijarde za leto 2005 na 92,2 milijarde v letu 2006 ali za plus 15,7%. Subvencije se
               v letu 2006 povečujejo iz 90 na 95% evropskih subvencij. Po mnenju naše poslanske
               skupine so procesi reform v kmetijstvu in živilsko predelovalni industriji še bolj
               nujni, kot v ostalih segmentih gospodarstva, kajti le tako bomo v prihodnje lahko
               konkurirali v proizvodnji hrane drugim državam EU in tudi drugim proizvajalcem hrane
               na svetovnem trgu. Res je sicer, da so vložki v kmetijstvo glede na delež zaposlenih
               in delež, ki ga kmetijstvo prispeva v BDP, velik, vendar je to nujno, ker kmetijstvo
               ni samo proizvodnja hrane, ampak pomembno prispeva tudi k razvoju drugih gospodarskih
               panog, na primer turizma, in ima velik vpliv na okolje, v katerem živimo. Pomemben in
               po našem mnenju pozitiven korak sta vlada in koalicija naredili pri prometni
               politiki. Res je sicer, da namenjamo za gradnjo avtocest iz proračuna manj sredstev
               kot v preteklih letih, vendar se bodo avtoceste kljub temu s pomočjo zelo ugodnih
               kreditov pospešeno gradile. Po našem mnenju je zelo pomembno, da se bistveno povečuje
               obseg sredstev za urejanje in modernizacijo železniškega prometa, in sicer iz 37 in
               pol milijarde v letu 2005 na 42,9 milijarde v letu 2006. Če z modernizacijo železnic
               ne bomo pohiteli, bo veliko gospodarsko škodo utrpelo naše gospodarstvo, železniški
               promet pa se bo odvijal zahodno in vzhodno od nas. Še posebej pomembna pa se nam zdi
               v naši poslanski skupini opredelitev za večje vlaganje v državne ceste. V letu 2006
               se bodo sredstva za državne ceste povečala glede na leto 2005 za 6,6 milijarde ali za
               18,3%. Ta odločitev je še toliko bolj pomembna, ker se je v državne ceste malo
               vlagalo in so v zelo slabem stanju. Večja vlaganja v državne ceste so nujna iz
               zornega kota skladnega regionalnega razvoja, ker so državne ceste praviloma najslabše
               in na najmanj razvitih območjih, ki so tudi najbolj oddaljene od avtocest. V
               preteklih dneh, ko se je razprava o proračunu ponovno razživela, smo na odboru za
               finance in tudi v medijih zlasti s strani nekaterih opozicijskih poslancev slišali
               cel kup neresničnih informacij. Javni dolg naj bi se po njihovih navedbah povečal za
               600 milijard, kar ne drži. Ministrstvo za finance je postreglo z jasno informacijo,
               koliko se bo javni dolg v letu 2005 povečal. Nekateri opozicijski poslanci so na eni
               od spomladanskih sej trdili, da je gospodarska rast v Sloveniji nizka. Trdili so
               tudi, da je primanjkljaj prevelik in da ne bomo izpolnili pogojev za prevzem evra.
               Trdili so tudi, da bomo v letu 2005 v odnosu do evropskega proračuna neto plačniki.
               Te trditve ne držijo. Slovenija je na dobri poti k prevzemu evra in tudi neto
               plačniki v evropski proračun v letu 2005 ne bomo.</p>
               <p>V poslanski skupino Nove Slovenije bomo predlog proračuna za leto 2006 podprli, ker
               menimo, da je dober. Hvala.</p>
            </sp>
            <sp xml:id="SDZ4-Izredna-13-2005-12-08.sp249">

               <speaker>PODPREDSEDNIK SAŠO PEČE:</speaker>

               <p>Hvala. S tem smo končali s predstavitvijo stališč poslanskih skupin.</p>
               <p>Prehajamo na obravnavo dopolnjenega predloga proračuna. Razpravljali bomo o
               posameznih delih proračuna in vloženih amandmajih. Kot posamezen del so šteti: prvič,
               splošni del, drugič, posebni del in tretjič, načrt razvojnih programov.</p>
               <p>Torej prehajamo na obravnavo splošnega dela dopolnjenega predloga proračuna. Kdo
               želi besedo? Kolega Cvikl, izvolite.</p>
            </sp>
            <sp xml:id="SDZ4-Izredna-13-2005-12-08.sp250">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Sicer upam, da bo potem tudi sama vlada uspela kaj o
               splošnem delu proračuna govoriti, pa vendar, dve vprašanji oziroma razmišljanja.</p>
               <p>Problem splošnega dela proračuna je v tem, da je na prihodkovni strani tako za leto
               2006 kot leto 2007 nejasen. Potem pa je pri evropskih sredstvih - in mogoče bi o tem
               veljalo slišati še katerega od ministrov - dokaj optimističen ali zelo optimističen.
               Predvideva za 107 milijard iz naslova evropskih sredstev. Podatki za 9 mesecev
               letošnjega leta kažejo - in v letošnjem letu predvidevamo celo 115 milijard prihodkov
               -, da je prihodkov iz naslova evropskih sredstev vsega 48 milijard tolarjev. Zanima
               me torej, kako bo vlada eventualni izpad načrtovanih sredstev iz Evropske unije v
               letu 2006 na strani prihodkov nadomeščala oziroma kaj bodo ministri, ki so na podlagi
               obljubljenih sredstev iz naslova Evropske unije pripravili različne programe...
               <stage>/Nemir v dvorani./</stage></p>
            </sp>
            <sp xml:id="SDZ4-Izredna-13-2005-12-08.sp251">

               <speaker>PODPREDSEDNIK SAŠO PEČE:</speaker>

               <p>Kolegice poslanke in kolegi poslanci! Če se ne boste umirili, bom sejo prekinil za 20
               minut. Odločitev je vaša.</p>
            </sp>
            <sp xml:id="SDZ4-Izredna-13-2005-12-08.sp252">

               <speaker>MAG. MILAN M. CVIKL:</speaker>

               <p>Zanima me, kaj bodo posamezni ministri, minister za okolje in prostor, minister za
               znanost, minister za lokalno samoupravo in regionalni razvoj, tudi novi minister,
               gospod Jože P. Damjan, počeli na strani odhodkov proračuna, če ne bo v letu 2006
               realizirano vse to, kar je načrtovano. To je prvo vprašanje.</p>
               <p>Drugo vprašanje. Rad bi pojasnilo, povezano z zadolževanjem. In sicer, zadolževanje
               za pokrivanje deficita in odplačilo dolga znaša 359 milijard tolarjev. K tem 359
               milijardam tolarjev se predvideva še dodatnih 150 milijard tako imenovanih poroštev
               in še poseben obseg sredstev, kot jih določa sam ZIPRO za zadolževanje Darsa in
               podobno. Zanima me, zakaj minister za finance, ki se je v preteklih letih zavzemal za
               to, da bi v državni proračun bilo uvrščeno tudi tovrstno zadolževanje, zadolževanje,
               ki je v ZIPRO izločeno iz podatkov na strani 58, zakaj minister za finance tega ni
               naredil.</p>
               <p>Ta dva odgovora bosta potem dala tudi nujen odgovor, kaj bo vlada delala v letu 2006
               in 2007, če ne bo uresničeno vse, kar je načrtovano, in bo morala ukrepati. Kakšni so
               načrtovani ukrepi Vlade Republike Slovenije? Želim, da odgovori bodisi gospod
               minister ali pa tudi nekateri z moje strani povprašani ministri. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp253">

               <speaker>PODPREDSEDNIK SAŠO PEČE:</speaker>

               <p>Hvala vam. Mislim, da vam bo odgovoril minister Bajuk, glede na to, da se je tudi
               prijavil k besedi. Minister izvolite.</p>
            </sp>
            <sp xml:id="SDZ4-Izredna-13-2005-12-08.sp254">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Dejansko ne bom odgovarjal na ta vprašanja, rad bi
               pa pojasnil določene stvari, ki se ponavljajo v predstavitvah nekaterih poslank in
               poslancev, in to so dvomi, na kakšen način naj bi v tem predlogu proračuna minister
               za finance in vlada dejansko izračunala pričakovane prihodke, kar se tiče davka na
               dobiček pravnih oseb.</p>
               <p>Najprej izhodišča. V letu 2004 je realizacija proračuna za leto 2004 izkazala, da
               smo na tej alineji pridobili 124 milijard tolarjev. V letu 2005 naši najboljši
               izračuni na podlagi podatkov, s katerim razpolagamo, kažejo, da bomo leto zaključili
               s tem, da bomo od tistih 124 milijard tolarjev dejansko prešli na 146,3 milijarde.
               Načrtujemo pa za proračun za leto 2006 164,7 milijarde. Razlika med enim letom in
               drugim, to se pravi od 2005 na 2006, je 18,4 milijard. Od kod številka 40 milijard, o
               kateri se je danes govorilo, nam ni jasno. Podatki pa so vam tudi na razpolago v
               Poročevalcih, ki so tukaj. Kako se to izračuna? V svoji predstaviti sem vam tudi že
               povedal, da so te projekcije eden najtežjih delov priprave proračuna. Vendar sem tudi
               izjavil, in pri tem tudi vztrajam, da so strokovne službe napravile zelo dobro delo,
               v tem smislu, da so tudi sledile navodilom, ki so jih imele, da moramo biti zelo
               konzervativni, kar se tiče predvidevanja prihodkov, ker to je edina stvar, ki lahko
               tudi nam zagotavlja, da bomo lahko izvedli ta proračun na takšen način, v skladu s
               predvidevanji, in da ne bo primanjkljaj večji kot 1,4% bruto domačega proizvoda, kot
               je načrtovano. Torej, je to 18,4 milijard razlike. Kako se pa to upraviči, kako se to
               obrazloži? Predvidena je na podlagi analiz, ki jih dela urad za makroekonomske
               analize in razvoj 4% rast bruto domačega proizvoda realno. To se pravi, nominalno za
               6,4%. 6,4% od 146 milijard je 9,4 milijard. Od teh 18,4 imamo tukaj 9,4 že pokrite,
               samo s tem, da se predvideva, da bo takšna gospodarska rast. Potem je dejstvo, da na
               podlagi naših predvidevanj, ko smo pripravili rebalans, smo bili tako konzervativni,
               da smo tudi predvidevali manjše prihodke na tej alineji in od tega pričakujemo ravno
               zaradi tega tudi dodatni dve milijardi. Potem je pa sprememba zakonodaje.</p>
               <p>S 1.1.2005 je v veljavi novi zakon, sedaj že pretekli, o davku na dobiček pravnih
               oseb, ki pa je odpravil 10% olajšavo na podlagi osnove, ki so jo lahko imeli za
               rezervacijo, za rezerve, za bodoče investicije. To je zakon sam odpravil in od
               1.1.2005 to ne velja več. Od tega se pričakuje dodatnih 5 milijard. Potem je pa še
               posledica od tega, kar je malo težje morda obrazložiti, ampak mislim, da bomo vsi
               razumeli, so pa učinki, pričakovani učinki tudi na tem področju od 20% zniževanja
               davka na izplačane plače, to bo pomenilo, da bodo podjetja, pravne osebe bodo
               razpolagale z večjimi sredstvi, nekatere bodo investirale, težko je predvideti koliko
               bodo investirale in koliko bodo pa dejansko prikazovale kot dobiček. Dejstvo je, da
               zelo konzervativno pričakujemo, da bo tega 2.5 milijard, torej 18.9 milijard na
               podlagi te izračunice, razlika je samo 18.4, ker smo samo to uporabili, ampak to so
               računi, ki smo jih imeli. Torej tako imenovane vrzeli, ki naj bi obstajale, upam, da
               smo s tem jasno obrazložili, obstajajo resne podlage za to izračunico in ni treba
               nikomur preveč skrbeti. Delali smo vestno, in kar se tiče prihodkov, zelo
               konzervativno, ne pričakujemo nikakršnih težav. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp255">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil tudi minister Zupan. Izvolite.</p>
            </sp>
            <sp xml:id="SDZ4-Izredna-13-2005-12-08.sp256">

               <speaker>DR. JURE ZUPAN:</speaker>

               <p>Hvala lepa, spoštovani predsednik. Spoštovani poslanec, ki je vprašal, kaj bomo
               delali s tem v strukturnih skladih, česa ne bomo naredili za prihodnje leto. Dejstvo
               je, da bomo po tem načrtu po predvidevanjih uresničili vsa ta naša planiranja. Mi
               imamo, konkretno ste vprašali, za visoko šolstvo, imamo 8 centrov odličnosti, v
               letošnjem letu je bilo 768 milijonov, drugo leto pa bo milijarda 590 milijonov. Vse
               poteka po načrtih. Narejeni so bili razpisi. Dejstvo pa je, da smo letos tri četrt
               letošnjega leta porabili za to, da smo počistili in razčistili orjaško zmedo, ki je
               nastala leta 2004, ko so se ti projekti začeli delati in je bilo seveda iz
               organizacijskega stališča to vodeno izjemno slabo, tako smo morali to krepko
               narediti, da smo lahko prišli letos v stanje, v kakršnem smo, da bomo potem drugo
               leto to uspešno zaključili. So se pa instituti, jih je treba seveda pohvaliti, vse
               raziskovalne organizacije, vse tiste organizacije, ki so sodelovale v teh projektih,
               da so z izjemnimi napori uresničile to, kar so se obvezali. Je bilo pa treba to
               izpeljati po organizacijski strani, zaradi zelo zapletenih reči, ki niso bile
               potrebne, ki so bile slabo organizirane, in bomo v prihodnjem letu, upamo, to še v
               boljši meri naredili. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp257">

               <speaker>PODPREDSEDNIK SAŠO PEČE:</speaker>

               <p>V okviru razprave k splošnemu delu dopolnjenega predloga proračuna se je prijavil še
               kolega Cvikl. Izvolite.</p>
            </sp>
            <sp xml:id="SDZ4-Izredna-13-2005-12-08.sp258">

               <speaker>MAG. MILAN M. CVIKL:</speaker>

               <p>Zelo na kratko, sicer ministra ni, ampak vendarle primerjati je treba...</p>
            </sp>
            <sp xml:id="SDZ4-Izredna-13-2005-12-08.sp259">

               <speaker>PODPREDSEDNIK SAŠO PEČE:</speaker>

               <p>Kolega Bajuk. Mir v dvorani, prosim. Kolega Cvikl ima besedo in edini ima besedo.
               Izvolite.</p>
            </sp>
            <sp xml:id="SDZ4-Izredna-13-2005-12-08.sp260">

               <speaker>MAG. MILAN M. CVIKL:</speaker>

               <p>Gospod minister, brez razburjenja, nisem vas tukaj videl, nisem pa vas videl v temi v
               ozadju dvorane. Gre za to, da je potrebno primerjati podatke leta 2004, ker je davčni
               sistem, ki je bil uveden s spremembo, isti v letu 2006 in v letu 2004. V letu 2004 je
               bilo davčnih virov 124 milijard, v letu 2006 jih pa vi napačno, vsaj glede na
               metodologijo ESA 95, načrtujete v višini 164. Čas bo pokazal, kdo bo imel prav.
               Hvala.</p>
            </sp>
            <sp xml:id="SDZ4-Izredna-13-2005-12-08.sp261">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil poslanec Martin Mikolič, izvolite.</p>
            </sp>
            <sp xml:id="SDZ4-Izredna-13-2005-12-08.sp262">

               <speaker>MARTIN MIKOLIČ:</speaker>

               <p>Hvala za besedo, predsedujoči. Spoštovani ministri s sodelavci, spoštovane kolegice
               in kolegi! Jaz bom razpravljal predvsem o splošnem delu proračuna za leto 2006 in bi
               uvodoma rad povedal, da je proračun, ki je danes pred nami, prav gotovo spoštovanje
               vreden dokument in ga enostavno ne moremo primerjati s proračuni preteklih let, ki bi
               jih lahko imenovali proračuni kontinuitete in stagnacije.</p>
               <p>Predlagani proračun za naslednje leto sloni na ključnih nalogah in izidih, ki jih
               moramo v prihodnje izpeljati. Leto 2006 bo za Slovenijo ključno leto, v katerem
               moramo dokončno zagotoviti vse makro ekonomske pogoje za prevzem evra. Slovenija je
               stopila v evropski tečajni mehanizem ERM 2, ki ima pomemben vpliv na javnofinančno,
               plačno, denarno politiko, saj bo potrebno zagotoviti dosledno spoštovanje fiskalnih
               in monetarnih maastrichtskih kriterijev. Tako je osnovni in najpomembnejši
               makroekonomski cilj vlade zagotoviti vse pogoje, in sicer inflacijo, primanjkljaj,
               javni dolg in obrestno mero za prevzem evra v letu 2007. Proračun za leti 2006 in
               2007 prevzema prioriteto strategijo razvoja Slovenije in temu so podrejeni
               gospodarski in javnofinančni strukturni ter razvojni ukrepi. Delež odhodkov bruto
               družbenih produktov se v predlaganih proračunih zmanjšuje. Proračunski primanjkljaj
               se ne zvišuje, v letu 2007 se zniža na 1,2% bruto družbenega produkta. V proračunu so
               upoštevane spremembe na področju davčne zakonodaje. Sprejete spremembe imajo vpliv na
               prihodkovni strani proračuna in izpad je bilo potrebno nadomestiti z alternativnimi
               viri, predvsem z racionalizacijo nekaterih odhodkov. Dejstvo je, da paket sprememb
               davčne zakonodaje bistveno izboljšuje položaj vseh davčnih zavezancev, državljank,
               državljanov, gospodarskih družb, potencialnih novih investitorjev. S predlogom
               proračuna vlada postopoma uresničuje cilje, ki smo si jih zadali v koalicijski
               pogodbi, v katero smo zapisali, da bomo ustvarjali ugodne razmere za pospešitev
               gospodarske rasti, z davčnega vidika razbremenili in s te ustvarjali bolj konkurenčno
               gospodarstvo, ter izboljšali kakovost življenja in blaginjo državljank in
               državljanov. Eden od pomembnih ukrepov, mogoče se ga premalo zavedamo, je postopna
               ukinitev davka na izplačane plače. To bo prav gotovo vplivalo na zniževanje stroškov
               dela, še bolj pomembno pa je, da bodo lahko podjetja zaposlila visoko izobražen
               strokovni kader, ki več stane in si ga dobesedno sedaj niso mogla privoščiti ravno
               zaradi velikega plačevanja davka na izplačane plače. Prav gotovo pa je znanje
               bistveno za povečanje konkurenčnosti na trgu.</p>
               <p>Povečujejo se sredstva za spodbujanje konkurenčnosti gospodarstva. V okviru tega se v
               letu 2006 za 60% povečujejo sredstva za spodbujanje izvozne usmerjenosti slovenskih
               podjetij. Za spodbujanje tujih investicij se v letu 2006 načrtujejo sredstva v višini
               4,9 milijard SIT, kar je za 67,5% več kot v letošnjem letu. V skladu z lizbonsko
               strategijo se povečujejo sredstva za sofinanciranje raziskav, usmerjenih v
               gospodarski razvoj in inovativnost. Tako se bo spodbudilo vlaganje v raziskave in
               tehnološki razvoj, ki bo povečalo prilive domačih in tujih naložb. Bistveno se
               povečujejo sredstva za spodbujanje skladnega regionalnega razvoja oziroma za
               sofinanciranje projektov lokalnih skupnosti. Naj vas spoštovani spomnim, da je pred
               leti obstajalo ministrstvo za ekonomske odnose in razvoj. Ukinjeno je bilo predvsem
               zato, morda pa to tudi ni najbolj bistveno, ker takratna oblast ni hotela ali pa ni
               bila sposobna izvrševati zakona o skladnem regionalnem razvoju, ki je bil sprejet v
               državnem zboru leta 1999, v katerem je bilo zapisano, da bi naj bilo najmanj 1% bruto
               družbenega proizvoda namenjenega za odpravo demografskih problemov in regionalnih
               razlik. Bom prebral, kaj je bilo zapisano v 19. členu: <q>"Obseg sredstev, ki je v
               skladu s proračunskim memorandumom v državnem proračunu, namenja vlada za razvojne
               spodbude, ne more biti manjše kot 0,5% bruto domačega proizvoda, se pravi, to je
               veljalo za leto 1999, in v prvem proračunskem letu po sprejemu tega zakona ne sme
               biti manjši od 1% oziroma odstotne točke bruto domačega proizvoda."</q> To je pravzaprav
               pomenilo, da bi v letu 2000 takratna vlada morala nameniti za to 43 milijard iz
               proračuna. Če bi se to takrat izvajalo in v naslednjih letih, ne bi danes imeli
               Osilnice v takem stanju, ne Prekmurja, ne Kozjanskega, pa da ne bom še naprej
               našteval. Bi pa rad v tem kontekstu pripomnil to, kar smo poslušali na odboru, da v
               proračunu za 2006 oziroma 2007 namenjamo določena finančna sredstva, ki nimajo
               zakonske osnove. Vam moram povedati, da za mene je še večja katastrofa, da takrat je
               bila zakonska osnova, pa se proračun zakona ni izvrševal. Nekajletno agonijo
               mačehovskega odnosa države oziroma bivše vlade do lokalnih skupnosti je prekinila
               nova vlada že s sprejetim rebalansom proračuna za letošnje leto. In v letu 2006 vlada
               še povečuje sredstva za ta namen, in sicer za financiranje regionalne infrastrukture
               v višini 6,2 milijarde tolarjev.</p>
               <p>Pomembno se v celoti povečujejo investicijski transferji občinam, saj so za leto
               2006 načrtovani v višini 27,9 milijarde, kar je za 31,7-odstotnih točk več kot v
               letošnjem letu.</p>
               <p>Povečujejo se sredstva za spodbujanje stanovanjske gradnje, kjer so načrtovana
               sredstva za dokapitalizacijo stanovanjskega sklada v skupni višini 6 milijard, s
               katerimi bo stanovanjski sklad zagotovil dodatna najemna stanovanja.</p>
               <p>Povečujejo se sredstva za naložbe v zdravstvo. Prav tako so dodatna sredstva
               razporejena za namene, s katerimi se bo vplivalo na zmanjševanje čakalnih vrst.</p>
               <p>Ker je bilo v preteklosti skoraj popolnoma pozabljeno na investicijsko vzdrževanje
               in gradnjo državnih cest, je v letu 2006 za ta namen načrtovanih 23,8 milijarde
               tolarjev, kar je za 43,2% več kot v letu 2005.</p>
               <p>Poleg nekaj navedb, ki sem jih izluščil iz proračuna, je iz proračuna razvidno tudi
               to, da bo vlada ustvarila prihranke pri lastnih izdatkih za blago in storitve ter za
               poslovanje in plače.</p>
               <p>Naj zaključim tam, kjer sem začel. Pred nami je eden najpomembnejših proračunov
               zadnjih let, predvsem zaradi prevzema evra v letu 2007, izvajanja davčnih reform,
               razbremenjevanja gospodarstva in povečanja konkurenčnosti oziroma prevzema
               prioritetnih nalog iz strategije razvoja Slovenije. Tem ciljem sledi predlagani
               proračun, zato ga bom tudi podprl. Hvala.</p>
            </sp>
            <sp xml:id="SDZ4-Izredna-13-2005-12-08.sp263">

               <speaker>PODPREDSEDNIK SAŠO PEČE:</speaker>

               <p>Hvala. Naslednji je k besedi prijavljen poslanec Rudi Veršnik.</p>
            </sp>
            <sp xml:id="SDZ4-Izredna-13-2005-12-08.sp264">

               <speaker>RUDI VERŠNIK:</speaker>

               <p>Hvala za besedo, gospod podpredsednik. Vsem lep pozdrav! Spoštovane kolegice in
               kolegi! Danes obravnavamo prvi proračun vlade, ki je pred enim letom prevzela krmilo.
               Ne bom vas utrujal s podatki, ki ste jih prav gotovo lahko že sami prebrali v
               obsežnem gradivu. Povsem logično in normalno je, da je proračun zastavljen povsem
               drugače, kot so bili sestavljeni dosedanji proračuni. Zato predvsem razumem kolege iz
               opozicije, da zanj niso in ne bodo našli nobene lepe besede. Iskreno rečeno, pohval
               niti nisem pričakoval. Pričakujem pa, da vladi pustimo drugačnost, drugačne
               prioritete, drugačno razporejanje proračunskih sredstev. Nisem pa pripravljen
               poslušati tistih ugotovitev, ki enostavno ne držijo, in tistih govornikov, ki v
               svojih nastopih govorijo neresnice in zavajajo javnost.</p>
               <p>Neupravičeno se načrtu proračuna za leto 2006 očita premajhna državna poraba za
               znanost in tehnološki razvoj ter pospeševanje in podporo gospodarski dejavnosti.
               Namesto da poslušamo demagoške nastope, si raje poglejmo podatke, saj ti dokazujejo
               prav nasprotno. Proračunski izdatki za znanost in tehnološki razvoj so načrtovani pri
               dveh ministrstvih, pri ministrstvu za gospodarstvo in pri ministrstvu za visoko
               šolstvo, znanost in tehnologijo. Ministrstvo za gospodarstvo je v proračunu za leto
               2006 namenilo znanosti in tehnološkem razvoju 6,1 milijardo ali 87,6% več, kot v letu
               2005, dejansko 100% več kot v letu 2004, ko je bilo za te namene realizirano pri
               ministrstvu za gospodarstvo 3,1 milijarde tolarjev, v letu 2005 pa je ocena te porabe
               3,3 milijarde.</p>
               <p>Ministrstvo za gospodarstvo tudi pospeševanju in podpori gospodarstvu v letu 2006
               namenja pomembna sredstva, in sicer 12,8 milijard tolarjev, medtem ko je bilo v letu
               2004 za te namene porabljeno le 7,5 milijard. Višja sredstva v proračunu za leto 2006
               so predvidena tudi na notranjih zadevah in varnosti, povečanje za 17,5 milijard ali
               21,1%, kar je v celoti namenjeno financiranju vzpostavitve južne meje; kmetijstvu,
               gozdarstvu in ribištvu povečanje za 12,6 milijard ali 15,7%; zdravstvenemu varstvu
               povečanje za 6,3 milijarde ali za 32,8%; lokalni samoupravi povečanje za 1,1
               milijarde ali za 18,9%. Kolegi župani, ali se še spomnite, kdaj je bilo zadnje
               povečanje sredstev za lokalno samoupravo? Pridobivanju in distribuciji energetskih
               surovin povečanje za 0,8 milijard ali 10,3%; varovanju okolja in naravne dediščine
               povečanje za 1,8 milijard ali 6,9%; izobraževanju povečanje za približno 20 milijard
               ali 6,3%; železniškemu prometu in infrastrukturi v okviru področja promet, prometna
               infrastruktura in komunikacije povečanje glede na leto 2005 je 4,7 milijard ali 15,3%
               in glede na leto 2004 kar 11,3 milijarde tolarjev. Tudi očitki, da vlada odmerja
               premajhna sredstva politiki zaposlovanja, absolutno ne držijo. V letu 2004 je bilo
               aktivni politiki zaposlovanja dodeljenih 17,2 milijarde tolarjev. V predlogu
               proračuna za leto 2006 je za ta namen načrtovano 20,6 milijard ali dobre 3 milijarde
               več. Veliko je očitkov tudi na program izgradnje avtocest. Osnovni avtocestni križ je
               bilo letos zgrajen. Posledica gradnje avtocest pa so uničene regionalne in lokalne
               ceste, zato se mi zdi popolnoma pravilna odločitev, da se preusmerijo proračunska
               sredstva v ureditev teh cestnih povezav.</p>
               <p>Glede na objektivno predstavljanje strukture državne porabe v letu 2006, lahko
               sklenemo, da le-ta vsekakor odraža razvojne prioritete, do katerih se je opredelila
               vlada v novi strategiji razvoja Slovenije. Opozicija je s svojimi amandmaji želela
               povečevati določena področja oziroma namene porabe, kar ni bilo mogoče podpreti, saj
               skupnega obsega državne porabe ni mogoče več povečati, če želimo spoštovati doseganje
               maastrichtskih kriterijev in prevzeti v načrtovanem roku, 1.1.2007, skupno valuto -
               evro. Predlogi opozicije, da bi zmanjšali porabo pri ministrstvu za obrambo in
               ministrstvu za notranje zadeve, pa so neodgovorni, saj mora vendarle tudi opoziciji
               biti jasno, da mora Slovenija kot članica Nata in Evropske unije izpolnjevati svoje
               obveznosti na teh področjih. Hvala lepa.</p>
            </sp>
            <sp xml:id="SDZ4-Izredna-13-2005-12-08.sp265">

               <speaker>PODPREDSEDNIK SAŠO PEČE:</speaker>

               <p>Hvala vam. Želi še kdo besedo? Ker ne želi nihče več razpravljati, zaključujem
               razpravo. Prehajamo na odločanje o splošnem delu dopolnjenega predloga proračuna.
               Glasujemo. Navzočih je 54 poslank in poslancev, za je glasovalo 38, proti 16.</p>
               <p><stage>(Za je glasovalo 38.)</stage> <stage>(Proti 16.)</stage></p>
               <p>Ugotavljam, da je splošni del dopolnjenega predloga proračuna sprejet.</p>
               <p>Preden preidemo na obravnavo posebnega dela dopolnjenega predloga proračuna, pa
               dovolite obvestilo, v skladu z dogovorom na kolegiju, bom za danes sejo prekinil in
               nadaljevali jo bomo jutri ob 10. uri, ko se bomo srečali s pregledom amandmajev in
               glasovanjem o predlaganih amandmajih.</p>
               <p>Do takrat srečno in lahko noč. <stage type="time">(SEJA JE BILA PREKINJENA 8. DECEMBRA 2005 OB
                  20.00 URI.)</stage>
               </p>
            </sp>
         </div>
      </body>
   </text>
</TEI>