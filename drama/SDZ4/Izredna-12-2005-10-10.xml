<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Izredna-12-2005-10-10">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|3202541EE4FC4856C1257099002695F1</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=3202541EE4FC4856C1257099002695F1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Izredna-12-2005-10-10.DZ" n="12">
               <name>Izredna</name>
               <date when="2005-10-10"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Izredna-12-2005-10-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">12. izredna seja</stage>
            <stage type="date">(10. oktober 2005)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 15.02 uri.</stage>


            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Poslanke in poslanci, gospe in gospodje! Prosim, da se umirite in zasedete svoja
               mesta. Pričenjam 12. izredno sejo državnega zbora Republike Slovenije, ki sem jo
               sklical na podlagi drugega odstavka 58. člena ter drugega odstavka 60. člena
               poslovnika državnega zbora. Obveščen sem, da so zadržani in se današnje seje ne
               morejo udeležiti naslednje poslanke in poslanci: Anton Anderlič, Roberto Battelli,
               mag. Milan M. Cvikl, Ivan Jelen, Franc Kangler, Anton Kokalj, Bojan Kontič, Alojz
               Posedel, Maria Pozsonec, Pavel Rupar, dr. Mitja Slavinec, Alojz Sok in Franc Sušnik.</p>
               <p>Na sejo sem vabil predsednika vlade Republike Slovenije, gospoda Janeza Janšo,
               ministra za finance, dr. Andreja Bajuka, ter ostale člane vlade Republike Slovenije.
               Vse prisotne lepo pozdravljam!</p>
               <p>Prehajamo na določitev dnevnega reda 12. izredne seje Državnega zbora Republike
               Slovenije. Predlog dnevnega reda je pripravljen skladno z 58. členom poslovnika in
               ste ga prejeli s sklicem seje dne 5.10.2005. Predlogov v zvezi z dnevnim redom nisem
               prejel, zato prehajamo na odločanje o določitvi dnevnega reda. Preden preidemo na
               glasovanje, prosim poslanke in poslance, da preverijo delovanje glasovalne naprave,
               in sicer mora na desni stran vložene kartice goreti oranžna lučka. V tem primeru se
               glasovanje lahko opravi. Glasujemo o dnevnem redu. Navzočih je 64 poslank in
               poslancev, za jih je glasovalo 59, proti 1.</p>
               <p><stage>(Za je glasovalo 59.)</stage> <stage>(Proti 1.)</stage></p>
               <p>Ugotavljam, da je dnevni red 12. izredne seje zbora določen.</p>
               <p>Prehajamo na <title>1. TOČKO DNEVNEGA REDA - NA PREDSTAVITEV PRORAČUNSKEGA MEMORANDUMA
                  REPUBLIKE SLOVENIJE ZA OBDOBJE 2006 IN 2007 TER PREDLOGA PRORAČUNA REPUBLIKE
                  SLOVENIJE ZA LETO 2006 IN PREDLOGA PRORAČUNA REPUBLIKE SLOVENIJE ZA LETO 2007.</title> Prehajamo torej na prvo dejanje obravnave in sprejemanja državnega proračuna za
               leti 2006 in 2007 v državnem zboru, in sicer bosta na podlagi tretjega odstavka 156.
               člena poslovnika državnega zbora predsednik vlade in minister za finance predstavila
               proračunski memorandum in predloga državnih proračunov. O tej predstavitvi ni
               razprave. Prosim torej predsednika vlade Republike Slovenije, gospoda Janeza Janšo,
               da predstavi proračunski memorandum za obdobje 2006 in 2007 ter predloga proračuna
               Republike Slovenije za leti 2006 in 2007. Prosim.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Spoštovani gospod predsednik, hvala za besedo. Spoštovane poslanke in poslanci!
               Proračun za leti 2006 in 2007 vlada predlaga v času, v katerem so poleg trenutnega
               makroekonomskega okolja pomembne tudi naslednje širše okoliščine: prvič, sprejeta
               strategija razvoja Slovenije, drugič, paket reform za uresničevanje strategije, ki je
               v razpravi, in tretjič, še nedokončana pogajanja o naslednjem proračunu EU oziroma
               naslednji finančni perspektivi za obdobje 2007-2013. Na proračunsko okolje pa
               vplivajo tudi: prvič, napori za izpolnitev kriterijev za prevzem evra, drugič,
               priprave na vzpostavitev schengenskega režima na južni meji in tretjič, žal, vse
               večja potreba po interventnih sredstvih zaradi velikega naraščanja škode ob neravnih
               nesrečah, ki se vsako leto izjemno povečuje.</p>
               <p>Vlada je razmišljala, da bi zaradi nekaterih strateških neznank in spremenljivk v
               formuli proračunskega načrtovanja letos izjemoma predlagala proračun samo za leto
               2006, vendar pa bi to terjalo dodatne spremembe zakonov in predpisov, zato smo se
               odločili, da ostanemo pri dosedanji praksi, kljub omenjeni težavi. V naprej pa je
               jasno, da bo proračun za leto 2007 potrebno prilagajati glede na nove okoliščine.
               Pravzaprav bo vlada naredila vse, kar je v naši moči, da bo proračunsko leto 2007
               praktično prvo leto mikroproračunskega planiranja, ki bo že umeščeno v širši,
               preglednejši in stabilnejši okvir dolgoročnega razvoja Slovenije.</p>
               <p>Zaenkrat smo na dobri poti. Proces je bil začet s pripravo strategije razvoja
               Slovenije že v prejšnjem mandatu. Odvijal se je prek sprejetja tega strateško izredno
               pomembnega dokumenta ter priprave paketa reform za izboljšanje konkurenčnosti
               slovenskega gospodarstva in povečanja blaginje. Zaenkrat smo na tej točki. Proces se
               bo nadaljeval z razpravo o predlaganih reformah, sprejetjem reformskega paketa in
               njegovem uveljavljanjem, s sprejetjem naslednje finančne perspektive oziroma
               naslednjega evropskega proračuna za obdobje 2007-2013 ter zaključil s pripravo in
               sprejetjem resolucije o javnofinančnih okvirjih nacionalnih programov.</p>
               <p>Po končani razpravi in določitvi intenzivnosti reform ter po sprejetem proračunu EU
               za naslednje obdobje bo vlada predložila državnemu zboru resolucijo o javnofinančnih
               okvirjih nacionalnih programov. V njej bomo predlagali finančno ovrednotene
               prioritete razvoja glede na cilje iz strategije razvoja Slovenije in izračunan
               javnofinančni okvir najmanj do leta 2013. To bo velik trenutek resnice za vse nas.
               Takrat se bomo dokončno soočali z našo prihodnostjo, bolje rečeno z realnim okvirjem,
               v katerega lahko umeščamo naše napore za povečanje blaginje Slovenije. Za realno in
               racionalno načrtovanje poleg splošnih ciljev potrebujemo tudi dolgoročnejše izračune.
               Do njih počasi prihajamo. Strateških projektov se ne da načrtovati samo iz leta v
               leto in jih potem stalno spreminjati in prilagajati. Dober primer, kako se to ne
               dela, je načrtovanje nacionalnega programa izgradnje avtocest, ki se je od začetka do
               danes podražil za nekajkrat. Niti ni optimalnih razvojnih ciljev mogoče dosegati z
               medsebojno nepovezanimi nacionalnimi programi. Ravno tu je stanje še vedno precej
               kaotično. V zadnjih 10-ih letih so bili izdelani številni nacionalni programi ali
               njihovi osnutki. V seštevkih ti nacionalni programi ali osnutki močno presegajo naše
               možnosti v prihodnjem desetletnem obdobju. Praktično pri nobenem od teh programov ni
               bilo načrtovanih alternativ, niti časovnih, niti finančnih, izostala je strateška
               ocena prostorske in okoljevarstvene komponente. Pomanjkanje tega okvira in velike
               slike je močna ovira tudi za uporabo evropskih sredstev. Dokončno je treba
               vzpostaviti osnovni red v strateškem načrtovanju. V praksi to pomeni, da potrebujemo
               okvir s kolikor je mogoče jasnimi odgovori na naslednja vprašanja: prvič, kolikšna bo
               naša gospodarska rast v prihodnjih desetih letih, drugič, koliko bo od ustvarjenega,
               upoštevaje naš namen, da zadržimo doseženo raven socialne države, prostih
               investicijskih sredstev za nacionalne programe, tretjič, koliko sredstev po letih
               neto lahko pričakujemo od Evropske unije, in četrtič, koliko se lahko v posamičnem
               obdobju zadolžimo v okviru omejitev evropskega pakta stabilnosti in rasti.</p>
               <p>Seštevek naših presežkov, sredstev iz Evropske unije oziroma iz evropskih skladov in
               možnost zadolževanj skupaj nam dajo razpoložljiv okvir, v katerega lahko umestimo
               nacionalne programe. Ključni zalogaji v finančnem smislu, ki nas v nacionalnem merilu
               čakajo v prihodnje, so predvsem naslednji: prvič, posodobite v železniškega omrežja.
               Torej, osnutek nacionalnega programa je prišel do izračuna devetih milijard evrov,
               potrebnih za ta projekt. Drugič, dograditev in obnova elektroenergetskih kapacitet
               ter prenosnega omrežja, tretjič, dokončanje avtocestnega programa, skupaj s phyrnskim
               krakom avtoceste, četrtič, dograditev in posodobitev mreže državnih cest, kjer bo
               tretja razvojna os največji posamični zalogaj, in petič, vzpostavitev svetovno
               konkurenčnega šolskega sistema, kar bi lahko navedli tudi na prvem mestu.</p>
               <p>Tudi večina drugih ciljev iz strategije razvoja Slovenije je finančno zahtevnih,
               vendar jih je možno v večji meri sofinancirati v obstoječih okvirih in tudi s
               kombinacijo privatnih vlaganj. Naša ambicija je, da v opisanih okoliščinah, ko pred
               sabo končno dobivamo veliko sliko možnosti našega razvoja v prihodnje, operativne
               akte, ki so nujni za vsakodnevno delovanje javnega sektorja in širše, kamor sodi tudi
               tokratni proračun, že vmeščamo v širši projekt uresničevanja strategije razvoja
               Slovenije. To ni lahko delo, prepričan pa sem, da je ambicija realna.</p>
               <p>Spoštovane poslanke in poslanci, v nadaljevanju vam želim predstaviti tudi nekatere
               elemente, ki so vplivali na pripravo proračuna za leto 2006 in so realno dejstvo in
               deloma tudi za leto 2007. Leto 2006 bo za Slovenijo ključno leto, v katerem moramo
               dokončno zagotoviti vse makroekonomske pogoje za prevzem evra. Zato je bil ta cilj
               pri pripravi predloga proračuna za leto 2006 za vlado ena prvih prioritet. Slovenija
               je vstopila v evropski mehanizem menjalnih tečajev, ki ima pomemben vpliv na
               javnofinančno, plačno in denarno politiko. Naš namen je, da zagotovimo vse pogoje -
               inflacija, primanjkljaj, dolg in obrestne mere - za prevzem evra leta 2007.</p>
               <p>V ostalem proračunskem memorandum v celoti prevzema opredelitve strategije razvoja
               Slovenije. V njem imamo postavljene makroekonomske okvire in podlage za izpolnjevanje
               petih ključnih prioritet: prvič, konkurenčno gospodarstvo in hitrejša gospodarska
               rast, drugič, učinkovito ustvarjanje, dvosmerni pretok in uporaba znanja za
               gospodarski razvoj in kakovostna delovna mesta, tretjič, učinkovita in cenejša
               država, četrtič, moderna socialna država in večja zaposlenost, in petič, povezovanje
               ukrepov za doseganje trajnostnega razvoja.</p>
               <p>Kljub nekaterim nevarnostim v mednarodnem okolju, na primer cene nafte, na katere ni
               vpliva, vplivajo pa na našo inflacijo, so cilji dosegljivi. Glede omenjene nevarnosti
               v mednarodnem okolju je urad za makroekonomske analize in razvoj projekcijo zgradil
               na predpostavki, da se bodo cene nafte v zadnjem četrtletju letošnjega leta gibale
               med 65 in 70 dolarjev za sodček. Predpostavko glede povprečne cene nafte za leto 2006
               je 68 dolarjev za sodček, za leto 2007 pa 66 dolarjev. Predvideva se tudi ohranjanje
               razmerja med dolarjem in evrom na ravni povprečja prvih osmih mesecev leta 2005 ter
               ohranjanje stabilnega tečaja tolarja do evra. Nekatere od teh napovedi so tvegane,
               vendar bolj realnih prognoz v tem trenutku najbrž ni mogoče narediti.</p>
               <p>Napoved realne rasti bruto domačega proizvoda za leto 2006 je 4%. Ob pričakovanem
               izboljšanju gospodarskih razmer v mednarodnem okolju se bo rast izvoza v večino
               trgovinskih partneric okrepila, predvsem zaradi nekoliko okrepljene rasti investicij
               v osnovna sredstva. Ta bo posledica nadaljnje visoke rasti stanovanjske gradnje in
               ponovno pozitivnega prispevka zalog v gospodarski rasti. Leto 2006 se bo okrepila
               rast domače potrošnje, realna rast bruto domačega proizvoda v letu 2007 se bo
               ohranjala na podobni ravni kot v letu 2006, v kolikor ne bo prišlo do dejavnih
               rezultatov nekaterih kratkoročnih ukrepov, ki so predlagani v paketu reform. Ob koncu
               leta 2004 je Slovenija izpolnjevala 3 od 5 maastrichtskih kriterijev, pri čemer
               kriteriji stabilnosti tečaja tolarja ni mogla izpolnjevati, ker se sodeluje v
               mehanizmu deviznih tečajev šele od junija leta 2004. Na področju zniževanja inflacije
               je ključno zagotoviti stabilni tečaj, postopno zniževanje obrestnih mer ter postopno
               zmanjševanje javnofinančnega primanjkljaja. Te usmeritve predstavljajo ustrezno
               kombinacijo temeljnih makroekonomskih politik, ki jih bodo podprle tudi druge vladne
               politike. Za dosego maastrichtskega kriterija v juliju 2006 bo zato vlado nadaljevala
               že s sprejetimi politikami, predvsem tukaj z restriktivnimi politikami na področju
               reguliranih cen ter z acikličnim prilagajanjem trošarin za tekoče gorivo v okviru, ki
               ga dovoljujejo predpisi Evropske unije, s čimer bo blažila prekomerne vplive nihanja
               cen nafte in še zlasti njihove sekundarne učinke.</p>
               <p>Zniževanje inflacija se je nadaljevalo tudi v letošnjem letu, še hitrejše umirjanje
               cen pa je preprečilo naraščanje cen nafte na svetovnih trgih v poletnih mesecih in
               posledično naraščanje cen tekočih goriv za prevoz in ogrevanje. V nadaljevanju
               izvajanja dosedanjih ukrepov makroekonomskih politik za znižanje inflacije in v
               manjši meri ohranjanju ugodnih učinkov vstopa v Evropsko unijo je napoved povprečne
               inflacije za leto 2006 2,5%. To bo omogočilo izpolnitev maastrichtskega kriterija
               sredi leta 2006 in prevzem evra leta 2007. Inflacija naj bi se po letu 2006 ohranila
               na ravni okoli 2,4%.</p>
               <p>V prvem obdobju do vključno leta 2007, ko bo potekalo izvajanje kratkoročnih
               ukrepov, predvidenih v strategiji razvoja Slovenije, in bodo tudi makroekonomske
               politike zaradi izpolnjevanja maastrichtskih konvergenčnih kriterijev naravnane
               predvsem stabilizacijsko, je predvideno ohranjanje in gospodarske rasti okrog ravni
               4%. Rast produktivnosti v tem obdobju še ne bo bistveno odstopala od rasti, dosežene
               v zadnjih desetih letih, tudi v sami strukturi bruto domačega proizvoda še ne bo
               prišlo do bistvenih sprememb. Preboj na višjo razvojno raven predvidevamo po letu
               2007, ko bi kratkoročni ukrepi strategije razvoja Slovenije začeli dajati rezultate.
               V tem obdobju je na eni strani pričakovana krepitev rasti izvoza oziroma tujega
               povpraševanja, ki ga bodo implementaciji ukrepov strategije razvoja dodatno spodbudil
               bolj konkurenčni izvoz proizvodov in storitev z višjo dodano vrednostjo, na drugi
               strani bo po letu 2007 prišlo do pospeška rasti zasebne potrošnje, spodbujene z
               učinki prvih ukrepov strategije razvoja, ki bi tudi dvignili povprečno raven
               razpoložljivega dohodka prebivalstva.</p>
               <p>V skladu s povečano konkurenčnostjo gospodarstva in spodbujanjem podjetništva je
               najpomembnejši ukrep na področju javnofinančne politike že v letu 2006 začeta
               postopna ukinitev davka na izplačane plače. Po dolgem času v Sloveniji prvič nek
               davek ukinjamo oziroma zmanjšujemo. Premalo besed je bilo v preteklih dneh namenjenih
               ukinitvi tega davka, govorilo se je predvsem o možni višji stopnji davka na dodano
               vrednost v letu 2007. Kot je minister za finance večkrat izrecno poudaril, je to samo
               ena izmed možnosti za zagotovitev delnega izpada prihodkov v letu 2007. V primeru
               odločitve za korenitejšo davčno reformo kot je predlagana, je razprava o tem ukrepu
               seveda nepotrebna. Tudi če se to ne bi zgodilo, bo vlada najprej proučila druge
               alternativne možnosti nadomestitve izpada prihodkov zaradi ukinitve davka na
               izplačane plače, možnosti znižanja odhodkov, možnost povečanja drugih vrst prihodkov
               in bo v spremembah proračuna za leto 2007 predlagala tisto možnost oziroma
               kombinacijo le-teh, ki bo z makroekonomskega vidika najbolj primerno. Ne glede na vse
               je odločitev za ukinjanje davka na plačno listo dejstvo, ki bo vsekakor zniževalo
               stroške dela pri nas in tako povečalo konkurenčnost slovenskega gospodarstva.</p>
               <p>Spoštovani! V predlaganih dokumentih se je predvideni konsolidirani javni finančni
               prihodki ih odhodki zmanjšujejo. Proračunski primanjkljaj za leto 2006 ostaja v
               primerjavi z letom 2005 na enakem nivoju in znaša 1,4% bruto domačega proizvoda, v
               letu 2007 pa se zniža na 1,2% bruto domačega proizvoda. Prav tako se znižuje delež
               odhodkov v bruto domačem proizvodu, in sicer z 26,6% v letu 2005 na 26,2% v letu 2006
               in na 26% v letu 2007. Postopno zmanjševanje javnofinančnega primanjkljaja ter
               vzdržna plačna in cenovna politika so ključni za izpolnitev pogojev za prevzem evra
               in s tem za zagotovitev stabilnega in predvidljivega makroekonomskega okolja za
               slovenska podjetja. V predlaganih proračunih se povečuje sredstva za spodbujanje
               konkurenčnosti gospodarstva in naložb ter za sofinanciranja raziskav, usmerjenih v
               gospodarski razvoj in inovativnost, skozi katere želimo v skladu z lizbonsko
               strategijo povečati obseg vlaganj v tehnološki razvoj in povečati razvojno spodbudne
               domače in tuje naložbe; sredstva za izobraževanje, za spodbujanje skladnega
               regionalnega razvoja, za prebivalstveno politiko - zlasti prek spodbujanja
               stanovanjske gradnje -, za naložbe v zdravstvo in okolje ter pravosodni sistem,
               povečujejo se odhodki za investicijsko vzdrževanje in gradnjo državnih cest na
               področju prometne infrastrukture. Še vedno se povečujejo tudi sredstva za projekte,
               povezane s prevzemanjem mednarodnih obveznosti v okviru Evropske unije, predvsem za
               schengensko mejo in za obveznosti, ki izhajajo iz članstva v Natu. Hkrati država
               ustvarja potrebne prihranke z varčevanjem pri lastnih izdatkih za blago in storitve
               ter zaposlovanja in plače, pa tudi z večjo preglednostjo in racionalnostjo na
               področju socialnih transferov.</p>
               <p>Za programe povečanja konkurenčnosti se integralna sredstva proračuna glede na oceno
               realizacije za leto 2005 povečujejo za 32,7%. V okviru tega se za 75,4% povečujejo
               sredstva za spodbujanje izvozne usmerjenosti slovenskih podjetij in za 67,5% se
               povečujejo sredstva za spodbujanje tujih investicij. V okviru programa <q>"Promocija
               Slovenije"</q>, razvoj turizma in gostinstva se najbolj povečujejo sredstva za trženje in
               razvoj turizma.</p>
               <p>Sredstva za razvoj znanosti in tehnologije v proračunu za 2006 in tudi 2007 so
               namenjena sofinanciranju tehnoloških in informacijskih investicij,
               razvojno-raziskovanih projektov posameznih podjetij, prijavljenih na razpise, podpori
               delovanja tehnoloških parkov, razvoju storitev ter opremljanju tehnoloških centrov,
               pospeševanju podjetniških inkubatorjev na univerzah ter podpori mednarodnim
               razvojno-raziskovalnim aktivnostim. Sredstva v okviru tega programa so ključnega
               pomena za doseganje ciljev lizbonske strategije in barcelonskega cilja 3% skupnih
               vlaganj v raziskave in razvoj, od česar naj bi 2/3 teh sredstev vložila podjetja.</p>
               <p>Sredstva za lokalno samoupravo se v predlogu proračuna za leto 2006 načrtujejo v
               višini 68 tisoč 902 milijona tolarjev, kar predstavlja povečanje za več kot 17% glede
               na oceno realizacije 2005. Pri službi vlade za lokalno samoupravo in regionalni
               razvoj se za delovanje na področju lokalne samouprave ter koordinacijo vladne in
               lokalne ravni za leto 2006 načrtujejo sredstva v višini preko 17 milijard tolarjev,
               kar predstavlja 67% povečanje glede na oceno realizacije 2005. Povečanje načrtovanih
               sredstev je predvsem predlagano zaradi predlagane spremembe zakona o financiranju
               občin, v skladu s katerim občinam pripadajo dodatna sredstva iz državnega proračuna
               za spodbujanje skladnega regionalnega razvoja. Največji delež načrtovanih sredstev je
               namenjenih financiranju regionalne infrastrukture, sofinanciranju izvedbenih del
               regionalnih razvojih projektov, prestrukturiranju zasavske regije in nekaterim drugim
               programom. Pri ministrstvu za finance se za sofinanciranje dejavnosti v občinah za
               leto 2006 načrtujejo sredstva v višini preko 51 milijard tolarjev, kar predstavlja
               skoraj 7% povečanje glede na oceno realizacije v letošnjem letu. Načrtovana sredstva
               so namenjena za pokrivanje izračunanih sredstev finančne izravnave občina v višini
               preko 67 milijard tolarjev, preostala razlika pa je namenjena pokrivanju izpada
               dohodnine pri tistih občinah, ki se samofinancirajo.</p>
               <p>Povečuje se obseg sredstev za potrebe urejanja in nadzora na področju prometa v
               višini preko milijarde tristo milijonov tolarjev, povečujejo se tudi sredstva v
               okviru programa železniški promet in infrastruktura za skoraj 6 milijard tolarjev,
               predvsem za izvajanje gospodarskih javnih služb na področju železniškega prometa. Na
               glavnem programu cestna infrastruktura se obseg sredstev zmanjšuje za preko 13
               milijard tolarjev, predvsem zaradi znižanja transferov DARS-u, in to delno na
               integralnih, delno pa na kohezijskih proračunskih postavkah. V predlogu proračuna
               2007 je predvideno povečanje skupnega obsega sredstev na tem področju za skoraj 9
               milijard oziroma za 9% glede na predlog proračuna za leto 2006. Nemoteno financiranje
               nacionalnega programa izgradnje avtocest se bo krilo iz drugih virov.</p>
               <p>Socialni transferi v letu 2006 ostajajo v večini v ustaljenih okvirjih. Dodatna
               sredstva so namenjena za spodbujanje zaposlovanja invalidov, zaradi česar se
               pričakuje večje število zaposlenih invalidov in posledično tudi njihovo večjo
               socialno vključenost. Povečujejo se sredstva za nujne investicije na področju
               institucionalnega varstva, ko gre za starejše in za osebe s posebnimi potrebami.</p>
               <p>Neposredna plačila v kmetijstvu se bodo iz leta 2005, ko so znašala 90% evropskega
               povprečja, dvignila na 95% tega povprečja v letu 2006. Višina sredstev za namen
               neposrednih plačil v kmetijstvu se v primerjavi z oceno realizacije v letu 2005 zviša
               za skoraj 37%. Poseben poudarek je dan v nadaljevanju podpor za povečevanje
               konkurenčnosti in strukturnim spremembam ter izvajanja ukrepov programa razvoja
               podeželja, ki predstavljajo temelj sonaravnega kmetovanje in gospodarno ter okolju
               prijazne rabe naravnih danosti, zagotavljanja obdelanosti kmetijskih zemljišč,
               ohranjanja kulturne krajine in zagotavljanja kakovostne in varne hrane. Proračun za
               leto 2007 predvideva in podpira tudi začetek izvajanja reforme politike razvoja
               podeželja.</p>
               <p>Proračun ministrstva za zdravje se povečuje tako v letu 2006 kot v letu 2007. V
               največji meri so dodatna sredstva prerazporejena na proračunske postavke, preko
               katerih se bo vplivalo na zmanjšanje čakalnih vrst. Delno povečanje sredstev beležijo
               projekti, ki se bodo sofinancirali iz evropskih sredstev ter financiranje programov v
               okviru Slovenija Transplant. Dodatna sredstva pri ministrstvu za javno upravo so
               namenjena postopnemu odpravljanju najemniških razmerij za objekte, v katerih se
               nahajajo državni organi, kar pomeni realizacijo finančnih obveznosti v približno
               enakem obsegu, vendar bistveno ugodnejšo premoženjsko strukturo države. Na drugi
               strani se skozi preverjanje in zniževanje obstoječih obveznosti z izvedbo javnih
               razpisov oziroma skupnih javnih naročil zagotavlja višja učinkovitost in
               racionalnejša poraba tako za informacijsko podporo državni upravi kot tudi v segmentu
               upravljanja z nepremičninami. Z iskanjem novih načinom izvajanja storitev, ki jih
               ministrstvo za javno upravo opravlja za druge državne organe, bodo realizirani
               dodatni prihranki in zagotovljena relativna visoka stopnja rasti tako v obsegu kot v
               kakovosti. Pomemben segment zajemajo sredstva, namenjena izgradnji objektov na naši
               južni meji, ker bo posebna pozornost namenjena črpanju razpoložljivih evropskih
               virov. Na postavkah ministrstva so zagotovljena tudi sredstva za odpravo plačnih
               nesorazmerij. V leto 2006 in 2007 bomo vlagali dodatna sredstva v izboljšanje
               materialnih pogojev dela v sistemih vzgoje, izobraževanja in usposabljanja, in sicer
               preko investicij v vrtce in osnovne šole - tukaj v sodelovanju z lokalnimi
               skupnostmi, kar bo posledično pomenilo več denarja tudi za občine - in investicij ter
               investicijskega vzdrževanja v srednješolski prostor. Sredstva za ta namen so v letu
               2006 povečana za 45% v primerjavi z oceno realizacije v letošnjem letu.</p>
               <p>Delež proračuna za kulturo v celotnem državnem proračunu ostaja v letih 2006 in 2007
               na približno enakem nivoju kot v letu 2005, to je okoli 2%. Ob predlogu proračuna za
               leto 2006 je več sredstev zagotovljenih za obnovo kulturnih spomenikov, za medije, za
               film, za knjigo in knjižničarstvo. Prednost pri financiranju se prenaša na podporo
               ustvarjalnosti.</p>
               <p>Okolje in prostor imata za leto 2006 načrtovana sredstva večja glede na letošnje
               leto za preko 5 milijard tolarjev. Večji del tega povečanja bo namenjen porabi
               sredstev kohezijskega sklada, in sicer za zaključke projektov čistilnih naprav in
               kolektorjev v večjem številu slovenskih občin. Z načrtovanimi integralnimi sredstvi,
               ki so za leto 2006 tudi sicer višja, bodo zagotovljena dodatna sredstva predvsem za
               prednostne naloge, torej izpolnjevanje obveznosti implementacije, evropske okoljske
               zakonodaje, predvsem na področju odpadnih voda in ravnanja z odpadki,
               vodno-gospodarsko javno službo, razširitev in dopolnitev dejavnosti na področju
               parkovne politike, sanacijo plazov srednjega in malega obsega, z uvedbo množičnega
               vrednotenja nepremičnim, zagotovljeno pa je tudi minimalno povečanje sredstev v
               sklopu izgradnje hidroelektrarn na spodnji Savi, pa tudi, ko gre za sklop oskrbe s
               pitno vodo za izvedbo prve faze vodooskrbe v Halozah in prenosnega vodovoda za občino
               Črno na Koroškem in Mežico.</p>
               <p>V predlogu proračuna so načrtovana sredstva za dokapitalizacijo Stanovanjskega
               sklada Republike Slovenije. Z njimi bo stanovanjski sklad zagotovil okoli 200
               dodatnih najemnih stanovanj. V primeru, da bodo skladu brezplačno dodeljena tudi
               ustrezna zemljišča, pa bo mogoče z omenjenimi sredstvi letno zagotoviti okoli 250
               dodatnih najemnih stanovanj. Z razpoložljivimi sredstvi se bo približevalo
               dolgoročnemu cilju, ki je naveden v strategiji razvoja Slovenije, in sicer da bi v
               obdobju 2007-2013 zgradili vsaj 2.000 dodatnih najemnih stanovanj.</p>
               <p>Za nadaljnje aktivno sodelovanje Slovenije v multilateralnem okolju, zlasti v EU,
               Organizaciji za varnost in sodelovanje v Evropi, Organizaciji združenih narodov in
               Natu se v proračunu povečujejo sredstva za projekte, povezane s prevzemanjem
               mednarodnih obveznosti v teh okvirih. Kar zadeva EU, mora proračun zagotoviti
               sredstva za uspešno pripravo na predsedovanje tej organizaciji, in sicer sredstva, ki
               so potrebna že v letu 2007. Ustrezna sredstva zahteva tudi priprava na vzpostavitev
               naše južne meje in vse ostalo - od informacijskega sistema do kadrovske podpore -,
               kar je povezano z vstopom Slovenije v schengenski režim. V letu 2006 bomo ustrezna
               sredstva namenili tudi pomoči državam kandidatkam pri njihovih pripravah na vstop v
               EU. Na tem mestu velja opozoriti, da se Slovenija z graduacijo pri Svetovni banki in
               članstvom v EU v lanskem letu tudi uradno pridružila gospodarsko najrazvitejšim
               državam v svetovnem merilu. S tem prehodom je prišla v krog držav, ki morajo skladno
               s sprejetimi zavezami v okviru OZN prevzeti tudi svoj delež odgovornosti za
               zmanjševanje razlik med razvitimi in nerazvitimi ter za skladnejši razvoj v svetu.
               Zagotavljanje mednarodne razvojne pomoči je obveza, ki jo je Slovenija prevzela tudi
               v okviru EU. Po širitvi so se namreč nove članice zavezale, da bodo postopoma
               povečevale odstotek svojega BDP, namenjenega za razvojno pomoč, na vsaj 0,17% do leta
               2010. V skladu s tem bo Slovenija, ki razvojni pomoči ta trenutek namenja okoli 0,1%
               BDP - se pravi, nekaj več kot polovica od tega, kar smo zavezani -, postopoma vodila
               politiko povečevanja sredstev za uradno razvojno pomoč. Do leta 2010 naj bi se v
               primerjavi z lanskim letom ta povečala za skoraj 5 milijard tolarjev.</p>
               <p>Spoštovani! Cilj javnofinančne politike vlade na srednji in dolgi rok je doseganje
               vzdržnega proračunskega primanjkljaja in zniževanje strukturnega primanjkljaja
               širšega sektorja države vse do leta 2010. Za naše javne finance je značilen velik
               delež zakonsko opredeljenih odhodkov, kar pomeni, da so na kratek rok izdatki zelo
               neprilagodljivi. Tudi zato so do določene spremembe nujne in upam, da jih bomo po
               razpravi ob predlaganem paketu strukturnih reform lahko dosegli ob čim večjem
               soglasju. Verjamem, da je izboljšanje konkurenčnosti našega gospodarstva in hitrejši
               tehnološki razvoj naš skupni cilj, saj je nesporno jasno, da edino gospodarski razvoj
               lahko zagotovi realne temelje za povečanje blaginje. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu predsedniku. Prosim ministra za finance dr. Andreja Bajuka za dodatno
               predstavitev proračunskega memoranduma in predloga proračuna Republike Slovenije za
               leti 2006 in 2007. Prosim.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospod predsednik, za besedo. Spoštovane poslanke in poslanci! V skladu
               z določbami zakona o javnih financah sta danes pred vami proračuna Republike
               Slovenije za leti 2006 in 2007. Prevzem evra kot skupne valute čez malo več kot leto
               dni določa stvarni okvir ekonomski politiki na vseh področjih, predvsem pa na
               področju javnih financ. Predloga proračunov za leti 2006 in 2007 sta bila
               pripravljena v tem smislu ter omogočata znotraj tega okvirja dodatne pomembne korake
               za uresničitev sprejete strategije razvoja Slovenije.</p>
               <p>V tem smislu se v predlogu proračuna, ki vam ga danes predstavljamo, v deležu bruto
               domačega produkta znižujejo tako prihodki kot odhodki. V letu 2006 bodo znašali
               prihodki 1756,4 milijarde ali 24,8% bruto domačega produkta, kar je za 0,4% bruto
               domačega produkta manj kot v letu 2005. V letu 2007 pa bodo prihodki znašali 1861,1
               milijarde ali 24,7% bruto domačega produkta, kar je še za 0,1% manj kot v letu 2006.
               Odhodki leta 2006 ne bodo presegli 1857,9 milijard ali 26,2% bruto domačega produkta,
               kar je 0,4% manj kot v letu 2005. V letu 2007 pa bodo odhodki znašali 1954,2
               milijardi ali 26% bruto domačega proizvoda. Proračunski primanjkljaj bo v letu 2006
               ostal na skoraj enaki ravni kot v letu 2005, in sicer 1,4% bruto domačega produkta, v
               letu 2007 pa se bo znižal na 1,2%. Predvideni prihodki tako za leto 2006 kot 2007 so
               izračunani upoštevajoč učinke sprememb in dopolnitev davčne zakonodaje, za katerega
               se je obvezala ta vlada v začetku leta 2005. Gre namreč za spremembe in dopolnitve
               zakona o dohodnini, zakona o davku na dobiček pravnih oseb, zakona o davčnem postopku
               ter zakona o davku na dodano vrednost, ki jih bo vlada v prihodnjih dneh predložila
               temu državnemu zboru in bodo prispevali k razbremenitvi gospodarstva, spodbujanju
               podjetništva, vlaganju v raziskave in razvoj ter povečanju konkurenčnosti.</p>
               <p>Poleg teh sprememb pa je v skladu s ciljem povečanja konkurenčnosti gospodarstva in
               spodbujanja podjetništva najpomembnejši ukrep na področju javnofinančne politike
               postopna ukinitev davka na izplačane plače. Preko zniževanja stroškov dela tako v
               zasebnem kot tudi v javnem sektorju bomo pozitivno vplivali na gospodarsko rast,
               predvsem pa je pomembno, da bomo z ukinitvijo davka prispevali k povečani
               konkurenčnosti slovenskega gospodarstva, ki je eden od ključnih ciljev strategije
               razvoja Slovenije in kot tak prioriteta te vlade. V predlogu proračuna je upoštevana
               postopna ukinitev davka na izplačane plače, in sicer 20% v letu 2006 ter dodatnih 20%
               v letu 2007. Načrtovano je tudi dodatno 30% znižanje v letu 2008 in dokončna ukinitev
               omenjenega davka v letu 2009. S postopno ukinitvijo davka na izplačane plače bomo
               znižali javnofinančne prihodke, deloma pa tudi odhodke. Tako je neto učinek na
               bilance javnega financiranja v letu 2006 minus 18 milijard in 39,3 milijarde v letu
               2007 ter 73,8 milijard v letu 2008 in 113,3 v letu 2009. Izpad davka na izplačane
               plače bomo v letu 2006 morali nadomestiti, in sicer z nižjimi odhodki na podlagi
               izvajanja restriktivne kadrovske politike ter uveljavljanja številnih varčevalnih
               ukrepov, ki nam bodo omogočili znatno znižanje sredstev za materialne stroške. Izpad
               prihodkov v letu 2007, in sicer v višini 39,3 milijarde, pa nameravamo prav tako
               nadomestiti z nižjimi odhodki, skupaj z morebitnimi dodatnimi sredstvi. Ena izmed
               možnosti je zvišanje stopnje DDV-ja v letu 2007. Pri pripravi predloga proračuna za
               leto 2007 je bila tako vključena predpostavka o povečanju davčne stopnje DDV z 20 na
               21 oziroma znižanje stopnje z 8,5 na 9%.</p>
               <p>Vlada bo proučila in primerjala izračune finančnih učinkov tudi za druge
               alternativne oziroma možne ukrepe, tako na strani odhodkov, dodatne varčevalne
               ukrepe, kot na strani prihodkov. Preden se bo o tem dejansko dokončno ukrepalo, je
               potrebno vključiti v finančne učinke od leta 2007 dalje vse dodatne strukturne
               spremembe, ki so trenutno predmet javne razprave. Končna odločitev bo tako verjetno
               kombinacija več ukrepov, tako na strani odhodkov kot prihodkov. Ob predlogu sprememb
               proračuna za leto 2007 in pripravi proračuna za leto 2008 bodo ti finančni učinki že
               znani, tako da bo mogoče z gotovostjo sprejeti z makroekonomskega vidika najugodnejšo
               možnost, jo upoštevati v predlogu sprememb proračuna za leto 2007 in hkrati z njim
               vložiti potrebne zakonske spremembe v obravnavo v ta državni zbor.</p>
               <p>Največja neznanka pri pripravi predloga proračuna za leto 2007 pa so tako imenovana
               evropska sredstva. Dejansko gre za slovenska sredstva, ki se prilivajo v naš proračun
               prek proračuna EU in so prav tako kot naši prispevki v Bruselj sestavni del našega
               proračuna. Ocene prihodkov iz proračuna EU in vplačil v evropski proračun v obdobju
               naslednje finančne perspektive so v tem trenutku neznani.</p>
               <p>V predlogu proračuna za leto 2007 ter projekcijah do leta 2010, ki so danes pred
               vami, pa smo upoštevali finančne posledice zadnjega znanega predloga, in to je do
               sedaj nesprejeti kompromisni predlog luksemburškega predsedstva za naslednjo finančno
               perspektivo iz konca junija leta 2005. Na žalost do danes ni nobene nove informacije
               oziroma predlagane kompromisne rešitve, zato moram še enkrat poudariti, da je lahko
               že danes jasno, in sicer vsem, da bo proračun za leto 2007 potrebno aktualizirati, ko
               bodo enkrat znani ključni parametri nove finančne perspektive EU.</p>
               <p>Kar se tiče odhodkov pa programska struktura proračuna pokaže, da so prioritete te
               vlade predvsem na sledečih področjih: tehnološki razvoj in program v podporo
               znanosti, kjer želimo v skladu z lizbonsko strategijo povečati obseg vlaganj v
               raziskave in tehnološki razvoj. Sredstva na tem področju se v letu 2006 povečujejo
               kar za 21% v primerjavi z letom 2005. Poleg tega povečanja neposrednih proračunskih
               sredstev v ta namen pa moram tu poudariti, da v predlogu sprememb in dopolnil zakona
               o dobičku pravnih oseb vlada načrtuje novo posebno olajšavo za zasebna vlaganja za
               raziskave in razvoj. Pričakujemo, da bomo s tem dosegli preboj na tem področju in
               znatno pripomogli k tesnejšim povezavam med gospodarstvom in raziskovalnimi
               ustanovami, s katerimi Slovenija danes že razpolaga, tako v javnem kot zasebnem
               sektorju. Naj omenim tudi, da na tem področju v svojem predlogu sprememb in
               dopolnitev zakona o davku na dobiček pravnih oseb vlada načrtuje ohraniti sedaj
               veljavne olajšave za investicijska vlaganja. Spodbujanje konkurenčnosti slovenske
               industrije, ker želimo povečati konkurenčnost naše industrije in povečati prilive
               razvojnospodbudnih domačih in tujih naložb. Sredstva na tem programu se v letu 2006
               povečujejo za 24,5%.</p>
               <p>Vlaganje v prometno infrastrukturo, in sicer na področju vzdrževanja in gradnjo
               državnih cest. Na področju, ki je do sedaj bilo deležno daleč premalo pozornosti, se
               proračunska sredstva povečujejo kar za 63,2%, in sicer s 16,6 milijard v letu 2005 na
               23,8 milijard v letu 2006 ter na 28,7 milijard v letu 2007. Vlada ocenjuje, da čeprav
               posredno bodo ta sredstva močno prispevala k cilju sladnega regionalnega razvoja.
               Druga pomembna stvar je nov način financiranja Družbe za avtoceste Republike
               Slovenije. Kot vam je znano, na podlagi pravnoinstitucionalnega okvira je DARS
               gospodarska družba, ki deluje v skladu z zakonom o gospodarskih družbah. Kot taka
               družba ni del javnih financ, to je bilo pregledano s strani evropske komisije preko
               svojih predstavnikov v Eurostatu, to je specifična agencija, ki te stvari prej
               preučuje, in prav tako tudi mednarodnega denarnega sklada. Tako eni kot drugi so
               sprejeli takšen pristop in spoštujejo to dejstvo, da se DARS lahko financira s
               svojimi lastnimi prihodki in da ni del javnofinančnega sistema. Zato so sredstva, ki
               se v letu 2005 predvidena iz proračuna, transferji Darsu, v 19,1 milijard, se znižajo
               samo na 5,9 v letu 2006 in 10,1 milijard v letu 2007. Naj k temu še poudarim sledeče,
               da je nujna zaveza slovenske države ta, da bo zagotovila dolgoročno verodostojnost
               takšnega pravnoinstitucionalnega okvira in da bo zagotovila, da bodo dejansko
               sredstva cestnin zagotavljala dolgoročno stabilnost te družbe.</p>
               <p>Zdravstveno varstvo je tudi eno zelo pomembno področje, za katerega bi rad poudaril,
               da se za zagotavljanje optimalnih pogojev za zdravje sredstva leta 2006 povečujejo
               kar za 32,8%. Gre za nujne investicije, ki jih potrebujemo za modernizacijo določenih
               strateških segmentov našega zdravstvenega sistema. Rad bi tudi poudaril, da postopna
               ukinitev davka na izplačane plače v delu, ki predstavlja zmanjšanje odhodkov pri
               Zavodu za zdravstveno zavarovanje Slovenije že v letu 2006 prinese 1,8 milijard manj
               stroškov, ki jih bodo lahko uporabili kot dodatna sredstva za financiranje novega
               programa zmanjševanja čakalnih vrst.</p>
               <p>Področje varovanja okolja, zmanjševanje onesnaženost, kjer se sredstva povečujejo
               kar za 36,8% s 7,7 milijard predvidene realizacije v letu 2005 na 10,5 milijard v
               letu 2006.</p>
               <p>Na področju programa reforme kmetijstva in živilstva kot posledica skupne kmetijske
               politike Evropske unije ter v preteklosti izpogajanih kriterijev se predvideva dvig
               neposrednih plačil s sedaj veljavnega 90% povprečja EU v letu 2005 na 95% povprečja
               Evropske unije v letu 2006.</p>
               <p>Neposredna sredstva za skladen regionalni razvoj, kjer želimo doseči hitrejši razvoj
               vseh regij in zmanjšati zaostanek najmanj razvitih, se samo pri službi vlade za
               lokalno samoupravo in regionalni razvoj povečuje za 67,9% iz realiziranih 67 milijard
               v letu 2004 ter 10,1 milijarde, namenjenih v letu 2005, na 17 milijard v letu 2006 in
               25 v letu 2007. Vsekakor je še posebej treba omeniti financiranje lokalne samouprave,
               tako skozi finančno izravnavo kot tudi prek sredstev za investicije, ki so namenjene
               občinam. To je področje, ki je predmet posebne pozornosti te vlade, kot se je že
               izkazalo v sprejetem predlogu rebalansa proračuna za leto 2005, v katerem smo
               glavarino povečali za 10% glede na leto 2004. Glavarina se bo v letu 2006 kot tudi v
               letu 2007 dodatno povišala za 4,5% letno in bo tako v letu 2006 znašala 103.638
               tolarjev, v letu 2007 pa 108.302 tolarja. Glede na pričakovano stopnjo inflacije je
               to znatno in tudi realno povišanje sredstev za finančno izravnavo občinam. Po drugi
               strani in še vedno na nivoju lokalne samouprave pa se sredstva, predvidena za
               investicijske transfere občinam, povečujejo že v letu 2006. In sicer, z 20,9
               milijarde v letu 2005 na 27 milijard v letu 2006. Naj glede tega omenim le, da te
               številke jasno izkazujejo prioriteto te vlade, posebno če primerjamo te podatke z
               dejansko realiziranimi investicijskimi transferi v letu 2004, ki so dosegali le 13,6
               milijarde. Glede na priprave investicijskih projektov na lokalni ravni, ki utegnejo
               črpati evropska sredstva, se v letu 2007 investicijski transferi občinam predvidevajo
               na ravni 57,9 milijarde.</p>
               <p>Posebno pozornost pa moramo posvetiti predvidenim proračunskim sredstvom za
               uresničevanje ustavnega načela socialne države. Vlada se je zavzela za to, da so v
               proračunu za leto 2006 in prav tako za leto 2007 zagotovljena potrebna sredstva za ta
               namen. Dejansko, ko primerjamo rebalans proračuna za leto 2005 z realizacijo
               proračuna za leto 2004, ugotavljamo, da so se sredstva za ta namen znatno povečala.
               Analiza stanja izvrševanja proračuna za leto 2005 pa kaže, da bo s prerazporeditvami
               treba povečati sredstva za ministrstvo za delo, družino in socialne zadeve, in sicer
               za 3,7 milijarde dodatnih sredstev, predvsem na področju socialnih transferov
               posameznikom, saj je gibanje števila upravičencev drugačno, kot so bile predpostavke
               ob pripravi rebalansa proračuna za leto 2005. Prav zato se je vlada odločila, da je
               nujno uvesti določene spremembe na področju transferov posameznikom, in sicer prek
               bolj učinkovitega spodbujanja k zaposlovanju prejemnike denarnih socialnih pomoči in
               nadomestil za brezposelnost, z dodatnimi ukrepi politike zaposlovanja, dograditve
               informacijskih sistemov, ki bodo omogočili večjo povezanost, preglednost in nadzor
               nad sistemi socialnih transferov. Spremembe valorizacije transferov posameznikom, ki
               se financirajo iz državnega ali občinskih proračunov ter iz blagajne Zavoda za
               zdravstveno zavarovanje Slovenije, tako da valorizacija ne bo presegala predvidene
               letne stopnje inflacije za tekoče leto. Enak pristop bi veljal tudi za vse tiste
               kategorije transferov posameznikom, ki se financirajo iz blagajne obveznega
               pokojninskega in invalidskega zavarovanja, to je tisti del pokojnin in drugih
               dajatev, ki predstavljajo obveznosti Republike Slovenije zaradi priznavanja pravic
               pod posebnimi pogoji in nimajo podlage v samem delovnem razmerju - varstveni dodatki
               in tudi nadomestila. Na podlagi teh ukrepov pa predlog proračuna za leto 2006
               predvideva 271,4 milijarde za ministrstvo za delo, družino in socialo. To se pravi
               900 tisoč manj, kot se pričakuje v realizaciji od 2005. Kar pa še vedno predstavlja,
               predlagan proračun za leto 2006, še vedno predstavlja realno rast nad realizacijo v
               letu 2004. Torej na področju transferov posameznikom, ki se izplačuje iz
               javnofinančnih virov, predlagamo samo spremembo, ki bi vsem imetnikom pravic
               poenotila sistem valorizacije oziroma letnega usklajevanja. Neenotno usklajevanje
               posameznih vrst transferov posameznikom, za katere ni strokovno utemeljenih razlogov,
               vodi v neenakopraven socialni položaj upravičencev do posameznih vrst transferov. Ne
               nazadnje pa neenotno in netransparentno usklajevanje transferov otežuje planiranje
               javnofinančnih sredstev. Vsekakor pa se s tem predlogom obdrži realna vrednost vseh
               obstoječih pravic. Po drugi strani pa predlog proračuna za leto 2006 in 2007
               vključuje vsa sredstva, ki so potrebna za usklajevanje pokojnin v okviru novele
               zakona, ki ga je ta državni zbor pred kratkim sprejel.</p>
               <p>Za reševanje stanovanjske problematike so v proračunu za leti 2006 in 2007
               zagotovljena sredstva za dokapitalizacijo stanovanjskega sklada v višini od 3
               milijard tolarjev vsako leto, kar bo omogočilo gradnjo dodatnih novih neprofitnih
               stanovanj. Zaradi obveze, ki smo jo sprejeli z vstopom Slovenije v Nato, se mora
               delež izdatkov za obrambo do leta 2008 povišati na 2% bruto domačega proizvoda. V
               letu 2006 znašajo izdatki za obrambo, predvideni izdatki, 1,73% bruto domačega
               proizvoda. Prav tako je potrebno posebej omeniti sredstva, potrebna za predsedovanje
               Evropski uniji v prvi polovici leta 2008. V letu 2006 za ta namen namenjeno 1,2
               milijarde tolarjev - največji del, praktično 2/3 odpade na gradnjo nove kongresne
               dvorane na Brdu pri Kranju. V letu 2007 pa je za ta namen namenjeno 5,2 milijardi
               tolarjev.</p>
               <p>Vlada je v predlogu proračuna za leto 2006 in 2007 že upoštevala določene ukrepe, ki
               pozitivno vplivajo na nižje odhodke državnega proračuna, in sicer znižanje stroškov
               dela v javnem sektorju, saj za to obdobje do leta 2008 ne bo povečevala števila
               zaposlenih, razen za potrebe predsedovanja EU, kar pa so zaposlitve za določen čas.
               Poleg tega bodo stroški nižji tudi zaradi postopne ukinitve davke na izplačane plače.
               Sredstva za delovanje državnih organov, materialni stroški, se realno znižujejo, kar
               kaže na varčevalno naravnanost proračuna. Aktiven pristop k pripravi rezultatom
               usmerjenega proračuna, v katerem so proračunski uporabniki opredelili cilje in
               kazalnike učinkovitosti in uspešnosti proračunske porabe. Prvič sta pred nami
               proračuna, kjer so se proračunski uporabniki jasno zavezali delovanju za doseganje
               svojih ciljev, sicer ne vsi, ampak velika večina, in ki so jih tudi navedli in
               ovrednotili. Nepogrešljiva je primerjava finančnega dela proračuna z načrtovanimi
               cilji, za kar v proračunih sedaj obstaja bolj kakovostna podlaga. Na tej kakovostni
               osnovi bodo obrazloženi tudi zaključni računi proračunskih uporabnikov, s čimer bo
               poročanje proračunskih uporabnikov enostavno boljše.</p>
               <p>Za potrebe pokrivanja proračunskega primanjkljaja v bilanci prihodkov in odhodkov
               primanjkljaja v računu finančnih terjatev in naložb se bo Republika Slovenija v letu
               2006 neto zadolžila za 100,2 milijardi tolarjev, v letu 2007 pa za 93,5 milijard
               tolarjev. Zakon o javnih financah predvideva, da vlada Republike Slovenije predloži
               državnemu zboru hkrati s predlogom proračuna tudi predlog programa prodaje državnega
               finančnega in stvarnega premoženja. Državno stvarno premoženje so po zakonu o javnih
               financah premičnine in nepremičnine v lasti države, državno finančno premoženje pa
               denarna sredstva, terjatve, dolžniški vrednostni papirji in delnice ter deleži na
               kapitalu pravnih oseb in druge naložbe v pravne osebe, tako imenovane kapitalske
               naložbe. V odlok o programu prodaje državnega finančnega stvarnega premoženja za leti
               2006 in 2007 so uvrščeni predlogi, za katere pravni državni organi ocenjujejo, da so
               izvedljivi v omenjenem proračunskem obdobju. Prodaja finančnega premoženja v lasti
               države v letih 2006 in 2007 se s tem predlogom načrtuje v knjigovodski vrednosti 187
               milijard tolarjev. Po drugi strani pa prodaja stvarnega premoženja v lasti države se
               s tem predlogom načrtuje v okvirni ocenjeni vrednosti 3,7 milijard tolarjev v letu
               2006 in v okvirni ocenjeni vrednosti 407 milijonov v letu 2007. Prodaje bodo potekale
               v skladu z metodami, ki jih predpisujeta uredba o prodaji in drugih oblikah
               razpolaganja s finančnim premoženjem držav in občin in uredba o pridobivanju,
               razpolaganju in upravljanju s stvarnim premoženjem države in občin. Po zakonu o
               javnih financah se v odlok o prodaji navede le seznam kapitalskih naložb in odstotni
               delež, ki se ga predlaga za prodajo. Za vsako posamezno vrsto kapitalske naložbe bo
               pred končno odločitvijo o prodaji izdelan posamezen program prodaje te kapitalske
               naložbe. V posameznem programu prodaje kapitalske naložbe, o sprejemu katerega bo
               odločala vlada, bodo na podlagi ustreznih strokovnih podlag opredeljeni konkretni
               cilji prodaje te kapitalske naložbe, konkretne metode, ki bodo uporabljene pri
               prodaji ter postopki in roki za izvedbo teh metod. V okviru priprave posameznega
               programa prodaje kapitalske naložbe bodo opredeljena tudi vsa potrebna pripravljalna
               dejanja ob skrbnem finančnem, organizacijskem in pravnem pregledu ter ocenitvi
               premoženja in tako dalje. Pri posameznih vrstah kapitalskih naložb zaradi širših
               makroekonomskih interesov države, povezanih z gospodarskih razvojem, maksimizacija
               proračunskih prejemkov ne more biti edini ključni cilj prodaje. Pri prodaji teh vrst
               kapitalskih naložb je treba namreč hkrati zagotoviti doseganje makroekonomskih
               ciljev, in sicer zlasti doseganje trajne in stabilne rasti gospodarstva, izboljšanje
               kakovosti in kapacitete javnih storitev ter zagotovitev uspešnejšega in konkurenčnega
               gospodarskega.</p>
               <p>Spoštovane poslanke in poslanci! Na koncu bi rad še enkrat poudaril negotovost, s
               katero se soočamo za leto 2007 zaradi nove finančne perspektive, ki še ni znana, in
               zaradi česar bo vsekakor potrebno pripraviti spremembe proračuna za leto 2007.</p>
               <p>Ukinitev davka na izplačane plače je velik korak, ki bo pripomogel k večji
               konkurenčnosti našega gospodarstva. Čeprav glede tega že dolgo časa obstaja široko
               soglasje tako v širši kot v strokovni javnosti, do danes tega koraka država še ni
               izvedla.</p>
               <p>Prav tako pa bi rad še enkrat poudaril, da so že omenjeni varčevalni ukrepi zadostna
               podlaga za izvedbo prvega koraka postopne ukinitve tega davka. Vlada bo v prihodnjem
               letu ugotovila, kakšen ukrep oziroma kombinacija ukrepov je z makroekonomskega vidika
               najprimernejša za nadaljnji korak v letu 2007.</p>
               <p>Proračun za leto 2006 je dober proračun, ki odraža prioritete, kot smo si jih zadali
               tako na področju prevzema evra kot za uresničitev strategije za razvoj Slovenije. Za
               leto 2007 pa lahko rečem, da je v okviru do sedaj znanih dejstev, ki smo jih lahko
               upoštevali, prav tako dober proračun, ki pa ga bo zaradi neznanih dejstev potrebno v
               primernem času aktualizirati, to se pravi spreminjati. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. S tem predstavitev proračunskega memoranduma in predlogov
               državnih proračunov za leto 2006 in 2007 končana.</p>
               <p>Spoštovani državni zbor obveščam, da z današnjim dnem prične teči rok za vlaganje
               amandmajev k predlogu državnega proračuna. Poslanci, poslanske skupine in
               zainteresirana delovna telesa lahko amandmaje vlagajo do vključno četrtka 20. oktobra
               2005. S tem zaključujem to točko dnevnega reda in 12. izredno sejo državnega zbora
               Republike Slovenije.</p>
               <stage type="time">(Seja je bila končana 10. oktobra 2005 ob 16.05 uri.)</stage>
            </sp>
         </div>
      </body>
   </text>
</TEI>