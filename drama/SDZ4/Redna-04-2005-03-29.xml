<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-04-2005-03-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|D66A51A2F418F469C1256FDB00317E81</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=D66A51A2F418F469C1256FDB00317E81</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-04-2005-03-29.DZ" n="04">
               <name>Redna</name>
               <date when="2005-03-29"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-04-2005-03-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 4. seje</stage>
            <stage type="date">(29. marec 2005)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 14.02 uri. </stage>


            <sp xml:id="SDZ4-Redna-04-2005-03-29.sp1">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, kolegi, gospe in gospodje! Prosim, da se
               umirite in zasedete svoja mesta. Pričenjam nadaljevanje 4. seje državnega zbora
               Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednji
               poslanci: Franc Kangler od 17.00 ure dalje, Bojan Kontič, dr. Marko Pavliha, Milan
               Petek in Rudi Veršnik.</p>
               <p>Prehajamo na <title>4. TOČKO DNEVNEGA REDA - OBRAVNAVO PREDLOGA DEKLARACIJE O
                  USMERITVAH ZA DELOVANJE REPUBLIKE SLOVENIJE V INSTITUCIJAH EVROPSKE UNIJE V LETU
                  2005.</title>
               </p>
               <p>Gospod Rop, želite proceduralni predlog? Izvolite.</p>
            </sp>
            <sp xml:id="SDZ4-Redna-04-2005-03-29.sp2">

               <speaker>MAG. ANTON ROP:</speaker>

               <p>Spoštovani gospod predsednik državnega zbora, poslanke in poslanci, cenjena vlada!
               Danes se obravnava zelo pomembna točka za Slovenijo in za njeno uveljavljanje v
               Evropski uniji, zato bi v poslanskem klubu LDS zelo želeli aktivno in konstruktivno
               sodelovati pri tej točki. Žal nam to ni omogočeno. Kot veste, je na prejšnji seji
               oziroma eni od prejšnjih točk zasedanja državnega zbora prišlo do neprimernega,
               nekulturnega in nedemokratičnega ravnanja poslanca in podpredsednika državnega zbora,
               gospoda Pečeta. Gospod predsednik, ob tem sem vas poklical in vas pozval, da ustrezno
               ravnate, da zaščitite integriteto poslank in poslancev, še zlasti naše poslanke,
               gospe Majde Širca. Tega niste storili, obratno, izjavili ste, da to, kar se je
               zgodilo, ni nič posebnega. Mi pa menimo, da je to škandal in da je to nedopustno
               ravnanje za Slovenijo in znižuje demokratične standarde v slovenski politiki in
               slovenskem parlamentu. Kot veste, se poslanec Peče ni opravičil poslanki, in glede na
               to, da se poslanec ni opravičil, glede na to, da tudi vi s svojimi ravnanji niste
               kazali nobenega upanja, da bi se takšno obnašanje, takšen odnos spremenil,
               izkoriščamo drugi odstavek 65. člena poslovnika državnega zbora in napovedujemo
               obstrukcijo ob tej točki. Hvala.</p>
            </sp>
            <sp xml:id="SDZ4-Redna-04-2005-03-29.sp3">

               <speaker>PREDSEDNIK FRANCE CUKJATI:</speaker>

               <p>Če dovolite, bi pojasnil svoje stališče. Tudi podpredsednik, kadar vodi sejo, jo vodi
               popolnoma suvereno, z vsemi pravicami in dolžnostmi, ki pritičejo vodenju državnega
               zbora. In takrat kot poslanec zagotovo ne morem prekinjati dela in tudi ne morem
               odreagirati, kajti podpredsednikov ne postavlja predsednik državnega zbora, ampak jih
               imenuje in razrešuje državni zbor. Zaradi tega mi je žal, da poslanska skupina
               Liberalne demokracije zapušča to točko dnevnega reda; vsekakor pa je to njihova
               pravica, ki jo lahko izkoristijo, v skladu s poslovnikom.</p>
               <p>Gospod Barovič, imate proceduralni predlog? Izvolite.</p>
            </sp>
            <sp xml:id="SDZ4-Redna-04-2005-03-29.sp4">

               <speaker>BOGDAN BAROVIČ:</speaker>

               <p>Hvala lepa, gospod predsednik. Poglejte, jaz razumem vse dileme, ki so bile vsaj v
               petih letih, kolikor sem bil jaz član tega državnega zbora, ko smo doživeli
               obstrukcije na obstrukcije in obstrukcije na obstrukcije. Ne razumem pa, da je
               današnja vsebina popolnoma ločena od vsega tega, kar se je dogajalo v času tega
               državnega zasedanja, te seje državnega zbora. Vsebina, še enkrat pravim, je popolnoma
               ločena. Gre za, spoštovani gospe in gospodje, deklaracijo, ki pomeni...</p>
            </sp>
            <sp xml:id="SDZ4-Redna-04-2005-03-29.sp5">

               <speaker>PREDSEDNIK FRANCE CUKJATI:</speaker>

               <p>Gospod Barovič, prosim proceduralni predlog...</p>
            </sp>
            <sp xml:id="SDZ4-Redna-04-2005-03-29.sp6">

               <speaker>BOGDAN BAROVIČ:</speaker>

               <p>... slovesna razglasitev načel in pravic. In slovesna razglasitev načel in pravic
               nima nobene zveze z vodenjem vas, enega, drugega ali tretjega podpredsednika, zato
               predlagam kolegom in kolegicam Liberalne demokracije Slovenije, da takšno obstrukcijo
               uporabijo takrat, ko bo primerna, ne pa danes.</p>
            </sp>
            <sp xml:id="SDZ4-Redna-04-2005-03-29.sp7">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč ima tudi proceduralni predlog. Prosim.</p>
            </sp>
            <sp xml:id="SDZ4-Redna-04-2005-03-29.sp8">

               <speaker>MIRAN POTRČ:</speaker>

               <p>Hvala lepa. Gospod predsednik. V poslanski skupini Združene liste socialnih
               demokratov smo bili mnenja, da bo mogoče to vprašanje urejati v skladu s poslovnikom
               preko razprave na seji kolegija. Vendar vas glede na današnjo izjavo obveščamo, da je
               po našem prepričanju vaša izjava v zvezi z vašo odgovornostjo v nasprotju s
               poslovnikom in pomeni sprenevedanje odgovornosti, ki jo ima predsednik državnega
               zbora do dela državnega zbora. V 20. členu namreč piše, podpredsedniki pomagajo
               predsedniku državnega zbora pri njegovem delu, se pravi pri delu predsednika, in
               opravljajo v dogovoru z njim posamezne naloge iz njegovega področja delovanja.
               Skratka predsednik je odgovoren za funkcioniranje dela državnega zbora in tudi za to
               ali nespodobno, v nasprotju s poslovnikom, žaljivo do parlamentarne prakse,
               podpredsedniki opravljajo svojo funkcijo. Mi smo vas na to želeli opozoriti pisno,
               vendar dovolite, da sporočimo, da se ta moment umikamo s seje in da bomo po 15-ih
               minutah sporočili naše nadaljnje sodelovanje. Hvala lepa.</p>
            </sp>
            <sp xml:id="SDZ4-Redna-04-2005-03-29.sp9">

               <speaker>PREDSEDNIK FRANCE CUKJATI:</speaker>

               <p>Hvala. Še en proceduralni predlog. Gospod Peče prosim.</p>
            </sp>
            <sp xml:id="SDZ4-Redna-04-2005-03-29.sp10">

               <speaker>SAŠO PEČE:</speaker>

               <p>Spoštovani navzoči. Glede na to, da se je uvod zakompliciral zaradi mene, bi le
               prosil, če lahko dam tudi jaz pojasnilo.</p>
               <p>Hočem povedati, da moj nastop ni proceduralne narave, ampak je kot pojasnilo. In
               verjamem, da je v interesu naše edine države, to je Republike Slovenije...</p>
            </sp>
            <sp xml:id="SDZ4-Redna-04-2005-03-29.sp11">

               <speaker>PREDSEDNIK FRANCE CUKJATI:</speaker>

               <p>... gospod Peče, ni razprave, ni pojasnil, je samo proceduralni predlog možen oziroma
               obrazložitev nadaljnjega ukrepanja. Jaz bi prosil, da to spoštujete v skladu s
               poslovnikom.</p>
            </sp>
            <sp xml:id="SDZ4-Redna-04-2005-03-29.sp12">

               <speaker>SAŠO PEČE:</speaker>

               <p>Gospod predsednik, vedno sem spoštoval vaše razlaganje poslovnika in tudi tokrat ga
               bom, zato bi rad podal moje nadaljnje videnje v skladu z vašim drugim navodilom, če
               je to seveda izvedljivo.</p>
            </sp>
            <sp xml:id="SDZ4-Redna-04-2005-03-29.sp13">

               <speaker>PREDSEDNIK FRANCE CUKJATI:</speaker>

               <p>Ne, hvala, se ne da obrazlagati in tudi razprave ni.</p>
               <p>Nadaljujemo torej s <title>4. točko dnevnega reda.</title> Predlog deklaracije je v
               obravnavo zboru predložila Vlada Republike Slovenije. Besedo dajem predsedniku vlade
               gospodu Janezu Janši za dopolnilno obrazložitev teksta. Izvolite gospod predsednik
               imate besedo.</p>
            </sp>
            <sp xml:id="SDZ4-Redna-04-2005-03-29.sp14">

               <speaker>JANEZ JANŠA:</speaker>

               <p>Spoštovani gospod predsednik. Kolegice in kolegi. Hvala za besedo. Na dnevnem redu
               je pomembna točka. Slovenija bo kmalu dopolnila prvo leto članstva v Evropski zvezi,
               Evropski uniji. Z vstopom v EU, ki je pomenilo izpolnitev ene dolgoletnih prednostnih
               nalog države, se je težišče aktivnosti od prizadevanj za izpolnjevanje kriterijev za
               vključitev preneslo na našo željo, na našo težnjo, na naše ravnanje po čim bolj
               učinkovitem delovanju v razmerah, ko je Slovenija članica zveze. Uveljavljanje
               Slovenije v EU je že bilo in je tudi v prihodnje odvisno predvsem od naše aktivnosti,
               sposobnosti, iniciativnosti in tudi izdnajdljivosti. Povedali smo naprej, da se bomo
               v uniji uveljavili, če bomo delovali kot verodostojen povezovalni partner ter bomo
               kot takšni v skupnosti tudi prepoznavni. Naš dejanski vpliv v okviru EU je lahko
               bistveno večji od dejanske velikosti Slovenije, našega bruto domačega proizvoda ali
               formalnega političnega vpliva. Izkušnje kažejo, da se manjše države znotraj te
               skupnosti, ki je že zelo velika, odražajo bolj prožno in da se tudi laže prilagajajo
               novim razmeram. Slovenija bo poskušala v teh razmerah povečati svoj vpliv pri
               reševanju vprašanj tudi prek strateških povezovanj, ki bodo odvisna od vsakokratnih
               konkretnih interesov. Način delovanja v skupnosti zahteva usklajevanje stališč, kar
               je priložnost manjših držav, da s kvaliteto svojih predlogov in skupnega nastopa
               vplivajo na odločitve. Po skoraj letu dni polnopravnega sodelovanja v okviru EU smo
               prve teste članstva relativno dobro prestali. Slovenija se je učinkovito vključila v
               delovanje institucij ter sooblikovanje politik EU. Na nacionalni ravni je zaokrožen
               sistem koordinacije med ministrstvi in vladnimi službami, kar omogoča državi
               pravočasno in usklajeno pripravo stališč do aktov, ki so obravnavani v institucijah
               EU. Zakonsko je država uredila tudi sodelovanje med vlado in parlamentom na področju
               evropskih zadev.</p>
               <p>V prvih mesecih članstva je Slovenija nadaljevala s prilagajanjem slovenskega
               pravnega reda evropski zakonodaji, se pripravila na vstop v evropsko monetarno unijo
               in vzpostavitev zunanje meje. Pomemben del aktivnosti so predstavljala tudi pogajanja
               novi finančni perspektivi, ukrepi za doseganje ciljev Lizbonske strategije,
               prizadevanja za učinkovito črpanje sredstev EU ter tudi podpora nadaljnjemu
               širitvenemu procesu skupnosti. V letu 2005 Slovenija nadaljuje z delom na večini
               prioritet od prej, hkrati pa se tem prioritetam pridružujejo tudi nekatere nove. Pred
               vstopom v skupnost je Slovenija zgoraj naštete ključne naloge na področju evropskih
               zadev opredelila v dokumentu z naslovom Deklaracija o stališčih za začetek delovanja
               Republike Slovenije v institucijah EU. Podobno tudi letošnji dokument oziroma
               dopolnjeni predlog deklaracije o usmeritvah za delovanje Republike Slovenije v
               institucijah EU v letu 2005 izpostavlja naše prioritete v tem časovnem okviru.
               Dejstvo je, da ta dokument obravnavamo ob koncu prvega tromesečja, kar je deloma
               posledica naših volitev v lanskem letu, v veliki meri pa tudi zamud, ki so nastale
               znotraj same EU, se je bila tudi nova evropska komisija oblikovana z določeno zamudo
               in je tudi komisija prioritete predstavila šele v letošnjem letu. Osnovni namen
               deklaracije, ki jo obravnavamo je prispevati k usklajenem delovanju Slovenije v EU,
               ter seveda tudi k učinkovitemu zastopanju naših nacionalnih interesov v teh
               institucijah. Oblikovanje tega dokumenta z opredeljenimi ključnimi nalogami na
               področju evropskih zadev v najširšem smislu prispeva tudi k večji preglednosti
               delovanja države in s tem k seznanitvi čim širše javnosti z aktivnostmi slovenskih
               predstavnikov v okviru skupnosti. Vladi se zdi izjemno pomembno, da je v oblikovanje
               dokumentov vključen tudi državni zbor. S tem gradivom so se seznanila matična delovna
               telesa tega visokega zbora, podrobneje sta o dokumentu razpravljala tako odbor za
               zadeve Evropske unije kot odbor za zunanjo politiko. Potrditev prednostnih nalog za
               leto 2005 v državnem zboru bo na splošno zagotovo krepila legitimnost izbora
               prioritetnih nalog. Vlada si bo tudi v prihodnje prizadevala, da bo njeno delovanje
               čim bolj pregledno in bo v obravnavo v državni zbor posredovala akte, ki v skladu s
               prej omenjenim zakonom sodijo v njegovo pristojnost. V dokumentih, ki so pred vami,
               so za leto 2005 kot ključne naloge Slovenije na področju evropskih zadev opredeljene
               naslednje: nadaljevanje izvajanja lizbonske strategije, pogajanje o naslednji
               finančni perspektivi za obdobje 2007-2013, učinkovita poraba dodeljenih sredstev
               Evropske unije, nadaljevanje priprav na prevzem in uvedbo evra, nadaljevanje priprav
               na vzpostavitev zunanje meje, nadaljnja širitev Evropske unije, krepitev sodelovanja
               s tistimi državami, ki jih ta pojem nadaljnje širitve zaobsega in seveda tudi
               krepitev sodelovanja s strateškimi zunanjepolitičnimi partnerji in ne nazadnje že
               začete priprave na predsedovanje Slovenije Evropski uniji v prvi polovici leta 2008.
               Dovolite mi, da se na kratko sprehodim čez te ključne naloge v letu 2005. Najprej
               glede izvajanja lizbonske strategije. Evropski svet je prejšnji teden oziroma
               Slovenija je skupaj z ostalimi članicami na Evropskem svetu 23. marca postavila
               lizbonsko strategijo v realnejši okvir. V tem realnejšem okviru se ne omenja več
               letnica 2010 kot tisto leto, ko bo Evropa po učinkovitosti ujela najbolj razvite
               ekonomije na svetu, to je bilo nerealno že takrat, ampak okrog tega mejnika je bilo
               sproženih veliko razprav, veliko energije je bilo potrošene, namesto da bi se prelilo
               v neke druge cilje. Zdaj te tarče v prenovljeni strategiji ni več. V prenovljeni
               lizbonski strategiji pa so zdaj na novo vključeni instrumenti za spremljanje
               uresničevanja ciljev in elementi oziroma instrumenti, ki bodo omogočali, da se
               izpostavljajo najboljši primeri. To ni več nek splošen dokument, ki bi si ga razlagal
               vsak po svoje. Jasno je v prenovljeni lizbonski strategiji postavljen operativni
               okvir s triletnim ciklom. Aprila 2005, se pravi v roku enega meseca bo komisija
               sprejela integrirani paket smernic, ki bo vključeval dosedanje široke smernice
               ekonomske politike in smernice za zaposlovanje. Države članice bodo svoje nacionalne
               akcijske programe predstavile prvič letos jeseni, evropska komisija bo januarja
               naslednjega leta, pa tudi 2007, predstavila svoje letno poročilo o napredku in obenem
               prvi pregled izvedbe nacionalnih strategij. Januarja 2008, torej po prvem triletnem
               ciklu, bo evropska komisija pripravila prvo strateško poročilo. To bo tudi obdobje,
               ko bo Slovenija že predsedovala Evropski uniji, in potrudili se bomo, da bo naše prvo
               predsedovanje v prvi polovici leta 2008 zapisano v zgodovino tudi kot uspešna
               prelomnica glede dosežkov lizbonske strategije, kot je sedaj prenovljena.</p>
               <p>Osnutek strategije razvoja Slovenije za naslednje obdobje, ki je bil v lanskem letu
               v širši javni razpravi, je sedaj z delom urada za makroekonomske analize in razvoj
               strateškega sveta za gospodarski razvoj in drugih vladnih institucij dodelan. Vlada
               bo v kratkem dokument obravnavala in sprejela. Ta strategija dolgoročnega razvoja
               Slovenije v bistvu predstavlja slovensko verzijo oziroma nacionalno verzijo
               uresničevanja lizbonske strategije. V ospredju te naše nove strategije razvoja
               Slovenije je celovita blaginja vsakega posameznika in posameznice. Strategija se
               zaradi tega ne osredotoča samo na gospodarsko vprašanje, temveč vključuje socialna,
               okoljska, politična in pravna ter kulturna razmerja. Zaradi takšne postavitve ciljev
               je strategija po svoji vsebini tudi strategija trajnostnega razvoja države in kot že
               povedano nacionalna strategija v smislu dokumenta, ki omogoča v Sloveniji izvajanje
               lizbonske strategije. Seveda ob tem upoštevamo specifične razvojne priložnosti, tudi
               zaostanke te države, in upoštevamo tudi cilje, ki jih mi še nismo dosegli, nekateri
               drugi pa že.</p>
               <p>Ob rob sprejemanju te prenovljene lizbonske strategije prejšnji teden je po teh
               razpravah, ki so bile v Bruslju in širše v evropskem medijskem prostoru, treba
               odkrito povedati, da pravi testni kamen pogajanj v okviru izvajanja te prenovljene
               lizbonske strategije predstavlja direktiva o storitvah, ki bo zelo trd kamen za
               celotno Evropsko unijo. Unija brez liberalizacije storitev, poleg že sproščenega trga
               dobrin, ne bo moderna in odprta Unija, ki bi lahko uspešno konkurirala v
               globalizacijskem procesu. Slovenija zagovarja sprejem direktive o storitvah. Po
               zadnjem sklepu evropskega vrha bo evropska komisija prvi osnutek še dopolnila. Vendar
               pa je v tej razpravi prišlo do precej vidnih razhajanj med nekaterimi starimi
               državami članicami Evropske unije in večino novih članic. Dejstvo je, da so nove
               članice bolj pripravljene na nadaljnje reforme, ki so jih začele s temi pristopnimi
               prestrukturiranji pred vstopom v Evropsko unijo, v starih članicah pa je s temi
               reformami precej velik križ.</p>
               <p>Po predvidevanjih strokovnjakov naj bi ta direktiva o storitvah, ki bi enoten
               evropski trg naredila enoten tudi za področje storitev v celotni Evropski uniji,
               omogočila odprtje okoli 600 tisoč novih delovnih mest. Seveda je možno pričakovati,
               da bo večina teh delovnih mest odprtih ravno v državah, ki so bolj konkurenčne
               oziroma da bo tukaj, ko gre za nova delovna mesta, lahko iz tega enotnega trga
               bistveno več potegnila nova Evropa, se pravi nove države članice, ne glede na to, da
               so v evropske dokumente zapisana visoka načela, ko gre za konkretne stvari. In ta
               direktiva je zelo konkretna stvar. Ti premiki niso zelo enostavni. V veliki meri je,
               ne samo uresničevanje lizbonske strategije, ampak celoten hitrejši razvoj Evropske
               unije, tudi znotraj tega novih držav članic, kamor Slovenija spada, odvisen ravno od
               nadaljnje liberalizacije trga storitev.</p>
               <p>S tega vidika si ne morem kaj, da ne komentiram tudi nekaterih protestov, ki so bili
               izraženi tudi v Sloveniji, proti tej direktivi o storitvah, ker so v veliki meri
               tisti, ki so protestirali, protestirali proti novim delovnim mestom, ki bi se odprla,
               če bi bila ta direktiva čim prej sprejeta. Slovenija je tukaj v mnogih točkah
               konkurenčna. Prehod bo postopen, kjer je vprašanj največ. Pri nas je teh vprašanj
               največ, tudi drugod, in bodo prehodna obdobja. Ampak dejansko je to direktiva, ki jo
               bo potrebno sprejeti, če želimo, da bo Evropa tisto, kar smo zapisali tudi v novo
               evropsko ustavno pogodbo.</p>
               <p>V zvezi s tem ali pa bo rob tej temi, me veseli, da lahko obvestim državni zbor, da
               je v začetku prejšnjega tedna bil dosežen tudi nov korak v pogajanjih o novi
               teritorialni členitvi Slovenije na podlagi tako imenovanega kohezijskega oziroma na
               osnovi tako imenovane kohezijske oziroma NUTS 2 regije. Gre za teritorialno osnovo za
               delitev sredstev strukturnih skladov Unije. Ne gre za delitev Slovenije na pokrajine,
               ampak gre za statistično delitev, ki, če jo dosežemo, Sloveniji omogoča črpanje
               kohezijskih sredstev tudi v naslednji finančni perspektivi, ne glede na to, kdaj bo
               ta sprejeta.</p>
               <p>Slovenija je na podlagi pristopnih pogajanj do konca leta 2006 začasno ena
               statistična regija. Do takrat pa bi, kot je bilo rečeno v teh pogajanjih, bil dosežen
               tudi dokončen dogovor o tovrstni delitvi Slovenije, ki naj bi kar v največji meri
               pripomogel k učinkovitejšemu izvajanju regionalne politike pri nas. V lanskem letu ni
               bilo mogoče narediti nobenega koraka naprej v teh pogajanjih, evropska komisija je
               vztrajala pri tem, da Slovenija ostane ena statistična regija. Kot že rečeno, je v
               teh pogajanjih prejšnji teden prvič prišlo do premikov, kar omogoča Sloveniji
               bistveno večji manevrski prostor, tudi ko gre za pogajanja o naslednji finančni
               perspektivi. Ocenjujemo, da je ta izjava komisije pomemben dosežek, ki nam, kot že
               rečeno, ne nazadnje pušča odprt manevrski prostor in omogoča različne variante, ne
               glede na hitrost tega procesa.</p>
               <p>Učinkovita poraba dodeljenih sredstev Evropske unije je eno od vprašanj, ki je
               izjemnega pomena za prihodnji razvoj države. Na področju kohezijske politike je
               Slovenija med prednostne naloge že v lanskem letu uvrstila aktivno vključitev v
               pogajanja glede novih uredb s področja kohezijske politike za naslednje finančno
               obdobje in aktivnosti, povezane z učinkovitim črpanjem dodeljenih sredstev kohezijske
               politike. Ob polnopravnem članstvu v Uniji se je Slovenija vključila v delo evropske
               komisije na področju spremljanja in nadzora izvajanja kohezijske politike v Evropski
               uniji. V okviru odbora za razvoj in konverzijo regij aktivno sodelujemo od začetka
               pri njegovi upravni in svetovalni funkciji. Odbor poleg nadzora nad črpanjem sredstev
               državam članicam svetuje pri izvajanju postopkov črpanja iz evropskih strukturnih
               skladov in zagotavljanja skladnosti s pravili Evropske unije. Tako v načelu, v praksi
               pa nedavni izračuni ministrstva za finance kažejo, da je bil neto finančni položaj
               Slovenije v letu 2004 ne povsem zadovoljiv. Takšno stanje je predvsem posledica,
               prvič, na odhodkovni strani dejstva, da je Slovenija kot država članica prvič plačala
               svoj delež v evropski proračun (nekaj več kot 40 milijard tolarjev), na prihodkovni
               strani pa je to posledica dejstva, da predvsem zaradi realizacije dodeljenih sredstev
               predpristopne pomoči v višini okrog 10 milijard SIT vsota teh dobljenih sredstev za
               to številko naraste, ne bo pa teh sredstev zdaj, ko smo polnopravni člani, več.
               Nadalje je to posledica priliva evropskih sredstev iz naslova pavšalnih povračil
               (okrog 27 milijard tolarjev), priliva evropskih sredstev na področju kmetijstva (5,5
               milijarde tolarjev), priliva evropskih sredstev iz ostalih naslovov (nekaj več kot
               pol milijarde tolarjev) in dejstva, da ni bilo nobenih prilivov evropskih sredstev na
               področju kohezijske politike Evropske unije. Če to seštejemo, lahko zaključimo, da če
               Slovenija v letu 2004 ne bi prejela sredstev, ki smo jih dobili še iz naslova
               predpristopne pomoči, bi bila država praktično neto plačnica v evropski proračun.
               Seveda, gledano realno, izkušnje starih držav Unije kažejo, da nobena država v prvem
               letu članstva v skupnosti ni uspela optimalno črpati sredstev kohezijske politike.
               Enako velja tudi za druge nove članice, poleg Slovenije, ki smo vstopili v lanskem
               letu. Dejstvo je namreč, da gre pri pripravi omenjenih projektov za dolgotrajen
               proces, pri čemer se sredstva iz evropskega proračuna od odobritve projekta ne kažejo
               v roku do treh let. Iz tega razloga je delno razumljivo, da v prvih mesecih članstva
               v Uniji občutnejšega priliva sredstev na tem področju ni bilo moč pričakovati, vendar
               pa bi moral biti rezultat vseeno večji od nič.</p>
               <p>Leta 2004 je bilo za že izvedene aktivnosti iz državnega proračuna plačano okoli 4
               milijarde tolarjev, to je okoli 7% razpoložljivih sredstev, kar ustreza višini
               prejetega avansa EU oziroma proračuna EU za leto 2004. Res pa je, da Slovenija
               Bruslju lani ni posredovala nobenih zahtevkov za plačilo, zato tukaj tudi formalnega
               črpanja ni bilo. Ko je vlada analizirala to stanje, se je organizirala zato, da ga
               popravi. Delo na tem področju poteka pospešeno. Zavedamo se namreč, da je uspešnemu
               črpanju evropskih sredstev treba nameniti vso dolžno pozornost. Zdi se namreč, da je
               pozornost posameznih ministrstev takoj po vstopu Slovenije v EU na tem področju močno
               upadla, kar seveda ni dalo dobrih rezultatov.</p>
               <p>Vlada je v tem mesecu, letos, sprejela 34 ukrepov, da bi se situacija popravila, da
               se vzpostavi povezava različnih evidenc, okrepi funkcija kontrole in evidentira
               kadrovska struktura za uspešno pripravo in izvajanje projektov. Prvo pozornost na
               kratek rok je potrebno posvetiti procesu programiranja, ki se bo začelo izvajati po
               letu 2005. Potem ko smo sprejeli teh 34 ukrepov, smo ugotovili, da je ključen problem
               prevelika kompliciranost mehanizmov usklajevanja različnih organov, deljene
               pristojnosti, kar sedaj skušamo poenostaviti. Nekatere primerjave so pokazale, da je
               Slovenija v lanskem letu vzpostavila najbolj komplicirano trajni sistem za črpanje
               evropskih sredstev od vseh držav EU. In kako naj se v takšnem sistemu, recimo,
               znajdejo lokalne skupnosti ali tisti, ki v tak sistem vstopajo prvič?</p>
               <p>Z vstopom Slovenije v mehanizem menjalnih tečajev junija 2004 je Slovenija naredila
               pomemben korak k uresničitvi cilja, da bi prevzeli evro s 1. januarjem leta 2007.
               Slovenija bo skozi sodelovanje v mehanizem menjalnih tečajev izpolnila pomemben
               kriterij za uvedbo evra, v tem času pa bo potrebno nadaljevati z ukrepi, ki so
               usmerjeni v izpolnjevanje preostalih kriterijev, kot ključnega imamo vsi pred seboj
               zniževanje inflacije. Za izpolnitev teh kriterijev bo potrebno nadaljnje usklajeno
               delovanje, deloma tudi restriktivno delovanje ekonomskih politik, tako vlade kot
               Banke Slovenije. Obe instituciji sta se s programom vstopa v mehanizem menjalnih
               tečajev k temu zavezali. Slovenija z vstopom v ERM 2 oziroma Slovenijo vstop v
               mehanizem menjalnih tečajev zavezuje k nadaljevanju politike javnofinančne
               konsulidacije, kar je potrebno za doseganja makroekonomskega ravnovesja, ki ustreza
               tako maastrichtskim kriterijem, kot tudi načelom deloma posodobljenega evropskega
               pakta stabilnosti in rasti. S potrditvijo te spremembe oziroma, kot nekateri pravijo,
               reforme pakta stabilnosti na marčevskem zasedanju evropskega sveta je Slovenija v
               veliki meri zadovoljna, še posebej smo zadovoljni s tistim delom pakta, ki krepi
               njegov preventivni del. To bo v prihodnosti omogočilo, da se bolj učinkovito
               preprečujejo krize oziroma situacije, ki jih je nato treba zdraviti z bolj bolečimi
               ukrepi. Sloveniji tudi ustreza, da se referenčne meje niso spremenile, ker smo svoje
               politike naravnali nanjo. Dosežen kompromis, do katerega je prišlo brez bistvenega
               žrtvovanja temeljev pakta stabilnosti, je po našem mnenju velikega pomena za stabilen
               razvoj Evropske unije v prihodnjih letih.</p>
               <p>Vlada se je ob tem, ko je sprejela te pogoje, hkrati zavezala, da bo nadaljevala z
               učinkovitim izvajanjem strukturnih reform, ki zagotavljajo večjo prilagodljivost
               gospodarstva in povečujejo njegovo konkurenčnost, doseganje makroekonomskega
               ravnovesja in izvajanje strukturnih reform pomenita izboljšanje pogojev poslovanja za
               podjetje ter s tem bistveno boljše možnosti za doseganje višjega življenjskega
               standarda prebivalstva. V letošnjem letu bomo poleg naporov, ki jih bomo vlagali v
               izpolnjevanje vsebinskih kriterijev za prevzem evra, nadaljevali tudi s tehničnimi
               pripravami za zamenjavo valute. V februarju, pred dobrim mesecem dni je vlada
               sprejela načrt uvedbe evra. V tehnične priprave so tako vključeni vsi relevantni
               organi in institucije, ki so zadolženi za prevzem evra na denarnem in gospodarskem
               področju, na področju finančnih institucij in javne uprave. Posebna pozornost bo
               namenjena uvedbi dvojnega označevanja, ki bo uvedeno dovolj zgodaj, da ne bi prišlo
               do nezaželenih zlorab. Slovenija je že uspešno izvedla prehod iz dinarja na tolar v
               težjih okoliščinah, zato seveda ne vidimo razloga, da ji to ne bi uspelo v tehničnem
               smislu tudi pri prehodu na evro.</p>
               <p>Nadaljevanje priprav na vzpostavitev zunanje meje bo v letu 2005 ena od ključnih
               prioritet države, zato jo omenjamo tudi v seznamu teh nalog. Vzpostavitev
               učinkovitega upravljanja zunanjih meja je za Slovenijo med drugim pomembno zaradi
               njene geografske lega kot obmejne države Evropske unije, ki je pristojna za
               učinkovito kontrolo in nadzor 670 km kopenske zunanje meje Evropske unije. V času od
               sprejema deklaracije o stališčih za začetek delovanja Republike Slovenije v
               institucijah Evropske unije v letu 2004 se je Slovenija v okviru vzpostavitve zunanje
               meje prizadevala, da bi strateški dokumenti, ki jih je v letu 2004 obravnaval Svet
               Evropske unije, odsevali jasno zavezanost vseh držav članic skupnosti k solidarnosti
               in tudi k pravični delitvi odgovornosti, ki obsega tudi finančne stroške
               vzpostavljanja zunanje meje. Haaški program, ki ga je novembra lani sprejel evropski
               svet in ki predstavlja nov petletni program skupnosti na področju pravosodja in
               notranjih zadev, vključuje omenjeno zavezanost solidarnosti prav pri vzpostavljanju
               zunanje meje.</p>
               <p>Nadaljnja širitev Evropske unije, kot ena od prioritetnih nalog. Kot veste je
               Slovenija vedno zagovarjala politiko odprtih vrat, se pravi širitve Evropske unije in
               smo v okviru Evropske unije močan zagovornik te politike tudi ko gre za celotno
               regijo zahodnega Balkana. Romunija in Bolgarija bosta januarja 2007 po vsej
               verjetnosti že postali novi članici, če bo šlo po predvidenih scenarijih, čeprav
               glede Romunije v zadnjem času obstajajo v nekaterih institucijah Evropske unije
               vprašanja, ki lahko polnopravno članstvo tudi odložijo. Evropski svet je decembra
               lani sprejel odločitve o začetku pogajanj za članstvo s Hrvaško in Turčijo. Ostale
               države zahodnega Balkana imajo bolj ali manj v teoriji odprto evropsko perspektivo,
               vendar so najmanj v zamiku ene faze.</p>
               <p>V zvezi z nadaljnjo širitvijo Evropske unije si bo Slovenija še naprej prizadevala,
               da ob upoštevanju vseh kriterijev in pogojev za članstvo vrata Evropske unije
               ostanejo odprta tudi v prihodnje. Pravzaprav je potrebno zelo jasno podčrtati, da
               stabilnosti v regiji, stabilnosti Na zahodnem Balkanu, ki je v našem strateškem
               interesu, ne bo brez tega, da je ta cilj jasno viden, tudi realno dosegljiv v
               določenem časovnem okvirju, ob izpolnjevanju določenih pogojev. Vse druge alternative
               so slabše. Ne samo za te države, ampak tudi za Slovenijo.</p>
               <p>Celotna regija se še vedno sooča z vrsto nerešenih statusnih in ustavnih vprašanj.
               Ta vprašanja je treba začeti reševati tudi tako, da se dajo dolgoročni odgovori na
               odprta vprašanja. Slovenija, ki je tej regiji zelo blizu, skuša vplivati tudi na
               ostale države članice, da jim je to vedno v zavesti. Celoten zahodni Balkan mora po
               našem mnenju ostati visoko na dnevnem redu tudi celotne mednarodne skupnosti. V tem
               kontekstu je čezatlantsko sodelovanje nenadomestljivo in tudi bistveno za uspešno
               soočanje s skupnimi ogrožanji.</p>
               <p>Zavzemamo se tudi za okrepljeno sodelovanje z Rusijo, ki je strateški partner
               Evropske unije in pomemben faktor pri odpravljanju kriznih situacij v neposredni
               soseščini unije. Slovenija se bo kot predsedujoča organizaciji za varnost in
               sodelovanje v Evropi in aktivna članica Evropske unije zavzemala tudi za čim večjo
               usklajenost delovanja med Evropsko unijo in OVSE. Sinergija in komplementarnost
               naporov sta ključnega pomena za reševanje odprtih vprašanj in zamrznjenih konfliktov
               v neposredni soseščini Evropske unije, kjer se ta potencialna krizna žarišča
               praktično odpirajo vsak teden.</p>
               <p>Spoštovani! Kot je znano, bo Republika Slovenija po predsedovanju OVSE soočena še z
               večjim izzivom, to je predsedovanjem Evropski uniji v prvi polovici leta 2008. Ta
               možnost je bila Sloveniji dana kot prvi novi članici, kar je tako čast kot priznanje,
               pa seveda tudi velika odgovornost.</p>
               <p>V tem času, od kar je ta odločitev znana, smo vzpostavili ustrezne povezave z
               Nemčijo in Portugalsko, s katerima bomo v trojki predsedovali Uniji v obdobju 2007,
               prva polovica leta 2008. Točne modalitete predsedovanja, ki jih ustavna pogodba ne
               definira, ostajajo deloma še nejasne, bodo v veliki meri odvisne od procesa
               ratifikacije ustavne pogodbe tja do novembra 2006 in od samega uspeha ratifikacije.
               Trenutno pa po teh pogovorih lahko rečemo, da prevladuje težnja k temu, da bi si
               Nemčija Portugalska in Slovenija razdelili to eno in polletno obdobje na način, da bi
               Slovenija predsedovala, kot je bilo rečeno, v prvi polovici leta 2008. Predsedovanje
               Evropski uniji bo za Slovenijo eden od prioritetnih nacionalnih projektov, ki se ga
               je vlada že lotila z vso resnostjo. Organizacijske strukture so že vzpostavljene,
               ožja delovna skupina za priprave na predsedovanje bo v strateškem smislu bdela nad
               pripravami in določala politične prioritete. Priprave bodo skoncentrirane predvsem na
               pet ključnih področij: na program predsedovanja, na kadrovski program, komunikacijo z
               javnostmi, logistične priprave in finančni načrt. V ta proces bodo vključena vsa
               ministrstva, ki so seveda že določila ključne osebe za svoja področja za priprave na
               predsedovanje. S tem predsedovanjem se bo z dobrim delom ob predpostavki dobrega in
               učinkovitega dela povečala in utrdila mednarodna prepoznavnost Slovenije, ki bo lahko
               povečala svoj ugled v mednarodnih gospodarskih, finančnih in poslovnih krogih.
               Slednje bo posredno pozitivno vplivalo v smeri krepitve ekonomskih vezi Slovenije v
               svetu. Slovenija bo lahko aktivno delovala v smeri krepitve čezatlantskih odnosov,
               krepitve odnosov Evropske unije v novi soseščini za razreševanje odprtih kriznih
               razmer, krepitev partnerskih odnosov z vsemi strateški partnerji Evropske unije in
               pri vseh drugih prioritetnih nalogah Unije.</p>
               <p>Spoštovani visoki zbor! To je bil kratek sprehod čez ključne naloge, ki čakajo
               državo na področju evropskih zadev v letošnjem letu. Nekatere se že izvajajo,
               nekatere so bile začete že v lanskem letu in jih nadaljujemo. Zavedati se moramo, da
               Slovenija kot enakopravna članica Evropske unije sooblikuje odločitve o nadaljnjem
               razvoju celotne razširjene Unije, da je to pomembno in hkrati zelo odgovorno
               ravnanje. Dejanski vpliv Slovenije je lahko večji od naše fizične velikosti,
               Slovenija lahko s konstruktivnim pristopom in svežimi idejami prispeva k uresničitvi
               skupnih ciljev Evropske unije. Iz tega, kar sem povedal, sama po sebi praktično
               izhaja ugotovitev, da bodo verjetno v prihodnjih letih motor lizbonske strategije, ki
               naj prispeva k bistveno hitrejši rasti znotraj skupnosti predvsem nove članice, ki še
               ohranijo tempo pristopnih naporov, reform in izpolnjevanj ciljev, ki so formalno in
               deklarativno cilj celotne Evropske unije. Ko pa gre za praktično ukrepe pa je v novih
               članicah običajno bistveno več volje kot v starih.</p>
               <p>Spoštovani visoki zbor! Ob koncu tega uvoda še enkrat podčrtujem, da bo vlada tudi v
               prihodnje skušala delovati čim bolj pregledno ali, kot se pravi s tujko,
               transparentno, na področju evropskih zadev. Tu zelo cenimo razpravo in predloge na
               odboru državnega zbora za evropske zadeve in tudi odboru za zunanjo politiko. To
               skupaj predstavlja tisto celoto, iz katere črpamo tudi te sveže ideje, ki so še
               posebej potrebne, če se želi majhna država v tako veliki skupnosti, kot je Evropska
               unija, dostojno uveljaviti. Želim si, da bi bilo teh svežih idej tudi iz te visoke
               hiše čim več, in obljubljam, da jih bomo z veseljem uporabili. Hvala lepa.</p>
            </sp>
            <sp xml:id="SDZ4-Redna-04-2005-03-29.sp15">

               <speaker>PREDSEDNIK FRANCE CUKJATI:</speaker>

               <p>Hvala predsedniku vlade, gospodu Janezu Janši. Deklaracijo sta kot pristojni delovni
               telesi obravnavala odbor za zadeve Evropske unije in odbor za zunanjo politiko.
               Gospod Potrč, želite proceduralno? Prosim.</p>
            </sp>
            <sp xml:id="SDZ4-Redna-04-2005-03-29.sp16">

               <speaker>MIRAN POTRČ:</speaker>

               <p>Hvala lepa. Gospod predsednik, prosil bi, da mi dovolite, da proceduralno pojasnim
               našo odločitev.</p>
            </sp>
            <sp xml:id="SDZ4-Redna-04-2005-03-29.sp17">

               <speaker>PREDSEDNIK FRANCE CUKJATI:</speaker>

               <p>Izvolite.</p>
            </sp>
            <sp xml:id="SDZ4-Redna-04-2005-03-29.sp18">

               <speaker>MIRAN POTRČ:</speaker>

               <p>Hvala lepa. V poslanski skupini Združene liste socialnih demokratov smo prepričani,
               da je delovanje Republike Slovenije v institucijah Evropske unije takšnega pomena, da
               pri njem moramo sodelovati. Želimo pomagati pri oblikovanju stališč in usmeritev
               delovanja Republike Slovenije, ker je od delovanja v Evropski uniji v mnogočem
               odvisna naša perspektiva, položaj, interesi, možnosti uveljavljanja našega
               gospodarstva in naših državljank in državljanov. Posebej pa vemo ali na žalost
               menimo, da ni mogoče ob tem vprašanju računati s tem, da bo nesprejemljivo ravnanje
               podpredsednika državnega zbora lahko kakorkoli sankcionirano na način, da ne bomo
               sodelovali pri seji in pri tako pomembni točki dnevnega reda. Smo sicer, gospod
               predsednik, razočarani, da ob našem opozorilu, da gremo na posvet - ne da bi imeli
               formalno obveznost, pravico ste pa imeli -, niste prekinili točke in mogoče sklicali
               vodje poslanskih skupin na posvet, da bi na ta način le pokazali, da želite delovati
               kot predsednik v imenu in v korist vseh poslank in poslancev ter celotnega državnega
               zbora, ne pa samo koalicije. Tako niste ravnali in te priložnosti niste izkoristili.
               Menimo tudi, da je mnogo primerov, v katerih vaša obljuba, da boste dosegli novo
               kvaliteto v odnosih med koalicijo in opozicijo in dodatno vrednost pri delovanju
               državnega zbora, ni vedno in v celoti uresničena. Tako tudi niste izrabili
               priložnosti, ki ste jo imeli, da bi le opozorili, kako je treba v korist ugleda
               državnega zbora in v korist spoštovanja poslovnika državnega zbora, kar so oboje
               neposredno vaše obveznosti iz 19. člena poslovnika državnega zbora, skrbeti za
               delovanje tega zbora. Te priložnosti niste izkoristili. Še enkrat poudarjam, da smo
               zato sklenili, da vas bomo na to vašo obveznost opozorili. Pričakujemo, da bo kolegij
               državnega zbora opozoril in skupaj ugotovil, da delovanje, kakršno je v zadnjih dneh,
               ne glede na to, da vi menite, da to ni tako hudo in da ima vsaj svoj stil, le
               bistveno presega meje tolerantnega v odnosih predsedujočega do članov parlamenta, da
               boste pri tem pomagali, ker je na vas osebno in na koaliciji največja odgovornost,
               kakšen ugled bo ta parlament užival v bodoče. V pričakovanju takšnega vašega odnosa
               in spoštovanja poslovnika v bodoče bomo pri tej točki danes sodelovali. Hvala.</p>
            </sp>
            <sp xml:id="SDZ4-Redna-04-2005-03-29.sp19">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču.</p>
               <p>Bil sem obveščen, da v imenu vlade želi razpravljati še doktor Rupel. Izvolite.
               Predstavitev mnenja vlade. Izvolite gospod Rupel.</p>
            </sp>
            <sp xml:id="SDZ4-Redna-04-2005-03-29.sp20">

               <speaker>DR. DIMITRIJ RUPEL:</speaker>

               <p>Spoštovani gospod predsednik državnega zbora, spoštovani predsednik vlade,
               spoštovane poslanke, spoštovani poslanci, spoštovani kolegi, kolegice, predstavniki
               medijev!</p>
               <p>Pred leti smo poslušali predavanja in brali tekste z naslovom Slovenci in Evropa.
               Takrat si še nismo predstavljali, da bi Slovenija lahko bila v Evropi, v Evropski
               uniji in da morda nekega dne, in tisti dan je danes, ta in ne bo več tako nujno
               potreben.</p>
               <p>Mislim da je potrebno razpravljati o tej deklaraciji v resnici v povezavi z
               izginjanjem te povezave med tem "in-om" med Slovenci in Evropo, kajti Slovenci smo v
               Evropi. Evropa je s Slovenci, Evropo si je nemogoče predstavljati brez Slovencev.
               Evropska unija je globalni igralec, Slovenija je s članstvom v Evropski uniji od maja
               lansko leto postala del tega vplivnega kluba, tako v gospodarskem kot političnem
               pogledu. In seveda najbrž nikomur ni neznano, da je bil to zgodovinski korak za našo
               državo. Slovenija je aktivni udeleženec te globalne igre. Če se nekoliko poigram z
               geografijo. Slovenija v Evropski uniji meji ne samo na Hrvaško, ampak meji tudi na
               Turčijo, meji tudi na Belorusijo, na Rusijo, na Ukrajino, na države Magreba in tako
               naprej. Ima meje povsod tam, kjer ima meje Evropska unija.</p>
               <p>Leto 2004 je bilo za Evropsko unijo na zunanjepolitičnem področju zelo pestro in
               zelo razgibano. Storjeni so bili pomembni koraki za poglobitev in koherentnost
               zunanje in varnostne komponente Evropske unije. Bila je podpisana pogodba o ustavi za
               Evropo, sprejeta je bila odločitev o nadaljnji širitvi s Hrvaško in s Turčijo. Nato
               je Evropska unija prevzela operacijo Nato v Bosni in Hercegovini. Storjen je bil
               napredek v odnosu do tretjih držav in regij. Tu omenjam zahodni Balkan, potem
               bližnjevzhodni mirovni proces, Irak, Iran, recimo. Poglobilo se je sodelovanje Unije
               s strateškimi partnerji, kot so Združene države Amerike, Rusija, Kitajska, Kanada in
               z mednarodnimi organizacijami.</p>
               <p>Pri vseh teh dejavnostih je Republika Slovenija igrala konstruktivno vlogo in
               prevzela svoj del odgovornosti.</p>
               <p>V letu 2005 bo Evropska unija še naprej globalni igralec v smislu zagotavljanja
               stabilnosti in razvoja, tako v svoji neposredni soseščini kot tudi v širšem
               mednarodnovarnostnem okolju. V tem okviru si bo Republika Slovenija prizadevala za
               uveljavitev svojih lastnih kvalitet in interesov.</p>
               <p>Gospe in gospodje, Evropska unija je nedokončana zgodba, je dinamičen proces.
               Uspešnost Unije je odvisna od njene sposobnosti, da poglablja integracijske procese
               in da nadaljuje s širjenjem na nove članice. Jasen signal državam, da imajo ob
               izpolnjevanju kriterijev in pogojev odprto pot v Unijo, je najboljše zagotovilo
               stabilnosti in nadaljnjem razvoju evropskega kontinenta. V tej luči bo Republika
               Slovenija še naprej podpirala čimprejšnji začetek pristopnih pogajanj s Hrvaško,
               kajti nadaljnja širitev Evropske unije na področju zahodnega Balkana je v prvotnem
               interesu naše države. V tem smislu je potrebno tudi razumeti sklepe prejšnjega
               zasedanja zunanjih ministrov EU. Vrata, to je omenil tudi predsednik vlade omenil, ob
               izpolnjevanju vseh kriterijev ostajajo odprta.</p>
               <p>Naša država se bo še naprej zavzemala, da zahodni Balkan ostane visoko na dnevnem
               redu Unije in mednarodne skupnosti. Prav na zahodnem Balkanu EU prevzema vedno večje
               dolžnosti na varnostnem področju. Omenim naj misije civilno kriznega upravljanja v
               Makedoniji in Bosni in Hercegovini ter prevzem operacije SFOR od Nato lani decembra.
               Slovenski prispevek v tem misijah je znotraj EU zelo cenjen, s tem pa si gradimo tudi
               status odgovornega in enakovrednega partnerja.</p>
               <p>Leto 2005, letošnje leto, bo v mnogih pogledih prelomno za nadaljnjo stabilnost in
               razvoj te regije, govorim o zahodnem Balkanu. Na Kosovu procesi politične,
               gospodarske in socialne stabilizacije še vedno niso dokončani. Neuspeli atentat na
               predsednika Rugovo je opomin, da je v pokrajini črta med stabilnostjo in zmedo zelo
               tanka. Dokončna rešitev kosovskega vprašanja je dolgoročen proces, ki je neločljivo
               povezan z evropsko perspektivo celotne regije. Naša država se zavzema za to, da EU
               prevzame večjo vlogo in večjo odgovornost na Kosovem. V glavnem se v EU strinjamo, da
               glede prihodnosti Kosovega ni mogoča niti vrnitev na stanje pred letom 1999, da ko
               bomo razpravljali o prihodnosti Kosovega ni mogoče podpirati delitve pokrajine in da
               seveda ni mogoče podpirati združitve te pokrajine s katerokoli albansko govorečo
               oziroma albansko etično skupnostjo v sosednjih državah.</p>
               <p>Enako ali še bolj pomembna je evropska perspektiva Srbije in Črne gore. Slovenija v
               EU je zelo zainteresirana za izpolnitev prostora med Slovenijo, na severu ali če
               hočete severozahodu, in Grčijo na jugovzhodu. V zvezi s tem naj povem, da ima Srbija
               glede prihodnosti Kosovega nekoliko drugačno razmišljanje. Napram tistim trem točkam,
               ki sem jih pravkar omenil, postavljajo tri drugačne točke. Samo v eni se strinjajo,
               da vrnitev na leto pred 1999 ni mogoča, sicer pa niso niti za neodvisnost Kosovega,
               niti za avtonomijo. Pravijo, potrebna je manj kot neodvisnost in nekaj več kot
               avtonomija.</p>
               <p>Naša država je v okviru EU večkrat jasno izpostavila, da je nemogoče pričakovati
               pozitiven razvoj dogodkov na zahodnem Balkanu, v naši soseščini ali kjerkoli drugje
               brez tvornega in koherentnega sodelovanja z ostalimi partnerskimi državami in
               mednarodnimi organizacijami, bodisi, da gre za Ameriko, Rusijo, Združene narode ali
               Organizacijo za varnost in sodelovanje v Evropi. Močna EU zagotavlja tudi trdnejše
               transatlantsko sodelovanje. Uspešni procesi znotraj EU, se pravi uvedba evra,
               širitev, evropska varnostna strategija, napredek na področju skupne zunanjevarnostne
               politike, pravosodja in notranjih zadev v temeljih spreminjajo vsebino
               transatlantskega sodelovanja. Evropska unija postaja vedno bolj enakovreden in
               globalno odgovoren partner. Republika Slovenija si bo v okviru Evropske unije še
               naprej prizadevala za krepitev strateškega dialoga ne samo glede varnostnih vprašanj,
               ampak tudi gospodarskih razvojnih in monetarnih. Tudi Rusija je seveda strateški
               partner Evropske unije. Z zadnjo širitvijo se interesna področja med Evropsko unijo
               in Rusijo še bolj prepletajo, kar pomeni nov izziv za vsestransko poglobitev vezi in
               sodelovanja. Za našo državo imajo odnosi med Evropsko unijo in Rusijo poseben pomen
               tudi z vidika našega predsedovanja organizaciji za varno sodelovanje v Evropi.
               Reševanje obstoječih in odprtih vprašanj v neposredni soseščini Evropske unije, gre
               za zamrznjene konflikte, recimo tudi za Kosovo, ne bo mogoče brez konstruktivnega
               dialoga z rusko federacijo. Kako pomembno je biti pripravljen na takšen dialog,
               kažejo dogodki prav v zadnjem času. Boste se spomnili, da je bilo po dogodkih v
               Gruziji in po dogodkih v Ukrajini veliko nejevolje in veliko kritike s strani ruske
               federacije in da se tokrat glede Kirgistana ni zgodilo enako, ampak poskušamo prav s
               pomočjo OVSE doseči drugačen, bolj partnerski odnos pri reševanju tega res
               zapletenega vprašanja.</p>
               <p>Cilji in interesi Evropske unije in OVSE se prepletajo in dopolnjujejo. Menimo, da
               je izrednega pomena, besedo je sicer že uporabil pred menoj predsednik vlade, pa jo
               bom kljub temu ponovil, sinergija med Evropsko unijo in OVSE. Zainteresirani smo
               torej za čim večjo skladnost in koordinacijo aktivnosti med tema dvema, ne smem
               povedati, organizacijami, kajti Evropska unija je mnogo več kot organizacija, tema
               dvema skupnostima. Uresničevanje evropske sosedske politike je tesno povezano z
               zadevami, ki jih obravnava OVSE. To so, recimo, demokratizacija, človekove pravice,
               reševanje zamrznjenih konfliktov pa še kaj bi se našlo; potem, krepitev varnosti v
               sosedstvu Evropske unije, v sosedstvu Slovenije. Na nek način je osrednji strateški
               cilj, ki ga omenja, tudi evropska varnostna strategija. V tem kontekstu je OVSE zelo
               relevantna organizacija za skupno zunanjo in varnostno politiko EU. Sama organizacija
               OVSE je sredi pomembnih sprememb in Slovenija je bila tista, ki je začela proces
               transformacije z imenovanjem skupine uglednih osebnosti, ki se v teh dneh pogovarja o
               tem, kakšne spremembe je mogoče uvesti. Ni samo OVSE sredi takšnih sprememb, tudi
               Evropska unija je sredi takšnih sprememb, zakaj bi sicer pripravila oziroma
               pripravila novo ustavo, zakaj bi sicer v evropski javnosti volila tako temeljite in
               tudi ogorčene razprave o njej. Tudi organizacija Združenih narodov je sredi
               velikanskih sprememb, tudi Kofi Annan, generalni sekretar organizacije Združenih
               narodov, je začel razpravo o tem kako je mogoče reformirati institucije OZN. Recimo
               varnostni svet, kako je mogoče spremeniti nekatere do sedaj nedotakljive politike
               organizacije Združenih narodov, kot je humanitarna intervencija itd.</p>
               <p>Torej, podpora in sodelovanje Evropske unije bo pri reformi naše organizacije OVSE
               ključnega pomena. Še enkrat na koncu se vračam v leto 2004. Takrat sta bili sprejeti
               dve odločitvi, ki bosta izredno pomembni za prihodnost Republike Slovenije v okviru
               Evropske unije. Bila je podpisana pogodba o ustavi za Evropo, ki jo je Republika
               Slovenija tukaj v teh prostorih že ratificirala. In sprejeta je bila odločitev o
               predsedovanju Republike Slovenije Evropski uniji leta 2008 v kombinacij s Portugalsko
               in Nemčijo. Kot je že povedal predsednik vlade, je pred nami izziv, je velika
               priložnost, da naša država utrdi svoj ugled kot država, ki je sposobna prevzeti svoj
               del odgovornosti za razvoj in stabilnost tako evropska kontinenta kot tudi širše
               mednarodne skupnosti.</p>
               <p>Takšen je moj prispevek k tej razpravi o deklaraciji, o usmeritvah za delovanje naše
               države v institucijah Evropske unije v letošnjem letu. Hvala lepa.</p>
            </sp>
            <sp xml:id="SDZ4-Redna-04-2005-03-29.sp21">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru, dr. Ruplu. V imenu predlagatelja bo govoril še gospod Koprol,
               državni sekretar pristojne za evropske zadeve. Izvolite, imate besedo.</p>
            </sp>
            <sp xml:id="SDZ4-Redna-04-2005-03-29.sp22">

               <speaker>MARCEL KOPROL:</speaker>

               <p>Gospod predsednik. Spoštovane poslanke in poslanci, ostali prisotni. Svet Evropske
               unije vsako leto obravnava več tisoč zakonodajnih in nezakonodajnih aktov. Nekateri
               izmed teh aktov v večji meri vplivajo na situacijo pri nas, nekateri pa sploh ne
               posegajo na področja, ki zadevajo Slovenijo. Zato je potrebno, da izluščimo za
               Slovenijo ključna področja, ki jim bomo v institucijah Evropske unije v določenem
               obdobju posvetili našo pozornost.</p>
               <p>V dokumentu o prednostnih nalogah Slovenije za leto 2005 so opredeljena področja, ki
               jim bo Slovenija v letošnjem letu posvetila več pozornosti, zapisane pa so tudi
               predhodne usmeritve za oblikovanje stališče naše države na teh področjih. Prednostne
               naloge so torej osnova, ki zagotavlja, da se napori predstavnikov Slovenije v
               evropskih institucijah usmerjajo na ključna področja ter da je slovenski glas v
               Bruslju enoten.</p>
               <p>Dovolite mi, da si kot državni sekretar na področju evropskih zadev in vodja službe
               vlade za evropske zadeve podrobneje posvetim dvema izmed ključnih nalog za leto 2005.
               V mislih imam pogajanja o naslednji finančni perspektivi in priprave na predsedovanje
               Slovenije Evropski uniji v prvi polovici leta 2008. Ena ključnih nalog Slovenije v
               letošnjem letu je aktivno sodelovanje v pogajanjih o naslednji finančni perspektivi
               Evropske unije z željo uspešnega zaključka pogajanj. Kot veste, se tekoča finančna
               perspektiva Evropske unije izteče konec leta 2006. Uradna razprava o obsegu in
               strukturi finančnega perspektive za naslednje finančno obdobje so se pričele potem,
               ko je Evropska komisija februarja 2004 posredovala predlog finančnega okvirja za
               obdobje 2007 do leta 2013. Po zastavljenem načrtu je decembra lani evropski svet
               sprejel sicer dokaj okrnjene temeljne načelne smernice kot podlago za nadaljnje delo.
               Junijski dogovor glede naslednje finančne perspektive je ambiciozen, a vsekakor
               pravilen cilj, za katerega si Slovenija močno prizadeva. Sprejetje finančnega okvira
               na zasedanju Evropskega sveta junija letos bi nam namreč praktično zagotovilo, da
               ostanemo polno upravičeni do največjega dela sredstev kohezijske politike Evropske
               unije. Če pa se pogajanja takrat zaradi kakršnegakoli razloga ne bi uspešno končala
               in bi se prenesla v naslednje obdobje bi bila Slovenija v skladu s predlogom komisije
               še vedno deležna precejšnjega obsega sredstev kot statistično prizadeta regija,
               seveda pa bi pri takšnem razpletu dogodkov iskali uresničevanje slovenskih interesov
               še v kateri od dodatnih možnih rešitev, ki so nam na voljo.</p>
               <p>Slovenija je v razpravah o finančni perspektivi doslej aktivno sodelovala, tak tempo
               pa želimo obdržati oziroma ga do konca pogajanj celo pospešiti. Ne nazadnje je dokaz
               za to tudi februarsko srečanje 17-ih držav članic na Brdu pri Kranju, s katerim smo
               želeli v kar največji meri prispevati k zbliževanju stališč ter dokazati, da z
               vztrajanjem pri časovnici pogajanj mislimo resno. Na srečanju na Brdu je bila uvedena
               novost srečanj sedemnajsterice. Namreč, da je tokratna gostiteljica teh srečanj
               seznanila luksemburško predsedstvo o razpravah, odziv na to dejanje so bili pozitivni
               in ta praksa se sedaj ohranja. V naslednjih mesecih bodo potekala pospešena pogajanja
               na ravni posebnih zasedanj odborov stalnih predstavnikov in posebnih ministrskih
               konklav z namenom, da se pogajanja pravočasno zaključijo. Za odgovor, ali je dogovor
               v juniju možen, je v tem trenutku še prerano. Iz sedanjih razprav je razvidno, da še
               precejšnje razhajanje med stališči držav članic tako glede obsega kot tudi same
               strukture sredstev. Ne glede na to pa pričakujemo, da bo v naslednjih mesecih prišlo
               do njihovega zbliževanja, pozivi k pospešitvi pogajanj so zato čedalje glasnejši.
               Luksemburško predsedstvo pa bo razpravo z novim načinom dela čim prej premaknilo iz
               faze načel izmenjave stališč v fazo pravih pogajanj. Dvomimo pa, da bi podaljševanje
               pogajanj samodejno vodilo k boljšemu končnemu dogovoru. Dogovor je cilj, ki ga je
               potrebno doseči, zato bo v naslednjih mesecih potrebno približevanje stališč z vseh
               strani.</p>
               <p>Dovolite, da se na kratko dotaknem tudi stališč, za katere si prizadevamo Slovenija
               zagovarja takšno strukturo in obseg sredstev za naslednjo finančno perspektivo, ki
               bosta Uniji omogočila, da se učinkovito sooči z izzivi povečanih notranjih razlik v
               stopnji razvitosti med državami članicami ter da bo lahko sledila ciljem lizbonske
               strategije in okrepila svojo vlogo v svetu. Ob tem se v pogajanjih seveda zavzemamo
               za takšen dogovor, ki nam bo zagotavljal kar najbolj ugodno kombinacijo elementov za
               doseganje treh strateških ciljev. Prvega, razvojnega cilja, ki pomeni doseganje
               trajnosti gospodarske rasti in nadaljevanje procesa realne konvergence s povečanjem
               konkurenčnosti slovenskega gospodarstva v pogojih aktivnega izvajanja lizbonske
               strategije. Drugega, varnostnega in zunanjepolitičnega cilja, ki obsega krepitev
               varnostnega in zunanjepolitičnega položaja Slovenije kot članice Evropske unije v
               pogojih skupnega financiranja zunanje meje Unije in dejavnega vključevanje naše
               države v kreiranje zunanjepolitičnega delovanja Evropske unije, zlasti pa njene
               politike do jugovzhodne Evrope. Ter tretjega, javnofinančnega cilja, ki predpostavlja
               vzdrževanje stabilnega javnofinančnega položaja v okviru maastrichtskih fiskalnih
               kriterijev, povečanje prispevka javnih financ k doseganju razvojnih ciljev ter
               ohranitev položaja neto prejemnice sredstev iz proračuna Evropske unije v obdobju
               naslednje finančne perspektive. V pogajanjih nikoli ni možno govoriti o vmesnih
               rezultatih, saj velja, da ni dogovorjeno nič, dokler ni dogovorjeno vse. Poudarim
               lahko zgolj to, da so vsebinske usmeritve glede naslednje finančne perspektive, ki
               jih je predlagala komisija, skladne z našimi pričakovanji in željami ter načeloma
               sprejemljive za vse države članice. V nadaljevanju pogajanj bom zato skupaj z drugimi
               državami članicami iskali tak dogovor, ki bo na eni strani upošteval s strani
               komisije predlagane vsebinske usmeritve ter na drugi strani znal rešiti probleme tudi
               tistih držav, ki se zaradi prekomernega plačništva zavzemajo za večjo restriktivnost
               evropskega proračuna. Verjamemo, da smo tega države članice zmožne.</p>
               <p>Naslednja pomembna naloga, o kateri bi spregovoril, so priprave na predsedovanje
               Slovenije Evropski uniji v prvi polovici leta 2008. Dejstvo, da je bila Slovenija kot
               prva med novimi članicami izbrana za predsedovanje, predstavlja za nas priznanje in
               veliko priložnost, da utrdimo svoj ugled kot država, ki je sposobna prevzeti svoj del
               odgovornosti za razvoj in stabilnost tako evropskega kontinenta kot širše mednarodne
               skupnosti. Odločitev hkrati potrjuje, da Sloveniji uspešno vključenost v delovanje
               Unije priznavajo tudi druge države članice.</p>
               <p>Predsedovanje bo vsebinsko, organizacijsko in finančno izjemno zahteven nacionalni
               projekt. Vlada je takoj po odločitvi, da bo Slovenija predsedovala Evropski uniji,
               začela s pripravami, vzpostavila strukturo za vodenje in koordinacijo priprav in
               predsedovanje Slovenije Evropski uniji in opredelila glavne skupine nalog v zvezi s
               pripravami na predsedovanje. Kot je že omenil predsednik vlade, je bila za
               konsistentno vodenje projekta predsedovanja in nadzor poteka priprav že v začetku
               januarja ustanovljena ožja delovna skupina, ki pod vodstvom predsednika vlade
               oblikuje politične smernice in prioritete predsedovanja.</p>
               <p>Operativne priprave in izvedbo predsedovanja pod mojim vodstvom izvaja širša delovna
               skupina za predsedovanje, ki je sestavljena iz predstavnikov posameznih ministrstev
               in organov, ki so vključeni v pripravo predsedovanja.</p>
               <p>Naloge v zvezi s pripravami in izvedbo predsedovanje so že bile razdeljene med tako
               imenovane podskupine za predsedovanje, ki jih vodijo za posamezna področja pristojni
               organi. Vlada je tako že začela pripravljati program predsedovanja, oblikuje pa se
               tudi že prvi osnutek kadrovskega načrta in pa načrta izobraževanja. V pripravi je
               tudi program komuniciranja z javnostmi in promocijo Slovenije v času predsedovanja
               ter program priprav za organizacijo predsedovanja z logističnega vidika.</p>
               <p>Do konca junija 2005 bodo za vsa področja priprav izdelane projektne naloge. V teh
               nalogah bodo podrobneje opredeljene naloge s področja podskupin, nosilci za njihovo
               izvedbo, roki, v katerih jih je potrebno izvesti ter z njimi povezani stroški.
               Projektne naloge bodo upoštevale obe možni izvedbi predsedovanja, z uveljavitvijo
               pogodbe o ustavi za Evropo ali pa brez nje.</p>
               <p>Priprave na predsedovanje potekajo v sodelovanju s sopredsedujočima državama,
               Nemčijo in pa Portugalsko, generalnim sekretariatom sveta, s komisijo, naslednjo
               predsedujočo Francijo, evropskim parlamentom in drugimi državami članicami.</p>
               <p>Spoštovane poslanke in poslanci! Vstopili smo torej v zelo zahtevno obdobje našega
               delovanja v okviru Evropske unije, ki ponuja Sloveniji veliko priložnosti. Naloge, ki
               so nam bile zaupane, razumemo najprej kot priznanje našemu dosedanjemu delovanju,
               nato pa tudi kot veliko odgovornost in izziv za naše prihodnje delo. Verjamemo, da
               bomo priložnost v najvišji meri izkoristili v svojo in korist unije in dokazali, da
               smo dorasli najzahtevnejšim nalogam Evropske unije.</p>
               <p>Hvala lepa.</p>
            </sp>
            <sp xml:id="SDZ4-Redna-04-2005-03-29.sp23">

               <speaker>PREDSEDNIK FRANCE CUKJATI:</speaker>

               <p>Hvala gospodu Koprolu. Sedaj pa dajem besedo predsedniku odbora za zadeve Evropske
               unije, gospodu Antonu Kokalju za predstavitev poročila odbora. Prosim.</p>
            </sp>
            <sp xml:id="SDZ4-Redna-04-2005-03-29.sp24">

               <speaker>ANTON KOKALJ:</speaker>

               <p>Spoštovane kolegice in kolegi, spoštovana vlada! Naj uvodoma vsem nam zaželim, da bi
               se velikonočno vzdušje, ki smo ga bili, upam, deležni v zadnjih dneh, potegnilo tudi
               skozi to razpravo in skozi celotno leto, predvsem na področju dela v okviru Evropske
               unije.</p>
               <p>Odbor za zadeve Evropske unije je na svoji 8. seji, 11. marca 2005, kot pristojno
               delovno telo obravnaval predlog deklaracije o usmeritvah za delovanje Republike
               Slovenije v institucijah Evropske unije v letu 2005 in prednostne naloge Slovenije za
               delo v Svetu Evropske unije v letu 2005. V državnem zboru letos prvič obravnavamo oba
               dokumenta, po določbah zakona o sodelovanju med državnim zborom in vlado v zadevah
               Evropske unije in po novem poglavju poslovnika, ki se nanaša na obravnavo evropskih
               zadev. Dokumenta je na podlagi drugega odstavka 5. člena prej omenjenega zakona ter
               drugega odstavka 154.f člena poslovnika v obravnavo državnemu zboru predložila vlada
               Republike Slovenije. Sprva je predlog deklaracije in prednostne naloge na podlagi
               drugega odstavka 154.g člena poslovnika državnega zbora Republike Slovenije
               obravnavalo 12 matičnih odborov, ki so v poslovniškem roku pristojnima odboroma
               poslali svoja mnenja s predlogi amandmajev. Odbor za zadeve Evropske unije je pri tem
               delu opravil levji delež obravnave obeh dokumentov, saj je razen delov, ki sta se
               nanašala na skupno zunanjo in varnostno politiko, obravnaval tako rekoč celotna
               dokumenta. Na svoji seji je odbor obravnaval mnenja vseh 12 matičnih delovnih teles
               in se opredelil do njihovih predlogov amandmajev. Z amandmajem odbora smo prednostne
               naloge vključili v predlog deklaracije, s čimer so postale njen sestavni del. Svoje
               mnenje do nekaterih predlogov amandmajev je na seji obrazložila tudi vlada Republike
               Slovenije. Kot njen predstavnik je na seji predlog deklaracije in prednostne naloge
               predstavil gospod Marcel Koprol. Po njegovem mnenju je osrednji namen dokumentov
               okrepitev konsistentnega delovanja Republike Slovenije v Evropski uniji, učinkovito
               zastopanje nacionalnih interesov Republike Slovenije v Evropski uniji ter seznanitev
               državnega zbora in širše slovenske javnosti s prednostnimi nalogami Slovenije v
               Evropski uniji.</p>
               <p>Kot predsednik odbora za zadeve Evropske unije bi vam na kratko spregovoril o poteku
               in bistvenih poudarkih obravnave obeh dokumentov. Kot rečeno, sta vsebinsko povezana
               in se med seboj dopolnjujeta. Predlog deklaracije izpostavlja 10 prioritet Slovenije
               v institucijah Evropske unije, ki sledijo trem zaokroženim sklopom. Najprej smo se
               lotili prednostnih nalog, kjer je bila razprava še posebej živahna pri poglavju
               naslednje finančne perspektive. Odprlo se je vprašanje, ali vključiti določilo, po
               katerem naj se Slovenija zavzema za skupen obseg proračuna Evropske unije v skladu s
               temeljnim predlogom evropske komisije, predvsem v korist doseganja ciljev lizbonske
               strategije in kohezije. Po razpravi in argumentih o smotrnosti take pogajalske
               taktike je bil na koncu tak amandma vendarle izglasovan.</p>
               <p>Nič manj polemična ni bila razprava o amandmaju k poglavju o kohezijski politiki. V
               razpravi se je izkazalo, da so v trenutni fazi še številne neznanke, predvsem kar
               zadeva zaključek pogajanj o naslednji finančni perspektivi.</p>
               <p>Na področju socialne politike sta bila predlagana dva skoraj identična amandmaja, ki
               sta se nanašala na slovensko kandidaturo za sedež evropskega inštituta za enakost
               spolov. Sprejet je bil amandma, ki ga je predlagal odbor za delo, družino, socialne
               zadeve in invalide. Pri predlogu deklaracije pa se je razprava razplontira okrog
               amandmaja, ki se je nanašal na primer, da v času luksemburškega predsedovanja ne bi
               bil dosežen dogovor o naslednji finančni perspektivi. Za Slovenija je tako pomembno,
               da na podlagi posebne izjave danes že v času predpristopnih pogajanj, v katerih želi
               kot članica nadaljevati pogovore o delitvi na regije nadaljuje pogovore o delitve na
               tri regije na podlagi že pripravljenih pogajalskih izhodišč za teritorialno delitev
               in doseže, da bo Slovenija na ravni NUC2, gre za evropsko statistično klasifikacijo
               teritorialnih enot, razdeljena na tri kohezijske regije. Amandma s tako vsebino je
               bil sprejet. Najbolj vroč pa je bil amandma, ki ga je kot amandma odbora predlagal
               predstavnik Slovenske nacionalne stranke. Po tem amandmaju prioritete Slovenije na
               področju širitve Evropske unije ne smejo favorizirati podpore eni državi, šlo je za
               različno razumevanje danega teksta in vloženega amandmaja, da morajo vse kandidatke
               brez izjeme v pristopnih pogajanjih še pred vključitvijo izpolniti vse pogoje. Po
               daljši razpravi, ki je med drugim prišla tudi na sodelovanje Hrvaške s haaškim
               sodiščem¸, amandma ni bil sprejet.</p>
               <p>Tako sam na kratko orisal razpravo, ki je na pristojnem odboru potekalo v zvezi s
               predlogom deklaracije o usmeritvah za delovanje Republike Slovenije v institucijah
               Evropske unije v letu 2005 in prednostnimi nalogami Slovenije za delo v Svetu
               Evropske unije v letu 2005.</p>
               <p>Na nas, spoštovane kolegice in kolegi, je, da ga podpremo in s tem začrtamo smernice
               za delovanje tako vlade kot pristojnega in matičnega odbora, ki bosta obravnavala
               zadeve EU v letu 2005. Hvala lepa.</p>
            </sp>
            <sp xml:id="SDZ4-Redna-04-2005-03-29.sp25">

               <speaker>PREDSEDNIK FRANCE CUKJATI:</speaker>

               <p>Hvala gospodu Kokalju. Besedo dajem predsedniku odbora za zunanjo politiko gospodu
               Jožefu Jerovšku za predstavitev poročila odbora. Prosim.</p>
            </sp>
            <sp xml:id="SDZ4-Redna-04-2005-03-29.sp26">

               <speaker>JOŽEF JEROVŠEK:</speaker>

               <p>Hvala lepa. Spoštovani gospod predsednik, spoštovane kolegice in kolegi, ministri in
               ministrice. Odbor za zunanjo politiko je na svoji tretji redni seji dne 11. marca na
               podlagi prvega odstavka 154. člena poslovnika državnega zbora Republike Slovenije kot
               pristojno delovno telo obravnavalo naslovni gradivi, ki jo je na podlagi drugega
               odstavka 5. člena zakona o sodelovanju med državnim zborom in vlado o zadevah
               Evropske unije ter drugega odstavka 154. člena, f člena, poslovnika državnemu zboru
               Republike Slovenije predložila obravnavo in sprejem vlada Republike Slovenije.</p>
               <p>Uvodoma je minister za zunanje zadeve dr. Dimitrij Rupel predstavil oba dokumenta s
               poudarkom na vprašanje zunanje in varnostne politike ter širitve Evropske unije.
               Moram povedati, da je danes gospod minister ponovno zelo izčrpno informiral ta
               državni zbor o tem, kar je informiral tudi odbor za zunanjo politiko, zato ne bi
               povzemal njegove razprave na našem odboru, dotaknil se seveda vseh tem širitve
               Evropske unije in ob tem poudaril, da se bo Slovenija še naprej zagovarjala stališče,
               da imajo ob upoštevanju vseh kriterijev in standardov države zahodnega Balkana jasno
               evropsko perspektivo. Dotaknil se je seveda tudi aktualnih zadev glede širitve
               Evropske unije oziroma začetka pogajanj z Republiko Hrvaško, nadaljnjega statusa
               Kosova in pa tudi seveda transatlantskih odnosov. V tem je poudaril, da je obisk
               ameriškega predsednika Georga Busha, dne 22.2. v Bruslju dal nov zagon
               transatlantskim odnosom. Pri tem si Republika Slovenija prizadeva za konstruktivno
               sodelovanje med Evropsko unijo in Združenimi državami Amerike. Tako kot danes, je
               poudaril tudi poseben pomen Ruske federacije kot strateškega partnerja Evropske
               unije.</p>
               <p>Na koncu je minister za zunanje zadeve predstavil tudi priprave Slovenije na
               predsedovanje Evropski uniji. Po krajši razpravi, ki je sledila, je predsednik odbora
               ministru zastavil vprašanje, ki se je nanašalo na sprejem pogodbe o ustavi za Evropo
               in določen pesimizem, ki naj bi se pojavljal v nekaterih državah članicah Evropske
               unije glede njene uveljavitve jeseni 2006. Prav tako ga je zanimalo, glede na to, da
               je v besedilu prednostnih nalog navedeno, da se bo Republika Slovenija kot
               zagovornica človekovih pravic zavzemala za konkretne pozitivne premike na področju
               odprave embarga, spoštovanja človekovih pravic na Kitajskem, ob tem pa ni omenil
               vprašanja odprave embarga na prodajo orožja Kitajski, ki predstavlja eno izmed
               glavnih odprtih vprašanj v odnosih Evropske unije s Kitajsko. In glede na to, da je
               tu stališče Evropske unije različno od stališča Združenih držav Amerike do tega
               vprašanja, ali je ob obisku predsednika Združenih držav v institucijah Evropske unije
               prišlo do kakšne uskladitve mnenj.</p>
               <p>V odgovoru na prvo vprašanje, je minister Rupel pojasnil, da so v Evropski uniji
               dokaj mirni glede sprejemanja pogodbe o ustavi za Evropo. Tudi v Veliki Britaniji, ki
               velja za glavni preizkusni kamen.</p>
               <p>V odgovoru na drugo vprašanje je pojasnil, da se Evropska unija glede na napredek na
               področju spoštovanja človekovih pravic in vrsti pozitivnih procesov, ki so bili s tem
               doseženi na Kitajskem, nagiba k ukinitvi embarga glede izvoza orožja in strateških
               materialov na Kitajskem, vendar ta odločitev še ni bila formalizirana.</p>
               <p>Člana odbora Jožeta Školča je zanimalo, kaj pomeni izjava, ki jo je izrekel
               predsednik vlade Republike Slovenije Janez Janša ob srečanju z generalnim sekretarjem
               Nato na temo slovenske politike do Iraka in ali pomeni preseganje trenutne politike
               Evropske unije do Iraka.</p>
               <p>Minister Rupel je pojasnil, da bo Slovenija kot članica Evropske unije po svojih
               močeh prispevala k uresničevanju politike Evropske unije do Iraka in sodelovala pri
               usposabljanju, ki bo potekalo v tretjih državah.</p>
               <p>Po končani razpravi je odbor sprejel amandma, ki je bolj tehnične narave, da se pri
               obravnavi posameznih zadev Evropske unije odloča o stališčih in kot izhodišče
               upoštevajo tudi usmeritve in stališča, ki izhajajo iz gradiva Prednostne naloge
               Slovenije za delo v svetu Evropske unije v letu 2005 in je to sestavni del te
               deklaracije. Sprejeti amandma bo skupaj z amandmajem odbora za zadeve Evropske unije
               vključen v skupni predlog deklaracije, ki bo sestavni del obeh poročil. Po končani
               razpravi in glasovanju o amandmaju je odbor glasoval o predlogu deklaracije o
               usmeritvah za delovanje Republike Slovenije v institucijah Evropske unije v letu
               2005, ki vključuje tudi besedilo prednostnih nalog Republike Slovenije za delo v
               svetu Evropske unije v letu 2005 in je soglasno, z desetimi glasovi za, podprl. Hvala
               lepa.</p>
            </sp>
            <sp xml:id="SDZ4-Redna-04-2005-03-29.sp27">

               <speaker>PREDSEDNIK FRANCE CUKJATI:</speaker>

               <p>Hvala gospodu Jerovšku. Poslanke in poslance Liberalne demokracije Slovenije vabim,
               da prekinejo obstrukcijo in se vrnejo v dvorano, ker se začenja predstavitev mnenj
               poslanskih skupin o usmeritvah slovensko-evropske politike. Za slovensko demokracijo
               namreč ni dobro, da se v tako pomembni razpravi ne sliši tudi kritičnega mnenja
               največje opozicijske stranke.</p>
               <p>Sledi torej predstavitev stališč poslanskih skupin. Najprej ima besedo gospod Jožef
               Horvat, ki bo govoril v imenu Nove Slovenije. Prosim.</p>
            </sp>
            <sp xml:id="SDZ4-Redna-04-2005-03-29.sp28">

               <speaker>JOŽEF HORVAT:</speaker>

               <p>Hvala lepa, gospod predsednik. Spoštovani predstavniki vlade, kolegice in kolegi,
               spoštovani vsi prisotni, prav lepo pozdravljeni! Pred državnim zborom sta danes za
               Republiko Slovenijo dva zelo pomembna dokumenta, predlog deklaracije o usmeritev za
               delovanje Republike Slovenije v institucijah Evropske unije v letu 2005 in prednostne
               naloge Slovenije za delo v Svetu Evropske unije v letu 2005, ki pa predstavljata po
               mnenju poslanske skupine Nove Slovenije logično celoto, kar sta sklenila tudi
               pristojna odbora državnega zbora, odbor za zadeve Evropske unije in odbor za zunanjo
               politiko.</p>
               <p>Vsebina deklaracije je podrobneje razdelana v prednostnih nalogah Slovenije. Njen
               glavni namen pa je okrepiti konsistentno delovanje Slovenije v institucijah Evropske
               unije ter na ta način prispevati k učinkovitemu zastopanju slovenskih interesov v
               Uniji. V obsežnem dokumentu je vlada predstavila vse pomembnejše prioritete, ki jim
               bo država v okviru evropskih zadev posvečala pozornost v letošnjem letu. Med
               prednostnimi nalogami je tako opredelila predvsem pogajanja o naslednji finančni
               perspektivi za obdobje 2007 do 2013, izvajanje ciljev lizbonske strategije,
               učinkovito porabo dodeljenih kohezijskih sredstev Unije, nadaljevanje priprave na
               prevzem evra in na vzpostavitev zunanje meje, nadaljevanje širitvenega procesa in
               sodelovanje z državami zahodnega Balkana, sodelovanje med Evropsko unijo in OVSE ter
               priprave na predsedovanje Slovenije Evropski uniji.</p>
               <p>V Novi Sloveniji se strinjamo, da so pogajanja o naslednji finančni perspektivi
               Evropske unije eno najpomembnejših področij delovanja Slovenije v evropskih
               institucijah v letu 2005. Slovenija si prizadeva za takšen obseg in strukturo
               naslednje finančne perspektive Evropske unije, ki bo na eni strani omogočala Uniji,
               da se v naslednjih letih učinkovito sooča z izzivi notranje kohezije, konkurenčnosti
               in njenega nadaljnjega razvoja, na drugi strani pa bo omogočala Sloveniji, da bo
               lahko iz proračuna Evropske unije črpala več sredstev, kot bo v njega vplačevala. Za
               Slovenijo je pri tem najpomembnejša ureditev na področju kohezijske politike, ki bo
               morala prispevati k zmanjševanju teritorialnih, socialnih in ekonomskih razlik
               razširjene Unije ter s tem omogočiti učinkovito integracijo novih držav članic.
               Položaj Slovenije kot neto prejemnice sredstev iz evropskega proračuna je tako v
               obstoječem kot tudi v naslednjem finančnem obdobju močno odvisen od učinkovite porabe
               dodeljenih sredstev strukturnih skladov in kohezijskega sklada Evropske unije.
               Učinkovitost porabe je ne nazadnje tudi eden ključnih argumentov za dodelitev ugodne
               višine sredstev kohezijske politike v okviru pogajanja o naslednji finančni
               perspektivi 2007-2013.</p>
               <p>V Novi Sloveniji izpostavljamo kot prednostno tudi pospeševanje ustreznih reform, ki
               vodijo k izpolnitvi cilja, da Unija s pomočjo vlaganja v znanje, raziskave in razvoj
               postane najbolj konkurenčna v svetu. Izpostavljamo tudi ukrepe za ustvarjanje
               podjetništvu prijaznega okolja, pospeševanje vlaganj za izboljšanje produktivnosti in
               krepitev ključnih dejavnikov rasti, kot so izobraževanje, raziskave in razvoj ter
               prometna in komunikacijska infrastruktura, izboljšanje delovanja notranjega trga,
               večja fleksibilnost in učinkovitost trga dela ter trajnostni razvoj. V Novi Sloveniji
               ocenjujemo, da imata obravnavana dokumenta pravo vsebino. Prepričani smo tudi da bomo
               v Sloveniji z doslednim izvajanjem obravnavanih dokumentov naša prizadevanja uspešno
               usmerjali v to, da bodo zares vsi državljani Evropske unije še naprej odkrivali
               evropski biser, Slovenijo, raj pod Triglavom. Interesov je očitno še veliko. Če si
               nizozemski arhitekt, švicarski farmacevt, nemški pivovar ali španski trgovec z
               blagom, očitno lahko odkriješ zanimive niše na raznih področjih v Sloveniji. Ostajamo
               torej pripraven poligon za evropske podjetnike in umetnike in gotovo lahko Evropi
               ponudimo pravzaprav kar precej. Paziti moramo le, da se vedno zavedamo, kaj ponujamo
               in si ob prstu ne pustimo pogoltniti še roke, ampak skrbno nadzorujemo obojestransko
               korist novih povezav. Hvala lepa.</p>
            </sp>
            <sp xml:id="SDZ4-Redna-04-2005-03-29.sp29">

               <speaker>PREDSEDNIK FRANCE CUKJATI:</speaker>

               <p>Hvala gospodu Horvatu. Gospod Jakob Presečnik bo govoril v imenu Slovenske ljudske
               stranke. Prosim.</p>
            </sp>
            <sp xml:id="SDZ4-Redna-04-2005-03-29.sp30">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani gospodje ministri in drugi
               predstavniki vlade, spoštovane kolegice in kolegi! Deklaracija o usmeritvah za
               delovanje Republike Slovenije v institucijah Evropske unije v letu 2005 in pa seveda
               prednostne naloge Slovenije doživlja svojo prvo sprejemanje po vstopu Slovenije v
               Evropsko unijo. V preteklih letih smo v veliki meri usklajevali zakonodajo in
               institucijo države, sedaj po vstopu je naša naloga aktivno soustvarjanje skupnega
               bivanja v Evropski uniji, skupnega nastopa na globalnem svetovnem trgu in skupnem
               nastopu pri reševanju svetovnih političnih problemov ter ne nazadnje, da bo Slovenija
               doprinesla svoj delež k prizadevanjem za širitev Evropske unije v našo soseščino.</p>
               <p>Od odgovornih institucij države Slovenije se pričakuje, da bo Slovenija soustvarjala
               bodoče evropsko sobivanje z uveljavljanjem slovenskih prioritet in da ne bo nastopala
               samo kot izvrševalka skupno dogovorjenih politik ter da bo temu ustrezno
               funkcionirala tudi doma. Program, ki ga je predstavila vlada Republike Slovenije je
               bil dobra podlaga za obravnavo na delovnih telesih državnega zbora, z amandmaji
               dopolnjen program pa dobra osnova za aktivno sodelovanje Slovenije v institucijah
               Evropske unije in zagovarjanje ter uveljavljanje slovenskih interesov.</p>
               <p>Za konec: poslanska skupina Slovenske ljudske stranke bo predlog deklaracije in
               prednostne naloge Slovenije v letu 2005 podprla. Hvala lepa.</p>
            </sp>
            <sp xml:id="SDZ4-Redna-04-2005-03-29.sp31">

               <speaker>PREDSEDNIK FRANCE CUKJATI:</speaker>

               <p>Hvala gospodu Presečniku. Gospod Bogdan Barovič bo govoril v imenu Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-04-2005-03-29.sp32">

               <speaker>BOGDAN BAROVIČ:</speaker>

               <p>Hvala lepa, gospod predsednik. Kolegice, kolegi, predstavniki vlade. Danes govorimo
               o deklaraciji, o predlogu deklaracije o usmeritvah za delovanje Republike Slovenije v
               institucijah Evropske unije. Sestavni del te deklaracije pomeni, da tudi o tem
               govorimo, pa je drugo poglavje, to pa so prednostne naloge Republike Slovenije.</p>
               <p>Deklaracijo sprejemamo prvič na osnovi zakona o sodelovanju med vlado in državnim
               zborom Republike Slovenije in to je dobro. Deklaracija pomeni, to pa je
               najpomembnejše; slovesno razglasitev načel in pravic oziroma politično - uradno
               izjavo o mednarodnih vprašanjih. Zato ni tako nepomembna, kot izgleda glede na
               udeležbo, neudeležbo, glede na opravičenost ali neopravičenost odsotnosti ali
               prisotnosti. Vlada Republike Slovenije je na delovnih telesih, še posebej pa na
               delovnem telesu odbora za evropske zadev, trdila: osrednji namen je prispevati k
               učinkovitemu zastopanju nacionalnih interesov Slovenije v Evropski uniji. Kaj drugega
               naj v Slovenski nacionalni stranki storimo, kot da verjamemo! Toda, o tem malce
               kasneje v poglavju, ki se mu reče nadaljevanje širitvenega procesa.</p>
               <p>Na področju finančne perspektive je vlada rekla: osrednji cilji Slovenije so iz
               proračuna Evropske unije črpati več sredstev, kot pa jih prispevati. Drži. Toda potem
               v nadaljevanju: na področju Lizbonske strategije je vlada rekla, da gre predvsem za
               rast zaposlovanja, toda o tem kasneje. Vlada je rekla na področju širitvenega procesa
               Evropske unije, to je, natančno so določena poglavja v deklaraciji: Slovenija podpira
               širitev, prioriteta pa ji je širitev oziroma predpristopna pogajanja Republike
               Hrvaške. In piše v deklaraciji, da zagovarja takšen način ob upoštevanju vseh načel,
               ki so veljala v dosedanjih rešitvah ostalih držav. Toda o tem tudi malce kasneje.</p>
               <p>Še o pogodbi o ustavi za EU. Vlada pravi: Slovenija je za uveljavitev pogodbe. Prav,
               vsi smo za uveljavitev pogodbe, toda eni na vrat na nos, drugi z referendumom, ob
               upoštevanjih 11 referendumov, ki so že najavljeni.</p>
               <p>In sedaj k bistvu. Spoštovane kolegice in kolegi! Pomembno je, da vemo, da
               deklaracija pomeni slovesno razglasitev načel in pravic. In gremo po vrsti.
               Učinkovito zastopanje nacionalnih interesov Slovenije v EU. To naj bi bile naloge in
               aktivnosti Slovenije v okviru Sveta Evrope in Evropskega sveta. Če se samo prestavimo
               iz prvega poglavja oziroma osnovnega poglavja na poglavje Nadaljevanje širitvenega
               procesa trdim v imenu Slovenske nacionalne stranke, da temu ni tako. Dokaz je
               nadaljevanje seje odbora za evropske zadeve po tisti seji, ko smo obravnavali
               deklaracijo in seveda njen sestavni del, to je program, ko smo kljub številnim
               predlogom novih amandmajev Slovenci izjemoma sprejeli neka določila, ki veljajo za
               sosednjo državo, češ, njim pa ni treba tega in tega. Vsi, ki ste bili zraven lahko
               prisežete, da je bilo temu tako.</p>
               <p>Finančna perspektiva vlade: črpati več sredstev, kot prispevati. Dokler, spoštovane
               kolegice in kolegi, ta država in ta vlada ne bo vedela, kje smo in kaj se dogaja, ne
               moremo pisati in govoriti na pristojnih odborih, govorim, trdim za odbor za evropske
               zadeve, da naj bi se na nivoju NUC 2 država Republika Slovenija delila na dve, ali
               tri regiji, ali mogoče eno: ali ali ali. Ne gre! Zakaj ne gre? Dajmo ljudem povedati
               enkrat. Vprašal sem jasno in glasno junija, naj bi ta država Slovenija izpogajala
               izhodišča za finančno perspektivo, ti dve točki sta povezani, ali bomo neto
               prejemniki ali neto dajalci v obdobju 2007-2013. To je jasno vprašanje vsem nam.
               Trenutno stanje: bruto družbeni produkt države ali proizvod države Republike
               Slovenije je nekaj nad 74%, kar pomeni, če bi bila država Republika Slovenije ena
               regija in če nam uspe junija iztržiti v pogovorih to stališče, potem ostanimo ena
               regija. V kolikor ne, kar že v naprej vemo, da nam ne bo, vsaj slutiti je bilo iz
               pogovorov, pomeni, da moramo Slovenijo, edino izhodišče je ne dve ali tri, ne, dve
               regiji ne, tri regije. Edino izhodišče tri regije! Ampak, z zavedanjem, da bo
               edinole, če jo delimo od zahoda proti vzhodu, državo na tri regije, da bo edino
               vzhodna regija tista, ki bo neto prejemnica iz kohezijskih skladov predvsem, pa tudi
               strukturnih. Slovenija, država si ne more privoščiti prvo oziroma drugo oziroma
               tretje leto svojega članstva v EU biti neto dajalka. Ne more! Nas je dva milijona. Mi
               imamo, danes smo slišali, ogromno storiti! In ne moremo pisati v deklaracijo, da nam
               je pravzaprav vseeno ena, dve ali tri regije, ne gre! Treba je narediti izračune,
               potrebno je povedati, da imamo neto družbeni produkt 74,25% in da moramo junija
               izbojevati stališča, da bomo imeli eno regijo in da bomo neto prejemniki. Tega vlada
               ni bila pripravljena, lepo ali pa grdo, niti povedati, niti priznati, niti ni imela
               teh podatkov. Špekulirati in igrati se ne moremo, če smo se odločili, da gremo v
               Evropo, gremo v Evropo. Nejasno stališče na tem nivoju. Če bi bilo jasno, bi bilo
               popolnoma drugače, vsaj kar se Slovenske nacionalne stranke tiče in njenega mnenja.
               Lizbonska strategija. Rast zaposlovanja. Ja, kdo je proti? Nihče. Mi smo prvi v
               Slovenski nacionalni stranki, čeprav smo bili evroskeptiki, ampak če smo že notri,
               kdo je... Kaj je država Republika Slovenija naredila na področju prehodnega obdobja
               za delovno silo? Nič. Nič in nič! Slovenija mora zaposlovati, na primer, govorim, že
               spet na primer, slovaško delovno silo. Nemčija, Italija, Francija so si priborile
               prehodno obdobje in ne bodo zaposlovala Slovencev. Ne bodo! Je to skrb za rast
               zaposlovanja? Ne govorimo samo znotraj, znotraj te države vemo, kako skrbimo! Mi
               moramo gledati Evropo kot večjo državo. Ne moremo primerjati notranje odnose med
               državi in Evropsko unijo, kateri sestavni del smo, v enem segmentu, kjer imamo
               določene svoje pravice kot država.</p>
               <p>Širitveni proces Evropske unije pa je seveda poglavje zase. Slovenska nacionalna
               stranka je na tem področju absolutno kritična. Nihče v tej državi, nihče, vključno z
               vladnim premierjem, vključno z zunanjim ministrom, nima in ne more imeti pravice, da
               za prioritetno nalogo postavi pogajanja s sosednjo Hrvaško. Nima jo! Ne more jo
               imeti! Naše stališče mora biti, da država Republika Slovenija podpira vsa pogajanja z
               vsemi državami, ki izpolnjujejo pogoje. Naj vas spomnim, mnogo vas je tistih, ki ste
               bili tule, kako je bilo, ko se je Slovenija vključevala v Evropsko unijo. Spomnite se
               10 let nazaj. Kaj je delala Italija in kaj je delala Avstrija s Slovenijo. V nulo je
               zahtevala od Slovenije vse, vse v nič, da je Slovenija storila, da je lahko prišla in
               postala članica Evropske unije. V nulo! Kaj mi delamo? Kaj mi delamo? Mi dovoljujemo
               na naslednji seji odbora za Evropske unije, smo celo dovoljevali izjeme, češ, vse
               mora sosednja država. Pa ne gre za Hrvaško. Kdo ne želi, da bi mi schengensko mejo
               prestavili? Vsi želimo. Ampak mi smo rekli: ja, Hrvaška pod izpolnjevanjem vseh
               pogojev, razen, razen... Ni razen! Ne more biti! Ne more biti razen!</p>
               <p>V Slovenski nacionalni stranki, vam povem odkrito, se je porodil dvom, ali pa sum,
               ali pa trditev, da nekdo v okviru strankarske politike, vodi razgovore s sosednjo
               državo, ne v okviru države Republike Slovenije. Če bi bila stališča države in stranke
               enaka - prav. Ne more pa nekdo, po našem mnenju, strankarsko politiko v okviru
               evropske ljudska stranke, ali katerakoli hočete, forsirati proti sosednji državi,
               zato da se bomo prikupili. Čemu pa? Kaj imamo od tega? Kaj se je zgodilo s Piranskim
               zalivom? Ali smo rešili vsaj en problem? Od nas so zahtevali Italijani in Avstrijci
               pravzaprav čisto vse, kar so si izmislili. Pa ne, da bi izsiljevali! Vsi želimo, da
               gre Schengen naprej. Ampak vsi imajo enake pogoje. Turčija je bila skupaj z Bolgarijo
               in Romunijo. Sam sem bil prisoten. Kam je padla? Nazaj! Še eno stopnjo nižje kot
               Hrvaška. Pa se ne zavzemam za Turčijo! "Pogoji," kot piše, "v nadaljevanju
               širitvenega procesa morajo biti za vse enaki." Ne pa - razen kolegi iz opozicije bodo
               potrdili, mi smo se ne vem koliko časa kregali okoli amandmaja, da bi napisali v tem
               amandmaju takšno dikcijo, ki bi bila sprejemljiva za sosednjo Republiko Hrvaško in za
               državo Republiko Slovenijo. Nihče je ni hotel sprejeti. Zakaj biti pohlepen, zakaj
               biti pritlehen, zakaj biti - ne vem, ne vem. Cela Evropa je dala signal, da pač še ni
               čas za predpristopna pogajanja. Cela Evropa! Mi smo zato opozorili, ne da bi bili
               enaki drugim državam Evrope, opozorili smo na to, da bodimo razumni in poglejmo
               Slovenijo, kakšno pot je šla, kaj je naredila. Verjamem, da je Republika Hrvaška
               naredila ogromno. Tudi Slovenija je naredila ogromno, pa smo bili na zadnjih
               sestankih pred vstopom Slovenije v Evropsko unijo, pa so rekli: Ja, ampak! Na
               področju prava, iz zaostanka sodnih procesov niste naredili dovolj. In potem je
               prišel nek Herkules in ne vem kakšni programi, da smo to uskladili. Enako velja za
               vse ostale države. In ne moremo v deklaracijo za leto 2005 napisati, da podpiramo
               samo eno državo, ne gre, pa ne glede, če piše sodelovanje z državami zahodnega
               Balkana. Ker dikcija v deklaraciji "nadaljevanje širitvenega procesa", lahko pomeni:
               kaj, če se zgodi - govorim na pamet -, da Republika Srbija in Črna gora danes
               dosežeta tako stopnjo, da sta v enakem položaju kot naši sosedje? Govorim na pamet.
               Ta dikcija "nadaljevanje širitvenega procesa" pomeni, da mi podpiramo samo Hrvaško in
               nikogar drugega; druge pa pač potem naprej, Turčijo in tako naprej. Ne gre! Ne moremo
               v deklaracijo, ki je, še enkrat poudarjam, slovesna razglasitev načel in pravic ter
               uradna izjava neke države v mednarodnih vprašanjih, ne moremo v deklaracijo pisati
               nekaj takega. Ne moremo in ne smemo!</p>
               <p>Glede pogodbe o ustavi za Evropsko unijo. Prav, bili smo tretji, ki smo pač
               ratificirali ustavo za Evropsko unijo; takšna je bila volja tega parlamenta ali dela
               tega parlamenta, ne vseh, in smo to naredili. In prav je, da smo za uveljavitev,
               ampak ta uveljavitev pogodbe je, tako kot je bilo rečeno na odboru za evropske
               zadeve: mi bomo naredili vse, da bomo prepričali druge države, da bodo podprle
               Republiko Hrvaško, sosednjo republiko, zato da bo začela predpristopna pogajanja. Žal
               nam ni uspelo, kot vidimo, rezultati so danes tu. Ni nam uspelo, če je pa ista
               zgodba, kaj, če od enajstih držav ena od teh - pa se zna zgoditi, verjemite mi,
               poglejte niško deklaracijo, deklaracijo iz Nice, kako se je dogajalo, zgodba z Irsko,
               tri leta. Kaj se bo zgodilo potem? Slovenija bo predsedovala Evropski uniji. Res je,
               verjamem, da se na zunanjem ministrstvu za to pripravljajo, da oblikujejo določene
               skupine, verjamem. Ampak, komu je danes jasno, ali bo Slovenija predsedovala skupaj z
               dvema državama ali samostojno ali v tako imenovani trojki? Kdo ve! In verjemite mi,
               da od enajstih držav, ki bodo imele referendume, ne bodo vsi referendumi uspeli, vsaj
               v eni državi sigurno ne - v Veliki Britaniji je zelo skeptično. In potem bomo sami
               tisti - bomo, če bomo, danes tega ne vemo. Takšne stvari pisati v deklaracijo je
               nevarno. Nič slabega nočemo v Slovenski nacionalni stranki, bili smo evroskeptiki,
               ostajamo evroskeptiki in evrorealisti, toda če smo enkrat sprejeli pravila igre,
               dajmo se jih držati vsi! Dajmo se jih držati, prosim vas, vsi! Deklaracija, skupaj s
               tem programom, veste, ni tako nedolžen dokument, je obvezujoč! Če ga danes sprejmemo,
               je obvezujoč tako kot tudi sprejem evra - kdo ni za? Vsi smo za to! Vsi smo za to, da
               imamo enkrat enotno valuto, da ne menjamo dinarje za evre, da ne menjamo valute po
               vsem svetu; toda, še enkrat pravim, toda, zadaj so ljudje, zadaj je socialna in
               finančna politika, ki mora prinesti dvig gospodarskega razvoja in dvig produktivnosti
               in dvig prihodkov, ker verjeli ali ne, iz izkušenj, danes stane ena kava kjerkoli že
               približno pol evra, verjemite mi, ko bo leta 2007, dam banalen primer, uveden evro v
               državi Republiki Sloveniji ta kava ne bo pol evra, ampak en evro! Ali veste, kaj to
               pomeni na dvesto tisoč kav? Ali veste, kaj to pomeni za žepe ljudi, ki so danes na
               robu socialne, ki so danes na robu preživetja, ki danes nimajo, nimajo socialnega
               zaledja. Ni to demagogija, to so dejstva, ki prinašajo - vsi želimo leta 2007 imeti
               evro, ampak ta evro naj bo močan, močan mora biti tako, kot je eden evro na Irski, ne
               vem, v ostalih državah, razen seveda v treh državah, Švedski, Danski in Veliki
               Britaniji, ki ga nočejo - zakaj ne, ne vem.</p>
               <p>Dovolite mi, da s tem končam in prosim vas, gospod predsednik, da dovolite tudi po
               vzoru vlade, da predstavitev mnenja poslanske skupine Slovenske nacionalne stranke
               nadaljuje moj kolega, gospod Sašo Peče. Govorim o predstavitvi glede na čas, ki ga
               imamo. Hvala lepa za pozornost. Še enkrat pravim, v Slovenski nacionalni stranki,
               kolegice in kolegi, s takšno deklaracijo, tako ohlapno, ki imamo za sabo celo
               program, ne moremo soglašati.</p>
            </sp>
            <sp xml:id="SDZ4-Redna-04-2005-03-29.sp33">

               <speaker>PREDSEDNIK FRANCE CUKJATI:</speaker>

               <p>Gospod Barovič, za predstavitev predlagatelja oziroma mnenja je vlada najavila več
               imen in tista imena so bila upoštevana. Pri vaši predstavitvi ste samo vi navedeni in
               ne moremo vključevati drugih.</p>
            </sp>
            <sp xml:id="SDZ4-Redna-04-2005-03-29.sp34">

               <speaker>BOGDAN BAROVIČ:</speaker>

               <p>Spoštovani gospod predsednik, jaz vas razumem, vendar v mojih dokumentih, ki sem jih
               imel o predstavitvi stališč vlade, stališč odbora, matičnega odbora torej odbora za
               evropske zadeve in odbora za zunanjo politiko, so bila navedena tri imena, predsednik
               vlade, predsednik odbora za evropske zadeve in predsednik odbora za zunanjo politiko,
               ostalih pač jaz nisem imel navedenih, ampak vzel sem ta vzor kot možnost, glede na
               to, da nismo imeli pisne informacije.</p>
            </sp>
            <sp xml:id="SDZ4-Redna-04-2005-03-29.sp35">

               <speaker>PREDSEDNIK FRANCE CUKJATI:</speaker>

               <p>Hvala. Nadaljujemo s predstavitvijo stališč poslanskih skupin. Gospod Vili Rezman bo
               predstavil stališče Demokratične stranke upokojencev Slovenije.</p>
            </sp>
            <sp xml:id="SDZ4-Redna-04-2005-03-29.sp36">

               <speaker>VILI REZMAN:</speaker>

               <p>Hvala lepa, gospod predsednik. Spoštovani vsi, ki še zdržite, moj pozdrav tudi vam.
               In naj kar uvodoma povem, da z ozirom na dejstvo, da so danes tako rekoč vsi, ki so
               govorili, omenjali silno pomembnost tega današnjega srečanja, visi v zraku vprašanje:
               ali je res tako zelo pomembno, če skorajda polovica ali pa morebiti celo več poslank
               in poslank ni tukaj. Zdi se, kot da bo postala praksa posedanja v foaeju in
               pohajkovanja po parlamentarnih hodnikih pomembnejše kot delo v tej parlamentarni
               dvorani. Ampak, nam je potrebno sodelovanje in partnerstvo, tako kot Evropski uniji,
               tako kot Sloveniji moramo izpostaviti kot temeljne cilje sodelovanje, partnerstvo,
               vzajemnost, vzajemno pomoč, mir, stabilnost, zato da bomo lahko nekatere temeljne
               cilje vendarle uresničili. In k tem ciljem spadajo najprej ohranjanje tega, kar je
               mogoče, da začnem z drugega konca, ker običajno se najprej pove, kaj je treba
               napraviti za gospodarsko ras. Torej, ohraniti to, kar že imamo, bodisi da gre za
               kulturo, za identiteto nas samih, bodisi da gre za ohranjanje okolja nasploh in
               narave še posebej. Drugo, kar je zelo pomembno, je seveda tudi gospodarski razvoj v
               pozitivnem smislu, kajti sama rast eoipsov sama po sebi še ne pomeni pozitivnega
               premika. In tretje, kar je za nas tudi eden izmed temeljni ciljev, za nas v Evropski
               uniji, menim, ne samo tukaj v Sloveniji, je, da poskrbimo za boljše življenje ljudi
               za blaginjo. Vsega tega, torej boljšega življenja ljudi, mimo narave, mimo ohranjanja
               okolja ni mogoče doseči. Brez gospodarskega razvoja tudi ne in brez poudarjanja
               socialnih prvin posamičnih deklaracij seveda še zlasti ne, tudi za tiste, ki so v
               manjšini, ki so drugačni in ki nimajo te moči, da bi lahko svoje interese sami
               uveljavljali.</p>
               <p>In od vsega tega, kar sem zdaj navajal najdemo v poslanski skupini DeSUS nekaj tudi
               v deklaraciji in v nalogah, ki so pred nami. Zato bomo mi to podpirali, in sicer
               aktivno podpirali, radi bi pa povedali, da imamo pri tem tudi kakšno posebno
               stališče, in sicer v glavnem v dve smeri: prvič v smeri implementacije in drugič v
               vsebinski smeri. Kar zadeva implementacijo, kar zadeva udejanjanja tega, kar je
               zapisano zdaj - in večkrat je bila omenjena deklarativnost -, se moramo zavedati, da
               gre za veliko raznoroznost ne samo v Evropski uniji, ampak tudi v posamičnih državah
               pa tudi pri nas; tako kar zadeva vrednot, kar zadeva interesov, kar zadeva ciljev,
               tako da bo zelo težko implementirati to, s čimer se na načelni ravni zlahka
               strinjamo. Zato je potrebno, da si zastavimo jasne cilje, potrebno je, da ugotovimo,
               kateri so res tisti ukrepi, katerim je treba slediti, in da potem, ko bomo delali
               naše lastne nacionalne programe, to poskušamo tudi vpeljevati.</p>
               <p>Kar zadeva vsebine je seveda res, da je gospodarstvo pomembno in da je ves čas na
               prvem mestu gospodarstvo, gospodarska ras, podjetnost, tržnost, konkurenčnost in tako
               naprej in brez vsega tega seveda ne gre. Vendar je treba, tako kot se sicer zavzemamo
               za integralni pristop, enako poudarjati tudi socialne dimenzije in dimenzije
               varovanja okolja. Tega, žal, v teh dokumentih vedno ne najdemo. Naj samo povem, da v
               deklaraciji med desetimi naslovi ni niti enega, ki bi se glasil na temo socialnih
               ukrepov ali na temo varovanja okolja. So pa mnogi drugi, ki sicer morebiti tudi
               implementirajo to, kar posebej sedaj poudarjam, ampak prav bi bilo, da bi to
               poudarjali tudi izrecno, eksplicitno, zlasti zaradi tega, ker na mnogih odborih, na
               katerih smo o teh stvareh razpravljali pristojnih iz posamičnih resornih ministrstev,
               zelo pogosto tudi ni bilo. Prednostne naloge nekoliko popravljajo to, tiste teme, ki
               jih v deklaraciji ne najdemo, vendar bolj obrobno. Naj pa le omenim, da bi bila
               potrebna bolj zavezujoča, bolj odločna drža in da najdemo morebiti kompliment na ta
               način, da beremo nekatere druge dokumentu hkrati. Naj preberem samo naslov tega, kar
               si je kot strateški program zadala komisija za leto 2005-2009 in tam piše, da gre za
               partnerstvo za evropski razcvet, za blaginjo, za solidarnost, za varnost in da so
               temeljni cilji dolgoročna blaginja, solidarnost, socialna pravičnost, svoboda in dvig
               ravni kakovosti življenja. In ko bomo te deklaracije sprejeli, bomo pravzaprav šele
               na začetku poti, ki se je moramo lotiti. Hvala lepa.</p>
            </sp>
            <sp xml:id="SDZ4-Redna-04-2005-03-29.sp37">

               <speaker>PREDSEDNIK FRANCE CUKJATI:</speaker>

               <p>Hvala gospodu Rezmanu. Gospod Milenko Ziherl bo govoril v imenu Slovenske demokratske
               stranke. Prosim.</p>
            </sp>
            <sp xml:id="SDZ4-Redna-04-2005-03-29.sp38">

               <speaker>MILENKO ZIHERL:</speaker>

               <p>Hvala za besedo, gospod predsednik. Lep pozdrav predstavnikom vlade, kolegicam in
               kolegom in prisotnim v dvorani.</p>
               <p>Veseli me, da ta dva dokumenta obravnavamo na današnji dan, ko sta dve pomembni
               obletnici, in sicer obletnica rojstva generalna Rudolfa Majstra ter prva obletnica
               podpisa pristopa Slovenije k zvezi Nato. Prednostne naloge in deklaracijo smo
               obravnavali na odborih in na matičnem odboru. Razprave so bile precej burne, včasih
               zelo aktivne, konstruktivne in to pomeni, da je bilo vzbujeno veliko zanimanje za oba
               dokumenta. V naslednji finančni perspektivi pričakujemo, da bodo pohajanja v okviru
               Evropske unije precej zahtevna, saj nekatere države vztrajajo pri 1% bruto družbenega
               proizvoda kot prispevku v skupni fond, ciljna vrednost Slovenije, za katero se
               zavzema Slovenija, pa je 1,14%. Potem so bili še dvomi okoli tega, ali bomo po
               širitvi še vedno neto prejemniki ali neto plačniki, saj bi zaradi tako imenovanega
               statističnega učinka lahko padli in kot ena regija, Slovenija kot celotna regija, bi
               lahko padli med neto plačnike, vendar imamo najnovejša zagotovila, da se Slovenija
               lahko organizira v 3 statistične regije po sistemu NUTS2, ne glede na direktivo iz
               leta 2003, ki pač to bolj točno opredeljuje. Slovenija ima pač zdaj do 1.1.2007
               proste roke in če se bo pokazala potreba po reorganizaciji, po shemi NUTS2, da lahko
               pristopimo.</p>
               <p>Prednostna naloga je tudi lizbonska strategija. Evropska unija je ugotavljala, da
               zaostaja za najbolj konkurenčnimi gospodarstvi na svetu, in to zaostajanje se je
               pričelo že v 80-ih in nadaljevalo v 90-ih letih prejšnjega stoletja. Tako današnji
               bruto družbeni proizvodi, produkti v največjih državah, kot so Nemčija, Francija in
               Italija, zaostajajo za 30% za najnižjimi. Lizbonska strategija si je zadala cilj, do
               leta 2010 napraviti Evropsko unijo za najbolj konkurenčno in dinamično ter na znanju
               temelječe gospodarstvo na svetu, ki bo zagotavljalo polno zaposlenost ter ekonomsko
               in socialno kohezijo.</p>
               <p>Vmesno poročilo stanja, tako imenovano Kokovo poročilo pa je pokazalo, da se ukrepi
               lizbonske strategije ne izvajajo, zato je luksemburško in britansko predsedstvo
               hotelo dati nov zagon pri izvajanju lizbonske strategije, in sicer s pripravo
               prenovljene lizbonske strategije. Eden od takih dogodkov je bilo tudi srečanje s
               predstavniki parlamentov vseh 25 držav članic, kjer so želeli preko parlamentov, da
               bi vplivali na svoje vlade, da se zavzamejo za prenovljeno lizbonsko strategijo. Na
               tem srečanju je bilo največ razprave o direktivi o storitvah, ki pa bi lahko nekako
               prenovljena bila celo izziv, saj bi večja konkurenčnost iz novih pristopnih držav k
               petnajsterici lahko povzročila neka družbena gibanja, neko pripravljenost na
               izobraževanje in tako dala lizbonski strategiji nov zagon tudi tam, kjer je nek
               skepticizem.</p>
               <p>Od 25 držav smo slišali 25 različnih pogledov na lizbonsko strategijo, kar pa je
               bilo za pričakovati, kajti vsaka država je pač šla iz svojih izhodišč.</p>
               <p>Podpiramo prenovljeno lizbonsko strategijo, predvsem v tem, ker so bolj opredelili
               prioritete. Triletno poročanje o stanju lizbonske strategije bo tudi dalo boljše
               rezultate.</p>
               <p>No, v okviru nalog je tudi skupna kmetijska politika in ribištvo, kjer imamo
               možnosti, da v okviru razvoja podeželja dobimo določena sredstva, in sredstva iz
               naslova financiranja skupne politike.</p>
               <p>Omenil bi še širitev. Podpiramo podpis pristopne pogodbe z Bolgarijo in Romunijo ter
               začetek pogajanj s Hrvaško in Turčijo. Začetek pogajanj s Hrvaško je sicer bil
               preložen, vendar obeta se, da se bo lahko nadaljeval, saj je bilo rečeno, da komisija
               Luksemburga, Velike Britanije in Avstrije preveri, kakšno je stanje sodelovanja
               Hrvaške s haaškim sodiščem.</p>
               <p>No, pri pogodbi o ustavi za Evropo pa mislim, da je naša država lahko zgled ostalim
               oziroma neka spodbuda, kajti kot smo slišali, v enajstih državah bo potekal
               referendum in zgodba iz Slovenije lahko pozitivno vpliva na te države.</p>
               <p>Zato bomo v Slovenski demokratski stranki podprli predlog deklaracije o usmeritvah
               za delovanje Republike Slovenije v institucijah Evropske unije v letu 2005 ter
               predlog prednostnih nalog, ki jih je pripravila vlada Republike Slovenije.</p>
               <p>Predvidene aktivnosti so obsežne in zahtevne, zaradi česar se bodo prenašale še v
               naslednja leta. V okviru predlaganih usmeritev se bo treba hitro odzivati, če bo
               prišlo v svetu do takih sprememb, ki bodo zahtevale dopolnitve zastavljenih ciljev.
               Ker je bila podpora ob vstopu v EU, velika, ter izpeljana na osnovi političnega
               konsenza, pričakujemo, da bo taka klima tudi ob nadaljnjih aktivnostih Slovenije v
               okviru EU. Slovenija ima prvo leto možnost, da lahko aktivno sodeluje kot polnopravna
               članica. Za uspešno izvajanje aktivnosti iz prednostnih nalog in deklaracijah bo
               potrebno vključiti vse politične skupine, civilno družbo oziroma tako imenovane vse
               družbene partnerje, da čim bolj aktivno sodelujejo. Ker predlog prednostnih nalog in
               resolucije ocenjujemo za dober, ga bo poslanska skupina Slovenske demokratske stranke
               podprla. Hvala.</p>
            </sp>
            <sp xml:id="SDZ4-Redna-04-2005-03-29.sp39">

               <speaker>PREDSEDNIK FRANCE CUKJATI:</speaker>

               <p>Hvala gospodu Zihrlu. Gospod Franc Horvat bo govoril v imenu Združene liste
               socialnih demokratov.</p>
            </sp>
            <sp xml:id="SDZ4-Redna-04-2005-03-29.sp40">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovana predstavnica in predstavniki vlade,
               kolegice in kolegi in drugi, ki spremljate to našo razpravo! Najprej bi uvodoma želel
               reči, da bomo poslanke in poslanci poslanske skupine Združene liste socialnih
               demokratov podprli dopolnjeni predlog deklaracije in program prednostnih nalog za
               delovanje vlade v ustanovah EU v letu 2005. Ob tem pa v smislu konstruktivne
               opozicije dajemo nekatere konkretne predloge in dopolnitve, dali smo jih tudi v
               obliki amandmajev in smo hvaležni, da so bili mnogi ali pa večina sprejeti, in to
               tako za delovanje v ustanovah EU kot za ravnanje doma.</p>
               <p>Zavedamo se namreč, da gre za obravnavo zelo pomembnih vsebin, od katerih bo v
               veliki meri odvisna uresničitev upravičeno velikih pričakovanj državljank in
               državljanov Slovenije v prvih letih polnopravnega članstva v EU. Od tega bo v veliki
               meri odvisen nadaljnji gospodarski in socialni razvoj Slovenije ter blaginja njenih
               državljank in državljanov. Aktualnost obravnave ne zmanjšuje po našem mnenju dejstvo,
               da sta evropski parlament in Evropski svet v preteklih dneh obravnavala, in kar je
               posebej spodbudno, dosegla veliko soglasje o ključnih vprašanjih prihodnjega razvoja
               EU, zlasti o paktu stabilnosti in rasti in o Lizbonski strategiji.</p>
               <p>Z doseženimi dogovori in ravnanjem predstavnikov vlade ter našimi evroposlanci in
               poslankami smo lahko zadovoljni. Seveda pa zgodba s sprejemom resolucije v Evropskem
               parlamentu in s sklepi sveta ni končana, temveč pomeni spodbudno izhodišče za
               nadaljnje zahtevne aktivnosti. To dejstvo povečuje aktualnost naše obravnave in
               zlasti povečuje odgovornost vlade, državnega zbora in drugih za nadaljnji razvoj
               Evropske unije in Slovenije.</p>
               <p>Ker bodo kolegice in kolegi iz poslanske skupine razpravljali o posameznih
               vprašanjih, se sam osredotočam na nekatera vprašanja, predvsem s področja ekonomije,
               financ in sociale. Ob tem se bom posebej osredotočil na (v narekovaju) "domače
               naloge" vlade, državnega zbora in drugih za uspešno uveljavljanje članstva Slovenije
               v Evropski uniji.</p>
               <p>Najprej nekaj besed o lizbonski strategiji. Razveseljiv je dogovor o novem zagonu
               lizbonske strategije. To je brez pretiravanja usodno vprašanje obstoja in razvoja
               razširjene Evropske unije in blaginje njenih državljank in državljanov. Pri oceni
               vzrokov neuspeha sklepov iz leta 2000, o čemer je bilo tudi v naši javnosti,
               strokovni in splošni, veliko govora, je poleg upoštevanja spremenjenih mednarodnih
               okoliščin in preoptimističnih ciljev v kratkih ali prekratkih rokih vendarle bistven
               razlog v dejstvu, da ambicioznim ciljem ni sledil niti evropski proračun, ki je bil v
               teh letih relativno zmanjšan na 1% v odnosu na nacionalne proračune, ter tem ciljem
               niso sledile niti politike, ekonomska in druge, na ravni Evropske unije kot tudi v
               posameznih državah članicah. Očitno je končno tako pri vodilnih ustanovah EU kot tudi
               v državah članicah sprejeto spoznanje, da razširjena Evropska unija druge, boljše
               alternative nima, kot je revidirana lizbonska strategija. Nujen je ponoven zagon te
               strategije, s poudarkom na hitrejši stabilni gospodarski rasti in na zagotovitvi več
               in bolj kakovostnih delovnih mest, kar je navsezadnje tudi cilj evropske ustave, ki
               smo jo ratificirali v tem parlamentu. Pri tem ne gre le za novo upanje, kot temu
               nekateri pravijo, ampak po našem prepričanju za usodo Evropske unije in njenih
               državljank in državljanov v vse bolj globaliziranem svetu. Še enega popravnega izpita
               brez usodnih negativnih posledic verjetno ne bo. Pomemben je integriran pristop za
               trajnostni razvoj, z uveljavljanjem vseh treh elementov, ekonomskega, socialnega in
               okoljskega. Ob tem je izjemno pomembna politika kohezije, ekonomska, socialna in
               teritorialna. Za uresničevanje lizbonske strategije je izjemnega pomena, da je
               dosežen kompromis o Paktu stabilnosti in rasti. Ob nespoštovanju tega pakta, celo s
               strani držav predlagateljic tega pakta, je pakt kljub dobrim namenom postal
               objektivna ovira za razvoj, predvsem za rast, čeprav je to v njegovem naslovu; važno
               je namreč oboje, stabilnost in rast. Zato spremembe prinašajo priložnost, ki je
               pomembna tudi za Slovenijo, kajti prav mi nujno potrebujemo hitrejšo gospodarsko
               rast.</p>
               <p>Slovenija je že s pred leti sprejeto strategijo gospodarskega razvoja v veliki meri
               zaobjela usmeritve lizbonske strategije. Kakovostno poročilo o razvoju, ki smo ga
               dobili pred nedavnim, objektivno in argumentirano ocenjuje dosedanji razvoj in
               priložnosti za prihodnost.</p>
               <p>V poslanski skupini podpiramo učinkovito upravljanje lizbonske strategije. Potreben
               je čimprejšnji sprejem nacionalnega plana, kot ga predvideva Unija za vse države, da
               s tem prevzamejo svoj večji del odgovornosti za uresničevanje strategije. Zavzemamo
               se za čimprejšnjo določitev odgovornega in kompetentnega koordinatorja aktivnosti
               lizbonske strategije in razvoja sploh na ministrski ravni, ker je tu največja
               odgovornosti pri vladi. Zavzemamo se za pravočasno obravnavo ključnih vprašanj,
               pomembnih za razvoj Slovenije in Evropske unije, v delovnih telesih državnega zbora,
               vključno z novo strategijo gospodarskega razvoja, ki naj bi jo vlada sprejela v teh
               dneh.</p>
               <p>Za uspešno uresničevanje ciljev lizbonske strategije bo nujno sodelovanje socialnih
               partnerjev, nevladnih organizacij in lokalnih ter regionalnih skupnosti, znanosti in
               drugih. Več kot očitno je - in po zadnjih stališčih Evropske komisije bi moralo
               končno to biti jasno tudi največjih skeptikom -, da bo za uspešno izvajanje lizbonske
               strategije in zlasti za učinkovitejše in večje koriščanje sredstev Evropske unije
               nujna čimprejšnja regionalna organiziranost države, pri čemer nedopustno kasnimo. Za
               uspešno izvajanje deklaracije in programa prednostnih nalog ter sploh za uspešno
               uresničevanje članstva v Evropski uniji bo pomembno sodelovanje in soglasje med
               političnimi strankami, socialnimi partnerji, nevladnimi organizacijami in drugimi.</p>
               <p>Nekaj besed o finančni perspektivi, ki je bila že omenjena. Vodilni funkcionarji
               Evropske unije tudi na srečanju, ki je bilo omenjeno, ki smo ga imeli pred nedavnem v
               evropskem parlamentu predsednik sveta Junker, predsednik komisije Baroso, predsednik
               parlamenta Borel in tudi vodja skupine za Lizbono Kok, čeprav previdno, so v sojih
               nastopih upravičeno poudarjali, da brez povečanja skupnega obsega evropskega
               proračuna ne bo mogoče uresničiti tudi revidirane lizbonske strategije. To potrjuje
               dosedanja praksa in stališča posameznih držav članic, tudi najnovejša stališča. Zato
               se mora Slovenija odločno zavzemati v pogajanjih za povečanje skupnega obsega nad 1%
               čim bližje 1,14% oziroma k predlogu Evropske komisije.</p>
               <p>Dejstvo je, da "stare članice" vztrajajo pri dosedanji delitvi evropskega kolača
               brez povečevanja skupnega obsega evropskega proračuna, zlasti za cilje lizbonske
               strategije, kot je znanost, razvoj, izobraževanje, kohezija, zaposlovanje, zato ni
               realno pričakovati ugodnejšega položaja novih članic in še tudi Slovenije ne - ali pa
               še posebej Slovenije ne glede na njeno razvitost. Učinkovito pridobivanje in
               koriščenje sredstev EU je ena glavnih nalog vlade in drugih ustanov. Več kot
               alarmantno je dejstvo, da je Slovenija po zelo učinkovitem koriščenju predpristopnih
               pomoči, ki jih je koristila tam 97% in bila med najboljšimi kandidatkami, ki so v
               povprečju koristile le 63% možnih sredstev, je dramatično poslabšanje položaja v
               lanskem letu in še slabše je stanje v začetku tega leta. Slabo črpanje bo slaba
               popotnica za pogajanje o novi finančni perspektivi, kajti rekli nam bodo: "Kaj pa
               hočete, saj niti tega niste koristili, kar bi lahko!" Samo želja, da bi bili tudi
               naprej neto prejemniki in tudi še tako uspešno pogajanje ne bo dovolj, to na potrjuje
               praksa. Zato je nujno zagotoviti zlasti naslednje - in to je pretežna odgovornost
               seveda vlade in vladne koalicija - na ravni vlade je zagotoviti učinkovito
               organiziranost, koordinacijo med resorji, določiti odgovorni resor in ministra za to
               nalogo. Poleg učinkovitega upravljanja je nujno strokovno okrepiti vladne organe za
               pripravo programov in za izvajanje koriščenja strukturnih skladov, vključno s
               finančnim upravljanjem. Izboljšati je potrebno učinkovitost priprave programov na
               regionalni ravni, regionalno organiziranost, regionalne in lokalne agencije in
               podobno. Posebno skrb je posvetiti strokovnim kadrom na državni in regionalni oziroma
               lokalni ravni s potrebnim znanjem in izkušnjami poznavanja delovanja Evropske unije.
               Za večjo pritegnitev sredstev EU bo pomembno sodelovanje tudi s sosednjimi državami
               članicami Evropske unije in s kandidatko Republiko Hrvaško ter z regijami v okviru
               Evropske unije. Nadaljevati bo treba z uspešnimi pripravami na prevzem evra, pri tem
               lahko pomagajo zadnje spremembe Pakta stabilnosti in rasti.</p>
               <p>In za zaključek mi dovolite samo še nekaj besed o poglavju mednarodnih odnosov, o
               tem bodo govorili moji kolegi podrobneje. Slovenija s predsedovanjem Organizacije za
               varnost in sodelovanje v Evropi in pripravami na predsedovanje Evropski uniji
               pridobiva priznanje, veliko priznanje, predvsem pa velike odgovornosti in priložnosti
               hkrati. Pomembna je usmeritev v krepitev sodelovanja med OVSE in Evropsko unijo s
               ciljem čim bolj usklajenega delovanja. Prav tako predsedovanje OVSE-ju in kasneje
               Evropski uniji pomeni veliko priložnost za bolj uspešno sodelovanje in dialog
               Evropske unije z Združenimi državami in sploh za transatlantski dialog z Rusko
               federacijo in drugimi državami in regijami v svetu. To je koristno tako za EU,
               globalni svet in še posebej za uveljavljanje in prepoznavnost in vlogo Slovenije v
               Evropski uniji in v svetu.</p>
               <p>Ob tem ne bi smeli zanemariti nacionalnih interesov in prioritet Slovenije, zlasti
               vztrajno urejanje odnosov s sosedi. Ena od prioritet in priložnosti mora biti tako v
               okviru predsedovanja OVSE kot tudi v pripravah na predsedovanje Evropski uniji, v
               širitvenem procesu Evropske unije, v sodelovanju z državami zahodnega Balkana. Tako
               je to v interesu regije, Evropske unije in še posebej Slovenije.</p>
               <p>Hvala za pozornost.</p>
            </sp>
            <sp xml:id="SDZ4-Redna-04-2005-03-29.sp41">

               <speaker>PREDSEDNIK FRANCE CUKJATI:</speaker>

               <p>Hvala gospodu Horvatu. Sledi razprava poslank in poslancev. Besedo ima magistra
               Majda Potrata. Prosim.</p>
            </sp>
            <sp xml:id="SDZ4-Redna-04-2005-03-29.sp42">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovane poslanke in poslanci, spoštovani
               predstavniki in predstavnice vlade!</p>
               <p>Razpravljati želim o tistih rečeh, ki so morebiti z mojimi stališči nekoliko drugače
               razumljena v kontekstu tega, kar je vsespološna podpora deklaraciji o usmeritvah za
               delovanje Republike Slovenije v institucijah Evropske unije v letu 2005.</p>
               <p>Pritrjujem, tako kot vsi temu, da se Slovenija zaveda resnosti udejanjanja
               zastavljenih ciljev lizbonske strategije. Da so k udejanjanju teh ciljev zavezane vse
               evropske institucije, pa tudi vsaka članica, je popolnoma jasno, če naj bi v okviru
               lizbonske strategije jasno opredelili povečano gospodarsko rast in zaposlovanje kot
               prednostni nalogi, ki sta ključni za razvojni preboj Evropske unije. Tako je zapisano
               v deklaraciji. In v zvezi s tem bi rada neko svoje stališče pojasnila, ki je dobilo v
               razpravi o deklaraciji že nekaj odgovorov, na nekatere stvari pa sem opozorila s
               svojim poslanskim vprašanjem.</p>
               <p>Če naj bo zaposlenost tako visoka, napovedana je 70%, potem bi morali izkoristiti
               vse človeške vire. Ni samo v Sloveniji tako stanje, da je izobrazbena struktura
               ženskega dela populacije bistveno višja kot moške, iz tega izpeljujem tudi
               prizadevanje Evrope, da tej ustrezni izobrazbeni strukturi sledijo tudi boljše
               zaposlitvene možnosti žensk. Zato sem vladi zastavila vprašanje, 16. februarja, zakaj
               se je odrekla možnosti kandiranja za pridobitev sedeža evropskega inštituta za
               enakost spolov. Dobila sem med tem tudi odgovor na to pisno vprašanje. V odgovoru pa
               je marsikaj tega, kar je pravzaprav posledica vloženega amandmaja na deklaracijo. In
               iz odgovora veje zadovoljstvo vlade, da je sedaj v deklaraciji zapisano, da bo
               Slovenija posebno pozornost posvetila možnosti kandidiranja za pridobitev sedeža
               evropskega inštituta za enakost spolov. Prehuda se je odboru za delo, družino in
               socialne zadeve, pa kasneje tudi odboru za zadeve Evropske unije, zdela dikcija, da
               bo Slovenija uveljavila možnost kandidiranja za pridobitev sedeža evropskega
               inštituta za enakost spolov. Čeprav je evropski komisar Spiedla Ljubljano omenil med
               tremi mesti, ki so potencialni kandidati za ta sedež, je videti, da slovenska vlada
               53 milijonom evrov, kolikor je v naslednji finančni perspektivi namenjenih za
               delovanje tega instituta, ne pripisuje tako pomembne vloge, da bi se ji zdela
               potrebna nekoliko večja aktivnost pri lobiranju za pridobitev sedeža te evropske
               institucije.</p>
               <p>Zakaj se mi zdi stvar posebej zanimiva? Zaradi tega, ker vse, kar je sicer mogoče
               slišati iz resornega ministrstva za delo, družino in socialne zadeve, gre bolj v
               smer, ki ne govori, da bo ta država posvečala posebno skrb ustreznim pogojem za to,
               da bi bila združljivost poklicnega in družinskega življenja prednostna naloga.
               Namreč, kako si drugače predstavljati, da slišimo vrsto ukrepov, ki govorijo samo o
               tem, kako spodbujati družinsko politiko, dosti manj je pa slišati o tem, s katerimi
               ukrepi nameravamo omogočiti, da bi vse tisto, kar je za dobro počutje žensk na
               delovnem mestu nujno potrebno poskrbeti; kako bo za to poskrbljeno, glede na to, da
               se je delovni čas spremenil, glede na to, da se je marsikaj spremenilo, ampak celo
               slišimo, da je vladna skrb otroškemu varstvu po 3. letu otrokove starosti namenjena,
               ali naj iz tega sklepam, da bo skrb za otroke do 3. leta starosti prepuščena materi
               in domačemu varstvu, kar pomeni, da bodo ženske, zlasti tiste na boljših delovnih
               mestih, postale nekonkurenčne na trgu dela.</p>
               <p>Še marsikaj bi se na to temo dalo povedati, naj pa se sklicujem na podatke
               demografske podatke, ker se na demografijo vedno sklicujemo, ker pravimo, da nobeni
               ukrepi ne bodo zalegli, če ne bomo poskrbeli za to, da se nam bo rodilo več otrok.
               Podatki za leto 2005, ki so nastali v enem od takih raziskovalnih institutov v
               Washingtonu, o kakršnem sem namreč prej govorila, govorijo o tem, da je Slovenija med
               tistimi evropskimi državami, kjer je odstotek ženske populacije, stare do 15 let,
               eden najnižjih. To je 13%. To pomeni, da za to prihajajočo generacijo deklic
               pričakujemo, da bodo odpravile primanjkljaj v nataliteti, ki se nam v teh letih
               pojavlja. Rada bi videla, da bi tudi za te deklice veljale enake možnosti, da bi
               lahko imele enake možnosti združevanja poklicnega in družinskega življenja in ob tem
               se mi zastavlja tudi vprašanje, ali je skrb za reproduktivno zdravje žensk v resnici
               tako visoka kot drugje v Evropi, če nekateri podatki iz te iste raziskave govorijo,
               kakšno je pravzaprav tveganje in kakšna je smrtnost mater. Če smo namreč dosegli
               razmeroma zelo dobro stanje glede števila rojstva živih otrok in imamo eno najižjih
               smrtnosti med dojenčki, pa to za zdravje in življenje mater zagotovo ne velja. In s
               temi vprašanji bi bilo dobro, da bi se ukvarjali na raziskovalni ravni in zaradi tega
               se mi je zdelo vredno vlagati napor, zato da bi bilo zavzemanje za inštitut za enake
               možnosti učinkovitejše in dejavnejše. Hvala.</p>
            </sp>
            <sp xml:id="SDZ4-Redna-04-2005-03-29.sp43">

               <speaker>PREDSEDNIK FRANCE CUKJATI:</speaker>

               <p>Hvala gospe Potrati. Besedo ima gospod Anton Kokalj.</p>
            </sp>
            <sp xml:id="SDZ4-Redna-04-2005-03-29.sp44">

               <speaker>ANTON KOKALJ:</speaker>

               <p>Hvala za besedo. Predlog deklaracije o usmeritvah za delovanje Republike Slovenije v
               institucijah Evropske unije v letu 2005 je na predlog odbora za zadeve EU in odbora
               za zunanjo politiko, vključujoč prednostne naloge Slovenije za delo v Svet EU v letu
               2005 postal en dokument. Dokument, ki ga sprejemamo danes, je relativno splošen
               dokument, ki pušča še vedno veliko manevrskega prostora vladi pri delu v svetu
               ministrov in Evropskem svetu. Kljub temu pa se je v sami obravnavi v državnem zboru
               pokazalo relativno slabo poznavanje problematike, ki je povezana z delovanjem naše
               države v okviru EU. To je posledica obsežne materije in tudi še vedno prenizke
               dostopnosti informacij širšemu krogu, tudi nacionalnim parlamentom. Pravzaprav smo
               nacionalni parlamenti odvisni predvsem od hitrosti in učinkovitosti dela vlad.
               Medsebojna komunikacija se vzpostavlja, vendar po naši oceni še prepočasi, stvari si
               namreč zelo hitro sledijo. Čas za odločitve oziroma za zavzemanje mnenj do vladnih
               stališč, preden minister gre na sestanek sveta ministrov, lahko pristojni odbor
               proučuje vsebinsko lahko le en dan, to je resnično težko. Še težje je, če na odbor ne
               morejo priti najbolj pristojni ljudje iz vlade, kar je sicer včasih razumljivo.
               Nesmiselna pa je procedura takrat, ko se na primer še v času obravnave zaupnega
               gradiva na odboru ta ista vsebina pojavi že v javnosti kot stališče Republike
               Slovenije. O tej problematiki deklaracija sicer ne govori, ne govori zato, ker je
               formalne postopek med vlado in državnim zborom urejen v posebnem zakonu, vendar je za
               uspešno in usklajeno delo države Republike Slovenije nujno v praksi izpeljati to
               sodelovanje v taki meri, da do pomanjkljivosti ne bo več prihajalo. Seveda Slovenija
               ni v iskanju najustreznejše poti sodelovanja med vlado in parlamentom na področju
               evropskih zadev nobena izjema. Večina članic, predvsem novih, se trudi poiskati to
               pot, vendar je to pogojeno tudi s kulturo dela državnih organov, ki je, če gledamo od
               juga proti severu EU vse bolj pragmatična, točna in dosledna. V skandinavskih deželah
               vemo, da petek popoldan sploh ni vprašljiv za delo odbora za zadeve EU in tudi za
               delo drugih odborov. Vemo hkrati pa tudi, da na primer v sosednji Italiji sploh kaj
               takšnega ne pride v poštev.</p>
               <p>Tudi pri nas je letošnje leto leto preizkusa delovanja lani sprejetih sprememb v
               okviru EU. V tem duhu so bili tudi izpostavljeni našteti problemi in v tem duhu tudi
               sam podpiram letošnjo deklaracijo o usmeritvah za delo Republike Slovenije v
               institucijah EU v letu 2005. Zelo pomembno pa je, da bomo v tem letu pozorno
               spremljali izvajanje, tako na vladnem kot na drugih nivojih, in na podlagi ugotovitev
               za naslednje leto pripravili izboljšanje vsega, kar je potrebno, da bomo tudi uživali
               sadove našega skupnega truda v veliki družbi evropskih narodov.</p>
               <p>Ob tej priliki bi pozdravil tudi konstruktivnost poslanske skupine Združene liste,
               ki je ostala pri razpravi, kajti v preteklosti, vemo, da je bilo glede evropskih tem
               ob drugačni sestavi parlamenta vedno velika enotnost in sodelovanje tudi takratne
               opozicije. Zato tudi s tega mesta pozivam Liberalno demokracijo Slovenije, da se
               spomni časov, ko je sama morala voditi pogajanja in ko je rabila podporo. Gre za
               Slovenijo in tu dejansko ni mesta za politizacijo, kot je bilo prej že večkrat
               rečeno.</p>
               <p>S tem v zvezi je pomembno, da se vzpostavi tudi konkretnejše sodelovanje med vlado
               in državnim zborom na področju promocije evropske ustave. Mislim, da ni čas, da se
               strašimo, da evropska ustava ne bo šla skozi referendume. Pripravljeni sicer moramo
               biti, da ne bo šla, vendar moramo storiti vse, da bi pomagali k temu, da bi šla skozi
               te procedure. Vemo, da se na nivoju evropskega parlamenta odvija cel kup posvetov in
               sodelovanj o ključnih temah, ki zadevajo nadaljnji razvoj Evropske unije. In se mi
               zdi, da je to tudi zelo povezano z uresničevanjem tega, kar imamo v tej deklaraciji
               napisano. Naslednji teden bo razprava nacionalnih parlamentov evropskega parlamenta v
               Bruslju na temo naslednje finančne perspektive, čez tri tedne pa na temo Pakta
               stabilnosti in rasti. In v tem kontekstu pozivam vse člane parlamenta, da se v svojih
               matičnih odborih poskušajo bolj posvečati vsebini, ki jo zahteva evropska
               problematika. Evropska problematika ni več zunanja tema, to je postala zelo močna in
               zelo pomembna notranja tema. In v tem kontekstu se tudi zahvaljujem ministrom, ki so
               ostali danes tukaj na tej razpravi, ker nam dajejo na nek način tudi signal, da
               želijo sodelovati s parlamentom vnaprej in reševati tudi stvari, ki bodo tudi za
               Slovenijo včasih težke; vemo, da je Slovenija trenutno v dilemi predvsem glede
               finančne perspektive, ker ne ve točno, kako se bo zadeva razvijala naprej. In tu se
               mi zdi, da je sodelovanjem med parlamentom, posebej našim odborom, in vlado izjemno
               pomembno.</p>
               <p>Tema lizbonske strategije, ki je trenutno zelo opazna, zahteva - mislim, da prvič v
               zgodovini Evropske unije - sodelovanje tudi nižjih nivojev evropskih institucij.
               Mislim, da se je prvič zgodilo, da se je Evropska komisija obrnila neposredno na
               nacionalne države, na nacionalna parlamente, ker enostavno sama zadevi ni več kos. In
               mislim, da je zelo pomembno, da bomo v okviru nacionalnih parlamentov držav spustili
               problematiko oziroma nadaljnji razvoj Evrope - trenutno je to izraženo kot orodje,
               lizbonska strategija - na najnižje možne nivoje. Sam pozivam vlado, da razmisli o
               tem, da vključi v pripravo operacionalizacije ciljev lizbonske strategije tudi
               občine, in to zelo resno in intenzivno, ter da se tudi državljane na primeren način
               seznani, da gre dejansko za prihodnost nas in naših otrok. Zadeva, ki jo lahko
               zaznamo v razpravah v Bruslju, je pravzaprav bolj resna, kot se nam včasih zdi.</p>
               <p>V tem kontekstu se mi zdi umestno opozarjati na dejstvo, da v preteklosti ni bilo
               dovolj narejenega, da bi počrpali sredstva iz evropskih skladov tam, kjer bi jih
               lahko. Seveda bi pa pričakoval, kot sem že prej omenil, od sedanje opozicije, da bo
               tu sodelovala in da bo poskušala na podlagi svojih izkušenj popraviti to, kar mogoče
               sama ni v preteklosti uspela urediti. Konkretno gre za pomoč urejanja tistih
               instrumentov, ki nam bodo zagotavljali, da bomo na področju financ bistveno bolj
               uspešni, kot smo bili v preteklosti.</p>
               <p>Hvala lepa.</p>
            </sp>
            <sp xml:id="SDZ4-Redna-04-2005-03-29.sp45">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kokalju. Besedo ima gospod Sašo Peče. Izvolite.</p>
            </sp>
            <sp xml:id="SDZ4-Redna-04-2005-03-29.sp46">

               <speaker>SAŠO PEČE:</speaker>

               <p>Spoštovani prisotni, tisti, ki ste v dvorani, in tisti, ki ste pred mikrofoni.
               Dovolite, da tudi sam nekaj spregovorim v povezavi z današnjim nadaljevanjem seje, v
               povezavi seveda s točko. Zato bom gledal, da ne bom kršil poslovnika, česar si seveda
               ne bi dovolil.</p>
               <p>Moram priznati, da sam se nisem nikoli zavedal, da imam tako moč, da lahko vplivam,
               da ena tretjina državnega zbora ne sodeluje na sejah državnega zbora. Če bi to vedel
               v preteklosti, v prejšnjem mandatu, potem bi to svojo moč izkoristil na vsak način
               takrat, ko sem predlagal kazenski zakonik, torej zakon, ki naj bi dodatno
               sankcioniral posiljevalce in pedofile. Kajti dejstvo je, da če bi takrat vedel za to,
               bi ta zakon bil danes sprejet, kajti nasprotovali so mu ravno v Liberalni demokraciji
               in Združeni listi.</p>
               <p>Mnogo je še bilo takih zakonov, za katere vsaj osebno ocenjujem, da bi bilo verjetno
               zelo smiselno, če takrat poslanci določene politične stranke, ki danes obstruirajo,
               ne bi bilo prisotni.</p>
               <p>Kar pa se tiče samih dogodkov in današnjega razloga, kot ga je napovedal gospod Tone
               Rop, za njihovo obstrukcijo, sicer po moji oceni popolnoma neumestno obstrukcijo na
               tej točki, ko se pogovarjamo o izjemno pomembni zadevi, pa moram tudi kot Sašo Peče,
               kot poslanec, in pa kot podpredsednik državnega zbora povedati le eno kratko zadevo,
               zato ne bom dolg.</p>
               <p>Pravila državnega zbora morajo veljati za vse. In čas je, da se teh pravil naučijo
               tudi v okviru poslanske skupine Liberalne demokracije. Če nekdo krši poslovnik, je
               prav da se mu to seveda tudi pove.</p>
               <p>In dovolite zadnjo zadevo, kot opravičilo, ki je bilo terjano s strani medijev do
               mene, poudarjam, s strani medijev. Veste, človek težko vzame kot dobronamerno zahtevo
               po opravičilu, če opravičilo ni niti naslovljeno na njega. Poslanska skupina
               Liberalne demokracije je zahtevo po opravičilu naslovila na medije in pa na drug del
               vodstva državnega zbora. Jaz ocenjujem, da če nekdo resno pričakuje opravičilo z moje
               strani, bi vsaj to opravičilo naslovil na mene. Ampak ne pa na ta način. In ravno
               zaradi tega razloga vidim, da gre vse skupaj izključno v polnjenje medijskega
               prostora. Po moji oceni na zelo nekorekten...</p>
            </sp>
            <sp xml:id="SDZ4-Redna-04-2005-03-29.sp47">

               <speaker>PREDSEDNIK FRANCE CUKJATI:</speaker>

               <p>Gospod Peče, bi se prosim držali točke.</p>
            </sp>
            <sp xml:id="SDZ4-Redna-04-2005-03-29.sp48">

               <speaker>SAŠO PEČE:</speaker>

               <p>... način. Vsem tistim pa, ki skušate zlonamerno izkoriščati, najsibo dogajanje
               pretekli teden, s tem seveda zaključim, preberite si 79. člen poslovnika, ki govori o
               odstranitvi s seje. Med drugim besedo "odstranitev" ste prav tako izglasovali v
               okviru poslanske skupine Liberalne demokracije, Združene liste in nekaterih drugih
               strank, zato, gospodje, pravila, ki ste jih vi sprejeli, držite se jih. Hvala.</p>
            </sp>
            <sp xml:id="SDZ4-Redna-04-2005-03-29.sp49">

               <speaker>PREDSEDNIK FRANCE CUKJATI:</speaker>

               <p>Hvala gospodu Pečetu. Besedo ima gospod... Ja, proceduralno, gospod Potrč.</p>
            </sp>
            <sp xml:id="SDZ4-Redna-04-2005-03-29.sp50">

               <speaker>MIRAN POTRČ:</speaker>

               <p>Jaz bi vas prosil za pojasnilo. Ali je bila to razprava v okviru točke dnevnega
               reda? Hvala lepa.</p>
            </sp>
            <sp xml:id="SDZ4-Redna-04-2005-03-29.sp51">

               <speaker>PREDSEDNIK FRANCE CUKJATI:</speaker>

               <p>Gospod Potrč, danes je bilo toliko govorjenja o vseh drugih stvareh, samo ne o tej
               točki, tako da bi želel, da bi se s tem končalo, da bi s proceduralnimi zadevami in
               pa se z vprašanji poslovnika končalo. Tudi vi ste govorili ne o proceduralnem
               vprašanju, ampak dolgo in široko ste razlagali svoje nezadovoljstvo z mojim vodenjem,
               pa vas nisem prekini. Besedo ima gospod Samo Bevk. Prosim.</p>
            </sp>
            <sp xml:id="SDZ4-Redna-04-2005-03-29.sp52">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Držal se bom seveda točke
               dnevnega reda, to je predlog deklaracije o usmeritvah za delovanje Republike
               Slovenije v institucijah Evropske unije in ne bom zlorabljal poslovnika, zato prosim,
               da tudi vi, gospod predsednik, vzamete vajeti v svoje roke in vodite državni zbor po
               poslovniku.</p>
               <p>Velike ekonomske in socialne razlike v razvitosti med posameznimi regijami in
               državami ovirajo trajnostni razvoj skupnosti kot celote. To je Evropska unija
               spoznala že zelo zgodaj, zato je že pred desetletji zaradi tega začela z izvajanjem
               tako imenovane kohezijske politike kot ene izmed svojih prednostnih ekonomskih
               politik. Za doseganje teh ciljev je danes v evropskem proračunu na razpolago kar 35%
               vseh sredstev evropskega proračuna. Tudi Slovenija se je s kohezijsko politiko
               spoznala že v letih pred pristopom v Evropsko unijo. Tako je bila naša država podobno
               kot druge države pristopnice deležna tako imenovane predpristopne pomoči Evropske
               unije v obliki programov Phare ter predpristopnih instrumentov Ispa in Sapard.
               Predpristopna pomoč Evropske unije je imela še en pomemben cilj, to je pripraviti
               nove članice na bolj učinkovito črpanje sredstev strukturnih skladov in kohezijskega
               sklada. Z iztekom Agende 2000 konec leta 2006 se izteče tekoči finančni okvir
               kohezijske politike Evropske unije, ki ekonomski in socialni koheziji v obdobju
               2000-2006 namenja 213 milijard evrov sredstev strukturnih skladov in kohezijskega
               sklada ter 22 milijard za predpristopne pomoči in 22 milijard za strukturno pomoč
               novim članicam, skupno torej 257 milijard evrov. Lahko se strinjamo vsi skupaj, da so
               to izjemno velika sredstva. Republika Slovenija je s 1. majem 2004 dobila povsem nove
               možnosti za črpanje sredstev iz evropskih skladov, torej je jasno, da je prednostna
               naloga Republike Slovenije odtlej učinkovito črpanje dodeljenih sredstev iz
               strukturnih skladov kohezijskega sklada evropskega kmetijskega usmerjevalnega in
               jamstvenega sklada ter schengenskega vira. Od sposobnosti učinkovitega črpanja
               omenjenih sredstev bo namreč v veliki meri odvisno, ali bo Slovenija do konca leta
               2006 tudi dejansko neto prejemnica sredstev iz evropskega proračuna. Tako imenovano
               predpristopno pomoč je Republika Slovenija tako na državni kot na lokalni ravni v
               dobrih 10-ih izredno dobro izkoristila, v primerjavi z drugimi državami pristopnicami
               pa celo zelo zelo dobro. Če je verjeti podatkom, je Republika Slovenija v obdobju
               pred 1. majem 2004, ko je postala polnopravna članica EU, izkoristila to pomoč 97%,
               medtem ko je povprečje za 10 novih članic EU komaj 63%. Prav je, da se bomo lahko
               vsaj s približno tako velikim odstotkom pohvalili tudi v bodoče. Učinkovitost porabe
               je ne nazadnje, kar je zapisano tudi v deklaraciji, eden ključnih argumentov za
               dodelitev ugodne višine sredstev kohezijske politike v okviru pogajanj ob naslednji
               finančni perspektivi 2007-2013. Deklaracijo o usmeritvah za delovanje Republike
               Slovenije v institucijah EU v letu 2005 bom podprl. Hvala lepa.</p>
            </sp>
            <sp xml:id="SDZ4-Redna-04-2005-03-29.sp53">

               <speaker>PREDSEDNIK FRANCE CUKJATI:</speaker>

               <p>Hvala, gospodu Bevku. Besedo ima gospod Ivan Grill.</p>
            </sp>
            <sp xml:id="SDZ4-Redna-04-2005-03-29.sp54">

               <speaker>IVAN GRILL:</speaker>

               <p>Hvala za besedo. Spoštovani gospod predsednik državnega zbora, spoštovani ministrski
               zbor, kolegice in kolegi! Slovenija je 1. maja leta 2004 postala tisto, kar smo si
               slovenski državljani že dolga leta želeli, in sicer smo se pridružili skupini držav,
               ki so nam najbližje tako na področju kulture kot tudi na področju naše menatalitete.
               Žal pa smo v teh preteklih desetletjih zelo veliko zaostali na gospodarskem področju
               in je ta razlika danes mnogo večja, kot je bila pred desetletji. Kakorkoli že, danes
               so pred nami odprte povsem nove možnosti, ki nam bodo lahko zagotovile, da bomo ta
               razkorak zmanjšali. Imamo realne možnosti, da se bomo v doglednem času približali
               najrazvitejšim članicam EU. Zakaj pravim najrazvitejšim? Statistični kazalci
               razvitosti EU, kot celote, so se ob zadnji širitvi možno znižali, prav tako pa se
               bodo z vstopanjem novih držav še dodatno zniževali, saj vse te nove države močno
               gospodarsko zaostajajo tudi za Slovenijo, zato nam mora biti v Sloveniji cilj
               približevanje izključno povprečju razvitosti EU najrazvitejših evropskih držav.
               Seveda pa moramo ob tem nujno slediti tudi ohranjanju evropskih meril socialne družbe
               ter ohranjanju čistega okolja. Slovenija ima sedaj enkratno priložnost, da se tako
               postavljenim ciljem dejansko približa. Veseli me, da se je tega zavedala tudi vlada
               Republike Slovenije in je to zelo nazorno prikazala v predstavljenih dokumentih z
               naslovoma Prednostne naloge Republike Slovenije za delo v Svetu EU v letu 2005 in v
               svoji Deklaraciji o usmeritvah delovanja Republike Slovenije v institucijah EU. Pri
               obeh teh predloženih dokumentih se meni osebno zdi izredno pomembno tudi to, da oba
               dokumenta sledita operativnemu programu Sveta Evropske unije za leto 2005. Vlada
               Republike Slovenije v svojem predlogu deklaracije o usmeritvah za svoje delovanje v
               okviru Evropske unije postavlja v ospredje 10 prioritet, za katere se bo Slovenija v
               prihodnjih mesecih prizadevala k čim boljšemu uresničevanju. Sam verjamem, da so te
               prioritete dobre, povsem realne, dejansko uresničljive, predvsem pa tudi merljive.
               Gotovo je ena izmed pomembnejših prioritet Slovenije, kot smo danes že večkrat
               slišali, ravno izvajanje Lizbonske strategije, ki je ob svoji prenovi, glede na
               vsebino iz leta 2000, sedaj možno njo tudi meriti pri uresničevanju njenih ciljev. To
               se mi zdi pomembno, in tudi to, da Slovenija pri izdelavi svojega nacionalnega
               akcijskega programa izvajanja Lizbonske strategije ob tem upošteva tudi strategijo
               razvoja Slovenije.</p>
               <p>Vlada je v svojih predstavitvah prednostnih nalog zelo jasno opredelila vse
               aktivnost do gospodarskih, kulturnih, izobraževalnih, socialnih, okoljskih,
               političnih in še številnih drugih področij. Prednostne naloge Slovenije sledijo
               ciljem, zajetim v strategiji razvoja Slovenije in so v največji možni meri upoštevane
               tudi v opredeljenih prednostnih nalogah Evropske unije. Predvidene aktivnosti so
               obsežne in zahtevne, zaradi česa se bodo prenašala še v naslednja leta, zato se mi
               zdi pomembno tudi dejstvo, da se bo skušalo v vse te aktivnosti vključiti tudi
               mladino. Pozdravljam podporo Slovenije predlogu novega programa na področju mladine,
               pod imenom "Mladina v akciji", in pobudo sklenitve novega pakta za mladino. Prepričan
               sem, da lahko zastavljene cilje dosežemo veliko lažje, če bomo v ta prizadevanja
               vključili tudi mladino. Uspešno uresničevanje izbranih prioritet bo Slovenijo v
               prihodnjem obdobju zagotovo popeljalo po poti hitrejšega gospodarskega, tehnološko
               inovacijskega in socialnega razvoja, pri tem pa se bodo v Sloveniji našim mladim
               zagotovo odpirala številna nova kvalitetna delovna mesta.</p>
               <p>Ker ima Slovenija sedaj prvo leto možnost, da lahko aktivno sodeluje kot polnopravna
               članica, je prav, da se v ta projekt vključujejo vse politične skupine in civilna
               družba in pri tem tudi aktivno sodelujejo. Sam v celoti podpiram predlog deklaracije
               o usmeritvah za delovanje Republike Slovenije v institucijah EU v letu 2005, s
               predlogom prednostnih nalog, ki jih je pripravila vlada Republike Slovenije. Hvala
               lepa.</p>
            </sp>
            <sp xml:id="SDZ4-Redna-04-2005-03-29.sp55">

               <speaker>PREDSEDNIK FRANCE CUKJATI:</speaker>

               <p>Hvala gospodu Grillu. Besedo ima gospa Marjetka Uhan. Prosim.</p>
            </sp>
            <sp xml:id="SDZ4-Redna-04-2005-03-29.sp56">

               <speaker>MARJETKA UHAN:</speaker>

               <p>Hvala lepa, gospod predsednik za besedo. Spoštovana vlada, poslanke in poslanci.</p>
               <p>Dotaknila se bom le nekaj prednostnih nalog, priporočil pri prednostnih nalogah
               Sveta Evrope kot tudi Slovenije na področju kmetijstva. Kmetijski sektor naj bi
               postal konkurenčen, trajnosten in prispeval večjo javno korist, ker prejema javna
               sredstva, tako je zapisano. Kolikor bomo videli kmetijstvo v luči masovne pridelave
               hrane, si v Sloveniji lahko odpišemo konkurenčnost, ker smo premajhni. Tako se bo
               lahko zgodilo s pridelavo sladkorne pese v Sloveniji, tako se dogaja z živinorejo na
               posameznih območjih, ki se je masovno opustila, tako se bo lahko zgodilo tudi z
               drugimi vejami kmetijstva. Vsaka kmetijska reforma povzroči propad številnih kmetij.
               Vseeno pa kmetije, ki ostajajo, pridelajo več hrane, kot so jo v preteklosti vse
               kmetije, kar pa pomeni, da se povečuje intenzivnost obstoječih kmetij. To pa je v
               bistvu na eni strani lahko konkurenčnost evropskemu kmetijstvu, po drugi strani pa je
               prednostna naloga pri teh priporočilih tudi ekološko kmetovanje, ki pa je v nasprotju
               s to intenzivnostjo. Predvsem bomo dali prednost ekološkemu kmetovanju, saj je v
               Sloveniji kljub desetletnemu strokovnemu delu le borih 3% takega načina kmetovanja.
               Gotovo ima Slovenija možnosti širitve v tej smeri. Trdim, da je takega načina
               kmetovanja v Sloveniji bistveno več, le da niso kmetije v postopku ugotavljanja in
               registracije zaradi majhnosti kmetij, stroškov pri priznavanju in ugotavljanju
               tovrstnega kmetovanja. Zato bi bilo pametno delati na poenostavitvi postopkov in tudi
               stimulirati tak način kmetovanja. Do sedaj se je splačalo preusmeriti v ekološko
               kmetovanje predvsem kmetijam z večjimi površinami, ker so bile stimulacije na
               površino.</p>
               <p>Če imamo na eni strani priporočila za ekološko kmetovanje, logično, da temu sledijo
               tudi priporočila za odsotnost gensko spremenjenih organizmov. Slovenija podpira
               odsotnost gensko spremenjenih organizmov pri ekološki hrani, pri ostali pa za čim
               nižji prag, kot tudi za regije, ki bi bile proste gensko spremenjenih organizmov.
               Slovenija naj se zavzema za odsotnost gensko spremenjenih organizmov, vendar naj to
               velja za celo Evropo, ne pa, da bomo mi zopet bolj pametni od pametnih, in bomo s tem
               zašili sebe in naše pridelovalce, v Evropi pa bodo oziroma so gensko spremenjeni
               organizmi že nekaj vsakdanjega.</p>
               <p>Tudi ne znam si predstavljati, kako bi lahko v današnjem času izolirali taka
               območja, ker imamo opravka z živimi organizmi, ker vemo, da se kilometre in kilometre
               prenaša cvetni prah in tako naprej. Lahko bo celotna regija uporabljala ekološko
               seme, pa se bo v semenu, pridelanemu zasledil gensko spremenjen organizem, in bo taka
               kmetija kaznovana oziroma ne bo priznana kot ekološka kmetija, in podobno.</p>
               <p>Podobno je tudi z Naturo. Določili smo več kot tretjino območja pod Naturo v
               Sloveniji. Omejujemo sam način kmetovanja, za to pa nič več ne iztržimo. Hočem le
               povedati, da so gensko spremenjeni organizmi izredno občutljiva tema, ki ima lahko
               izredno nepredvidljive posledice, tako za zdravje, kot tudi za samo gospodarstvo, in
               je potrebna širša strokovna razprava v Sloveniji, preden se odločimo.</p>
               <p>Podpiram pa razmišljanja v to smer. Podpiram tudi predlagani predlog, da se bo
               Slovenija zavzemala za vzajemno priznavanje registracije fitofarmacevtskih sredstev
               na slovenskem tržišču, ker imamo sedaj izredno ozek spekter aktivnih snovi,
               pripravkov za posamezne vrste rastlin oziroma njihove bolezni in škodljivce. Velja
               predvsem za pripravke, ki se uporabljajo na kulturnih rastlinah, ki se pridelujejo v
               manjšem obsegu. Ker v Sloveniji nimamo registriranih določenih pripravkov za omenjene
               rastline zaradi finančnega vidika, se v praksi dogaja, da se uporabljajo sredstva, ki
               nimajo dovoljenja. Včasih so celo toksična, predvsem pa prihaja do pojava rezistence,
               odpornosti, kot tudi do nepotrebnega zastrupljanja narave.</p>
               <p>Podpiram prednostne naloge Slovenije v letu 2005 s predlaganimi pripombami, predvsem
               pa, da bi pri pogajanjih zastopali svoje interese, upoštevali naravne danosti,
               posebnosti, hkrati pa ne pozabili na nepredvidljivost narave. Hvala lepa.</p>
            </sp>
            <sp xml:id="SDZ4-Redna-04-2005-03-29.sp57">

               <speaker>PREDSEDNIK FRANCE CUKJATI:</speaker>

               <p>Hvala gospe Uhanovi. Besedo ima gospod Janko Veber. Izvolite.</p>
            </sp>
            <sp xml:id="SDZ4-Redna-04-2005-03-29.sp58">

               <speaker>JANKO VEBER:</speaker>

               <p>Hvala za besedo. Lep pozdrav vsem! Želim poudariti predvsem to, da ima v zgodovini
               slovenske države vlada daleč največ pooblastil kot kadarkoli do sedaj. V institucijah
               Evropske unije bo vlada seveda imela pristojnosti ne samo poskušati pripraviti
               izvedbene akte, pač pa tudi pripravljati gradivo, ki bo podlaga za zakonske predpise.
               Zakonodajna in izvajalska oblast je pravzaprav dana tej novi vladi v institucijah
               Evropske unije. To je zelo pomembno izhodišče. In če se pogovarjamo o tem, da je
               lizbonska strategija eden ključnih dokumentov za uspešen nadaljnji razvoj Evropske
               unije, ki govori o tem, da se povečuje gospodarska rast in zaposlovanje, hkrati pa
               naj bi poskušali vendar ob tem nekako dosegati tudi ustrezno socialno politiko in
               okoljsko politiko. Torej se Evropa zaveda, da uspešna gospodarska rast in
               zaposlovanje zagotovo posegata tudi v problematiko okolja in mogoče celo v
               zmanjševanje socialnih pravic. Zato se mi zdi, da bo delo vlade na tem področju
               moralo iti v to smer, da se tudi v Sloveniji doseže uravnoteženost na tem področju,
               ki bo hkrati zagotavljala vsestranski razvoj. Pa ne samo razvoj v mestih, kajti če se
               pogovarjamo o kohezijskih skladih, pomeni, da se pogovarjamo samo o večjih središčih
               v Sloveniji in da pri tem pozabljamo na tiste druge sklade, predvsem strukturne, ki
               jih lahko koristijo manjši kraji, manjše občine, odročnejši kraji. Zato bo zagotovo
               treba izjemno veliko skrb v Sloveniji posvetiti ravno tem skladom.</p>
               <p>Pa tudi sicer nas čaka zelo pomembna naloga, vzpostavitev zunanje meje Evropske
               unije. To je ena od nalog, ki je druge članice ali pa vsaj velik del članic nima pred
               sabo. Mi jo bomo seveda imeli in bo tudi ena od pomembnejših. Želim pa poudariti, da
               je premalo na zunanji meji izvajati samo izgradnjo infrastrukture ter izvajati
               varnostni in inšpekcijski nadzor, kajti na tem območju teče tudi povsem normalno
               življenje in še posebej bo za to življenje treba zagotavljati ustrezne pogoje, da se
               bodo zagotavljala delovna mesta in da bo gospodarska rast kljub tem dodatnim
               omejitvam, ki jih meja prinaša, dovolj spodbudna za vlagatelje. Mislim, da bo vlada,
               če želi dejansko doseči uspešen razvoj Slovenije, morala dajati velik poudarek ravno
               temu vprašanju. Če bo ostala zgolj v teh okvirih, kot trenutno lahko preberemo v tem
               dokumentu, potem bo seveda postal zelo velik problem poseljenost predvsem obmejnega
               območja. K temu bi pa rad dodal še naslednje. 35% slovenskega ozemlja je vključenega
               v Naturo 2000 in ni dovolj, da je v tem dokumentu sicer ob dopolnitvah, ki so se
               zgodile na podlagi razprave v odboru za kmetijstvo, da se preverijo in poskušajo
               doseči predvsem dodatna plačila za okoljske in izravnalne ukrepe, to je področje
               kmetijstva, ampak hočem povedati, da je kmetijstvo eden od tistih delov, ki lahko
               pripomore k poseljenosti slovenskega podeželja. Potrebno je tudi na območju Nature
               2000 izvajati ravno tako gospodarsko politiko in zaposlovalno politiko kot na vseh
               ostalih področjih. Ker je Natura 2000 daleč najbolj nedoločen dokument, ki smo ga
               sprejemali v Sloveniji pred vstopom Slovenije v Evropsko unijo, opozarjam na to, da
               vlada seveda pri vseh svojih pogajanjih izpostavi ta problem in če se izkaže, da
               pravzaprav Natura 2000 ni prednost, ampak predvsem velika obveznost pri ohranjanju
               narave, ki pa ima lahko za posledico seveda tudi zmanjšano gospodarsko rast na teh
               območjih, zmanjšanje možnosti zaposlovanja, s tem posledično praznenje podeželja, se
               mi zdi, da bo vlada morala ta dokument vrniti nazaj v proceduro parlamenta Republike
               Slovenije in šele potem s tako dopolnjenim, popravljenim dokumentom pristopiti k
               pogajanjem, ki čakajo vlado v teh ustreznih komisijah, ki bodo obravnavale Naturo. Ta
               segment se mi zdi izjemno pomemben in ga včasih preveč dajemo na stran, na rob, ima
               pa resnično zelo velik vpliv, kajti 35% površine nima nobena druga evropska država,
               ki je vključena v Evropsko unijo v Naturi 2000. Verjetno ne zaradi tega, ker bi bila
               to prednost, ampak predvsem zaradi tega, ker je to velika obveznost. Če vlada oceni,
               da ta obveznost presega tudi naše zmožnosti, resnično apeliram na to, da se naredi
               resna revizija tega dokumenta in poskušamo vzpostaviti primerljiva izhodišča, kot jih
               imajo vse druge države Evropske unije. Hvala.</p>
            </sp>
            <sp xml:id="SDZ4-Redna-04-2005-03-29.sp59">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Veber. K besedi vabim kolega Jožefa Jerovška.</p>
            </sp>
            <sp xml:id="SDZ4-Redna-04-2005-03-29.sp60">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi! Pred nami sta dva izredno pomembna
               dokumenta za položaj Slovenije oziroma za njeno delovanje v institucijah Evropske
               unije, kar predstavljata deklaracija in tudi prednostne naloge Slovenije za delo v
               Svetu Evropske unije. Ta dva dokumenta se sprejemata kot osnova za delovanje vlade in
               Slovenije v nekem pomembnem trenutku, v pomembnem letu, kajti to je prvo leto polnega
               uresničevanja našega članstva in pa hkrati leto predsedovanja Slovenije v
               organizaciji za evropsko varnost in sodelovanje. To slovenski politiki nalaga posebne
               dolžnosti in zaradi tega se mi zdi popolnoma nerazumno, da se ob tako pomembni
               zunanjepolitični temi prihaja do soliranja, izstopanja iz vlaka skupnega zavzemanja,
               skupne zunanje politike Slovenije. Ni čas za takšna soliranja, nabiranje političnih
               točk na temah zunanje politike. Po mojem osebnem mnenju ta čas še ni. Slovenija ima
               zelo resne naloge, v našo državo so uprte oči širše, javnosti in ne samo Evropske
               unije, ampak zaradi svojega predsedovanja OVSE tudi širše pred transatlantsko vidimo
               v zadnjem času krizo v Srednji Aziji, kjer je na poseben način bila seveda tudi
               Slovenija preko tega svojega predsedovanja angažirana. Zaradi tega je cel kup zadev,
               o katerih se je v vsem tem času diskutiralo na odboru za zunanjo politiko in odboru
               za evropske zadeve zelo pomembnih. Legitimno seveda je, da je na odborih prihajalo do
               različnih pogledov, predvsem so se ti pogledi klesali glede širitve strategije,
               širitve Evropske unije, posebno je pa bilo aktualno vprašanje širitve oziroma začetka
               pogajanj z Republiko Hrvaško.</p>
               <p>V slovenski javnosti je v marsikaterem delu prevladovalo mnenje, da bi tukaj
               Slovenija lahko izrabila politiko zob za zob, da bi Republiki Hrvaški vrnila udarec
               in ji nagajala, kar je Republika Hrvaška delala unilateralno, enostransko s tako
               zvano ekonomsko cono, s sporazumom o meji Drnovšek - Račan itd. Seveda je to bila ena
               od legitimnih možnosti. Jaz mislim, da se je Republika Slovenija in njena zunanja
               politika odločila pravilno, da je pri tem proevropsko politiko zavzela, usmerjeno
               naprej in se ni vrnila k tem preživetim vzorcem zunanje politike, ampak da je tudi na
               nek način spoznala oziroma razumela, da je sosednja Hrvaška talec prejšnje Račanove
               vlade, ki ni bila kredibilna v odnosu do Slovenije in ne v odnosu do haaškega
               sodišča. Zaradi tega in še številnih drugih vprašanj širitve, nudenja evropske
               perspektive državam zahodnega Balkana, moram poudariti, da so v Slovenijo oprte
               številne oči. Naša parlamentarna delegacija pod vodstvom predsednika državnega zbora
               je bila pred nedavnem na obisku v Srbiji in Črni gori in moram povedati, da dejansko
               ti narodi, če že ne njihove politike, od Slovenije veliko pričakujejo in zaradi tega
               je pomembno, da v institucijah Evropske unije Slovenija pošilja prava sporočila v te
               kraje ne samo zaradi teh držav, kot posameznic, ampak tudi zaradi naših gospodarskih
               interesov. Naši gospodarski interesi so izredno pomembni, zaradi tega je zelo
               kratkoročna politika tista, ki bi računala samo na dnevnopolitične učinke. Zaradi
               tega moram kot predsednik odbora za zunanjo politiko izraziti obžalovanje, izredno
               obžalovanje, da se je danes zgodil ta nepredstavljiv presedan, da neka politična
               stranka pravzaprav prekine nek konsenz, ki je bil med političnimi strankami dosežen,
               o sodelovanju na področju Evropske unije. Bila je za približevanje, ampak mislim, da
               je to na nek način veljalo, in da takrat je Liberalna demokracija tudi pod vodstvom
               takrat zunanjepolitično razgledanega predsednika stranke, sodelovala pri tem skupnem
               konsenzu. Danes te dimenzije zgleda ta stranka več nima in se spusti tudi na
               področje, da napove obstrukcijo ob točki, kar po mojem mnenju ni pametno ali pa
               smiselno oziroma je nepredstavljiv presedan iti v obstrukcijo zaradi zadeve, ki so jo
               ti drugače napovedovali. Napovedovali so, da bodo obstruirali ob vodenju seje s
               strani podpredsednika. Med tem časom so zaostrili svoje stališče. Verjetno prav z
               namenom, da na zunanjepolitičnem področju storijo izstop iz skupne politike.</p>
               <p>Jaz upam, da bo prevladoval razum. Kajti poglejte, če bi tako radikalno se tudi
               druge stranke odzivale, potem moram reči, da so na zunanjepolitičnem odboru padle
               strašno nizke besede ravno iz te stranke, o zunanjem ministru petokolonašev, glede
               teh stališč in tako naprej. Kam bi vodilo, če se bi vse stranke tako obnašale? Kam bi
               to vodilo? In moram reči, da ima ta točka številne mednarodne implikacije. Zaradi
               tega še enkrat poudarjam, da obžalujem, da se na tej točki nabirajo notranjepolitične
               strankarske točke. Mislim, da se je do tega potrebno ograditi.</p>
               <p>Glede na to, da se je to zgodilo, mislim, da je to osrednje, zato se ne bi dotikal
               drugih točk, ki so bile na odborih izredno obširno obdelane. Jaz zaključujem s pravim
               upanjem, da je slovenska politika še vedno zelo enotna glede prednostnih nalog
               slovenske politike v svetu Evrope in glede usmeritev slovenske politike.</p>
               <p>Hvala lepa.</p>
            </sp>
            <sp xml:id="SDZ4-Redna-04-2005-03-29.sp61">

               <speaker>PODPREDSEDNIK SAŠO PEČE:</speaker>

               <p>Kolega Jerovšek, hvala za vaše podajanje. Preden pa dam besedo naslednjemu, bi le
               prosil vse prisotne poslanke in poslance, da prepustijo komentar o odločitvi glede
               obstrukcije seje oziroma nadaljevanje seje pri obravnavi točkeo deklaraciji o
               usmeritvah za delovanje Republike Slovenije v institucijah EU v letu 2005 tistemu, ki
               obstrukcijo opravlja, torej Liberalni demokraciji. Prosim, če se naslednji govorniki
               držijo predvsem vsebine akta, ki je pred nami. K besedi vabim kolega Srečka
               Prijatelja.</p>
            </sp>
            <sp xml:id="SDZ4-Redna-04-2005-03-29.sp62">

               <speaker>SREČKO PRIJATELJ:</speaker>

               <p>Spoštovani predsedujoči, hvala za besedo. Pozdravljam vlado, kolegice in kolege! V
               Slovenski nacionalni stranki se poraja odkrito vprašanje, ali je Slovenija
               enakopravna članica v EU. Finančne obveznosti Slovenije so znane. Predsednikovanje
               OVSE in v letu 2007 in 2008 tudi EU bo terjalo kar znatni del proračuna Slovenije. In
               če omenimo, da postanemo iz države, ki črpa sredstva, tudi država, ki bo donirala
               sredstva v Evropsko skupnost, je potrebno povedati tudi to, da bodo finančne
               obveznosti v prihodnjem obdobju za Slovenijo znatno večje, kot so danes. Seveda pa je
               pri tem potrebno omeniti tudi to, da je sposobnost naše vladne administracije danes
               pridobiti tista sredstva, ki jih ta trenutek nudi EU. Ta sposobnost današnje vlade je
               zelo majhna. Mi izgubljamo milijonska sredstva v evrih, in še tisto, kar dobimo
               zaradi nespoštovanja dogovorjenega, bodisi v projektnem izvajanju ali pa v tem
               kontekstu, ker ne doniramo svojih sredstev, dostikrat moramo vrniti. Na to temo sem
               tudi sam postavil poslansko vprašanje, na katero do danes žal nisem dobil odgovora.</p>
               <p>Seveda obljube o zaposlovanju, ki jih danes navajal gospod Janša, so mišljene v
               600.000 delovnih mestih, ki bodo na novo odprta za vse nove članice EU. Mene kot
               poslanca Slovenske nacionalne stranke zanima, koliko teh delovnih mest bo pripadalo
               Sloveniji oziroma koliko svežega kapitala, evropskega bo pripravljeno tukaj ustvariti
               novo dodano vrednost v Sloveniji. Gre za obljube, ki so zgolj obljube. V Slovenski
               nacionalni stranki bi želeli jasne odgovore, ko govorimo o tem, kaj je pozitivnega,
               da navedemo tudi, kaj bo negativnega.</p>
               <p>Podoba ob sprejemu pogodbe o ustavi za EU je bila z naše strani dokaj jasno
               izražena. Menimo, da ta ustavna listina ni kompatibilna z ustavo Republike Slovenije,
               ker zna prinesti nove dodatne zaplete. In ob tem dejstvu, da niti ustavno sodišče, ki
               išče odgovore na ta vprašanja, ne zna odgovoriti oziroma bomo dobili v kratkem tudi
               ta odgovor, bo prineslo nove dileme in nova odprta vprašanja. Seveda pa, ko se
               pogovarjamo o tem, kako bomo nadaljevali širitveni proces, je pa potrebno poudariti
               tudi sledeče, da Slovenija kot članica Evropske skupnosti, EU, ni zaščitena, ni
               enakopravna v teritorialni nedotakljivosti. Vemo, da se že danes porajajo veliki
               ekscesi na meji bodisi s Hrvaško, Avstrijo ali Italijo. Predvsem zadnje podobe te
               klavrne slike nam kažejo, da naša zunanja politika ni storila potrebnih korakov in da
               ni zaščitila interesov Slovenije, kot bi morala. Pred dnevi je gospod, ki živi tik ob
               meji, prejel pismo hrvaških oblasti (gospod Škof Anton iz Sečovelj 1, kar je njegova
               hišna številka), da mu bodo hišo rušili. Naša uradna politika, kljub temu, da je
               obveščena, ni storila do danes ničesar; pa tudi ne verjamem, da bo kaj bistvenega
               storila, in se zna zgoditi, da bo ta hiša tudi porušena. To je Evropa! Mi smo v
               Evropski skupnosti, vprašanje meja s Hrvaško ni rešeno, mi pa zagovarjamo interese
               Hrvaške, in to celo zapišemo v tako cenjeno deklaracijo, kot je ta pred nami. Ko se
               pogovarjamo o tem, kako nam pri tem pomaga Evropa, je naš pomislek zelo resen -
               Evropa nam pri nobenem od teh vprašanj ni nudila podpore. Zakaj torej biti
               evrooptimist?</p>
               <p>Več kot sto razlogov je, da bi lahko bili pesimisti na tem področju, zato Slovenska
               nacionalna stranka, kot je bilo že rečeno s strani mojih kolegov, tozadevne
               deklaracije ne more podpreti. Hvala.</p>
            </sp>
            <sp xml:id="SDZ4-Redna-04-2005-03-29.sp63">

               <speaker>PODPREDSEDNIK SAŠO PEČE:</speaker>

               <p>Hvala. K besedi je prijavljen kolega Martin Mikolič.</p>
            </sp>
            <sp xml:id="SDZ4-Redna-04-2005-03-29.sp64">

               <speaker>MARTIN MIKOLIČ:</speaker>

               <p>Hvala za besedo, gospod podpredsednik. Spoštovana vlada, spoštovane kolegice in
               kolegi! V deklaraciji so zajeta za Republiko Slovenijo strateško najpomembnejša
               področja, o katerih se bo v letošnjem letu razpravljalo in odločalo v institucijah
               Evropske unije. Naša stališča in usmeritve pri delovanju v institucijah Evropske
               unije so v deklaraciji vsebinsko jasno zapisane. Poenostavljeno lahko rečemo, da so v
               deklaraciji navedene najpomembnejše prednostne naloge, ki jih bomo morali v okviru
               Evropske unije v letošnjem letu čim uspešnejše izvajati oziroma zagovarjati, predvsem
               zaradi uresničevanja naših ciljev in pričakovanj ter skupne strategije vseh članic
               Evropske unije. Seveda bomo vse zapisano v deklaraciji lahko uresničevali le s
               transparentnim pristopom do nalog, ki jih moramo izvajati v Evropski uniji kot tudi
               na domačih tleh, kot na primer nujno potreben evropsko naravnan državni proračun - le
               tako bomo lahko maksimalno črpali evropska sredstva - ali pa odprava vrste
               strukturnih neskladij, ki nam onemogočajo doseganje ciljev strategije gospodarskega
               razvoja.</p>
               <p>Prenovljena lizbonska strategija, ki jo podpiramo, govori o tem, da se Evropska
               unija mora posvetiti temeljnim nalogam, ki so pomembne za povečanje rasti in
               zaposlenosti. Prenovljena strategija ne pomeni zapostavljanja socialnega vidika, saj
               ustvarjanje pogojev za višjo rast, boljše poslovno okolje, odpiranje novih delovnih
               mest in zagotavljanje boljših zaposlitev pomeni tudi zmanjšanje revščine in socialnih
               razlik. Ob tem igra ključno vlogo prehod v družbo, ki temelji na znanju, saj bi ob
               investicijah v znanje prav zaposlovanje in višja rast ter posodabljanje delovne
               zakonodaje in socialnih politik omogočali učinkovitejše reševanje izzivov
               prihodnosti.</p>
               <p>Prav gotovo so to tudi izzivi za nerazvita območja Republike Slovenije, ki niso
               danes zanimiva za vlaganje, gospodarski razvoj in s tem za nastanek novih delovnih
               mest, zaradi velike infrastrukturne problematike. Poglavje deklaracije, ki govori o
               učinkoviti porabi sredstev Evropske unije, bi rad ponovno poudaril, da bi s temi
               sredstvi lahko zmanjšali razliko med razvitim in nerazvitim območjem, vendar se bo
               tem regijam oziroma lokalni skupnosti moral zagotoviti denar za investicije, ker brez
               lastnega deleža ne moreš kandidirati na razpisih. To so dejstva, ki se jih vlada mora
               zavedati. V primeru, če ima lokalna skupnost sofinanciran projekt v višini 75%, mora
               lokalna skupnost zagotoviti 37,5%, ker pač, kot vsi vemo, DDV ni vključen kot
               upravičen strošek. Zato je zraven kvalitetno pripravljenih projektov zelo pomembno,
               kako se bodo posamezna resorna ministrstva v tem in prihodnjih letih uskladila glede
               potrebnih finančnih sredstev za sofinanciranje v državnem ali pa v lokalnem
               proračunu, predvsem zaradi učinkovite porabe evropskih sredstev. Hvala.</p>
            </sp>
            <sp xml:id="SDZ4-Redna-04-2005-03-29.sp65">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim kolega Aurelia Jurija.</p>
            </sp>
            <sp xml:id="SDZ4-Redna-04-2005-03-29.sp66">

               <speaker>AURELIO JURI:</speaker>

               <p>Kolega Peče, bom izredno kratek, glede na to, da sejo vodite vi in da se izognem
               usodi, ki je zadnjič doletela kolegico Širčevo, se razpravi odpovedujem. Hvala.</p>
            </sp>
            <sp xml:id="SDZ4-Redna-04-2005-03-29.sp67">

               <speaker>PODPREDSEDNIK SAŠO PEČE:</speaker>

               <p>Hvala, za vaše zanimivo stališče. Nadaljujemo po pregledu oziroma seznamu
               razpravljavcev, in sicer k besedi vabim mag. Janeza Krambergerja. Nadaljujemo, k
               besedi vabim kolega Bojana Kontiča. Tudi njega ni v dvorani. Nadaljujemo, k besedi
               vabim kolega Alojza Soka.</p>
            </sp>
            <sp xml:id="SDZ4-Redna-04-2005-03-29.sp68">

               <speaker>ALOJZ SOK:</speaker>

               <p>Spoštovani prisotni. Hvala lepa za besedo. Zelo malo časa je ostalo naši poslanski
               skupini. Tudi sam bi se rad uvodoma dotaknil, da je pravzaprav institucija
               obstrukcije danes na nek način bila zlorabljena. Vodenje seje, ki je bilo po moji
               oceni v skladu s poslovnikom, nima seveda nič opraviti danes z današnjo razpravo.
               Ampak vsaka poslanska skupina se pač po svoje lahko odloča.</p>
               <p>Če se samo na kratko dotaknem nekaterih razprav predgovornikov, bi moral opozoriti
               na dvoje. Najprej bi rekel, da sem s strani gospoda Ferija Horvata slišal veliko
               dobrih predlogov. Ampak treba je tukaj pač povedati, da prejšnja vlada ni dobro
               koristila sredstev različnih skladov iz Evropske unije. Pred to vlado je sedaj velika
               naloga, da pravzaprav to zadevo popravi in da bo Slovenija iz teh naslovov dobila več
               sredstev.</p>
               <p>Kar se tiče tukaj namigov, češ, kaj bo ta vlada oziroma zakaj se ta vlada ne
               prizadeva za sedež za enakost spolov, gospa Potrata, jaz bi tukaj lahko vprašal, kaj
               pa je Ropova vlada naredila v tej smeri. Gospe sedaj tukaj ni.</p>
               <p>In še to bi seveda lahko povedal, da si pravzaprav ta vlada prizadeva za usklajenost
               poklicnega in pa družinskega življenja. Če je katera vlada na tem področju kaj začela
               delati in te zadeve tudi na pravilni način predstavila tej slovenski javnosti, potem
               je pravzaprav to ta vlada, ki smo jo pred malo več kot stotimi dnevi imenovali.</p>
               <p>Malo še mi je ostalo časa, zato bi se dotaknil v okviru skupne kmetijske politike,
               ki seveda, kar se tiče Evropske unije, zaseda eno od bistvenih vprašanj in jih bo
               tudi v prihodnje. V Novi Sloveniji si veliko obetamo predvsem od tega tretjega stebra
               skupne kmetijske politike. To je od tistega dela, ki govori o razvoju podeželja. Gre
               za to, da bo pač tudi v podeželskem prostoru, kjer si upam trditi, da ljudje bistveno
               slabše živijo kot v mestih, vsaj v nekaterih elementih, več narejenega na področju
               izboljšanja komunalne infrastrukture in pa predvsem, da bo za časa tega mandata dan
               izredno večji poudarek razvoju dopolnilnih dejavnosti.</p>
               <p>Se pa seveda bojim, in to pa je moje osebno mnenje, če bo prišlo resnično do take
               širitve Evropske unije, kot se planira, da bi tudi Turčija, ki je pretežno kmetijska
               država, začela intenzivneje vstopati v ta proces, da seveda v tistem trenutku teh
               sredstev, na katera vsi počasi računamo, ne bo, ker se bo večina tega evropskega
               denarja preusmerila. O tem namreč, ali bo prispevek 1%, ali pa 1,14% .../Opozorilni
               znak za konec razprave./... bom takoj končal, od gospoda Ferija Horvata, da si mora
               vlada za to prizadevati, o tem pa si seveda upam trditi, da ne bomo odločali mi
               Slovenci, ampak tisti, ki so veliko, veliko večji.</p>
               <p>Hvala lepa.</p>
            </sp>
            <sp xml:id="SDZ4-Redna-04-2005-03-29.sp69">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim kolegico Barbaro Žgajner Tavš.</p>
            </sp>
            <sp xml:id="SDZ4-Redna-04-2005-03-29.sp70">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz bom čisto na začetku se dotaknila Hrvaške, ampak res samo dotaknila,
               ker me je uvodoma oziroma v uvodni predstavitvi zbodel en stavek.</p>
               <p>Danes navkljub jasnemu stališču Evropske unije slišimo, da je težnja Slovenije in k
               temu ne nazadnje teži tudi deklaracija, usklajeno delovanje Slovenije v Evropski
               uniji. Lepo vas prosim! Smo torej pri ignorantskem odnosu vlade, slabi
               pripravljenosti oziroma nepripravljenosti sodelovati z zakonodajno vejo oblasti pri
               obravnavi tako zelo pomembnega dokumenta. Še enkrat bom poudarila. Na sejah delovnih
               teles, kakor tudi velikega odbora za evropske zadeve, najvišjih predstavnikov vlade
               ni bilo. Pa čeprav se je odločalo o vsebini, ki se navezuje na lizbonsko strategijo,
               politiko zaposlovanja, gospodarstva, kohezije in tako dalje. Za prihodnost Slovenije,
               teme izrednega pomena. To pa je potem izgledalo približno takole. Predstavnik SVEZ je
               ponosen na to, da je Slovenija v preteklosti pridobivala več sredstev, kot je
               plačevala. Pa je spregledal pomembno dejstvo, da pa je Slovenija v letu 2004 po
               podatkih črpala oziroma porabila le 7% sredstev, ki so bila iz različnih skladov
               Sloveniji namenjena. In ne nazadnje, za približno 17 milijard tolarjev, za katere so
               bili projekti na programski svetih že potrjeni, Slovenija Evropski komisiji še ni
               poslala zahtevkov za izplačilo.</p>
               <p>Neto finančni položaj Slovenije je nezadovoljiv, je bil eden od stavkov v današnji
               uvodni predstavitvi. To govorijo podatki. Žalostno pa je, da vlada oziroma za to
               pristojna služba ne ve, kako se bo vse skupaj dogajalo na področju bodoče finančne
               perspektive. Vlada danes ne ve, kaj je za Slovenijo bolje, ena, dve ali tri regije na
               nivoju NUTS 2. Obrazložitev vladnega predstavnika, citiram: "V tem trenutku se
               Sloveniji verjetno ne splača regionalizirati na NUTS 2." Sila zanimivo. Vlada šele
               danes analizira. Tukaj gre velika kritika tudi nekdanjemu ministru za evropske
               zadeve, ki je zavlačeval, danes pa je veliki glasnik in zagovornik treh regij. Ne
               nazadnje tudi Združeno listo smo slišali danes govoriti o nedopustni zamudi pri
               formiranju regij. Smešno, ob dejstvu, da so imeli politiko ne nazadnje v rokah. Ja,
               res je. Podatki govorijo, da delitev Slovenije na tri regije na nivoju NUTS 2
               pravzaprav predstavlja Sloveniji zelo pomembno varovalo za pridobivanje sredstev
               konkretno iz kohezijskega sklada. Kdo se potem spreneveda?</p>
               <p>Predsednik vlade je omenil tudi direktivo o storitvah. Tisti, ki naj bi protestirali
               proti tej direktivi, naj bi protestirali proti novim delovnim mestom. Nova delovna
               mesta v najbolj konkurenčnih državah. Zanimivo bi bilo dobiti recimo podatek, koliko
               delovnih mest je EU prinesla Sloveniji. Meni je znan podatek o selitvah slovenske
               proizvodnje na tuja, bolj konkurenčna tržišča, o novih brezposelnih, ki so posledica
               nekonkurenčnosti zaradi EU, in še bi lahko naštevala.</p>
               <p>Še eno zadevo bom omenila. Na prvi pogled gre pravzaprav le za besedo igro, bistvo
               je pomembno. V deklaraciji piše: Slovenija daje še posebno velik poudarek ukrepom
               podaljševanja delovne dobe starejših delavcev med 55 in 64 let starosti. Ministra za
               delo na odboru, ki je obravnaval deklaracijo, v tem delu ni bilo. Ministrovi
               predstavniki ne vedo, ali bi bilo bolje reči delovne aktivnosti. In če potem obstaja
               bojazen, da bodo upokojeni delavci morali svoj pokoj delovno aktivno preživeti do, ne
               vem, xy leta starosti. Vlada bo o tem razmislila je bil odgovor na matičnem delovnem
               telesu.</p>
               <p>Časa pravzaprav nimam več, zato bom zaključila, pa kljub temu bi imela še veliko
               povedati konkretno o deklaraciji. .../Opozorilni znak za konec razprave./ Glede na
               videno in slišano, težko rečem, da vlada ve, kaj je dobro za Slovenijo, ne bom rekla,
               da vlada ne ve, kaj dela, po vsej ...</p>
            </sp>
            <sp xml:id="SDZ4-Redna-04-2005-03-29.sp71">

               <speaker>PODPREDSEDNIK SAŠO PEČE:</speaker>

               <p>Kolegica Tavš prosim, če zaključite, prvič.</p>
            </sp>
            <sp xml:id="SDZ4-Redna-04-2005-03-29.sp72">

               <speaker>BARBARA ŽGAJNER TAVŠ:</speaker>

               <p>... bom zaključila, samo stavek dokončam. Po vsej verjetnosti bomo državljanke in
               državljani tisti, ki bomo najprej okusili ne ...</p>
            </sp>
            <sp xml:id="SDZ4-Redna-04-2005-03-29.sp73">

               <speaker>PODPREDSEDNIK SAŠO PEČE:</speaker>

               <p>Kolegica, prosim, da zaključite, drugič. Tretjič vam vzamem besedo.</p>
            </sp>
            <sp xml:id="SDZ4-Redna-04-2005-03-29.sp74">

               <speaker>BARBARA ŽGAJNER TAVŠ:</speaker>

               <p>... hvala lepa, samo stavek sem želela zaključiti. Vsekakor jaz ne morem pritrditi
               oziroma podpreti .../Znak za konec razprave./</p>
            </sp>
            <sp xml:id="SDZ4-Redna-04-2005-03-29.sp75">

               <speaker>PODPREDSEDNIK SAŠO PEČE:</speaker>

               <p>Nadaljujemo z razpravo. Na podlagi prijavljenih ima besedo kolega Kristjan Janc.
           </p>
            </sp>
            <sp xml:id="SDZ4-Redna-04-2005-03-29.sp76">

               <speaker>KRISTIJAN JANC:</speaker>

               <p>Hvala lepa za besedo, spoštovani predsedujoči. Predstavniki vlade, kolegice in
               kolegi! Moram reči, da je že bilo veliko povedanega v današnji razpravi o tako
               pomembnem dokumentu, kot je deklaracija in tudi prednostne naloge Republike Slovenije
               v letu 2005. Veliko napisanega, veliko pomembnih ciljev, kaj bo Slovenija v tem letu
               počela in so gotovo tudi velika pričakovanja slovenske vlade, tudi državnega zbora,
               predvsem pa nove koalicije, kako bo kos tej zahtevni nalogi. Slovenija je na pomembni
               preizkušnji. To je prvo leto, ko bomo v tej zgodbi v Evropski uniji stopili na ta
               trda realna tla in seveda počasi prišli od velikih besed, kako je to lepo, kako je to
               fino, kako smo srečni, ko smo v Evropski uniji. Vendar državljani in državljanke pa
               pričakujejo rezultat. Rezultati bodo tista dejanja, ki štejejo, in volivke in volivci
               nas tudi ocenjujejo po teh dejanjih. Jaz sem prepričan, da bomo kos tej nalogi, da
               bomo uspeli vse te prednostne naloge, ki jih ni malo, v tem dokumentu tudi v čim
               večji meri realizirati. Mislim predvsem na nekatere, ki se mi zdijo zelo pomembne, to
               so kohezijska sredstva Unije. Doslej smo bili tu, spoštovane gospe in gospodje, bolj
               ali manj neuspešni. Ali bomo bolj uspešni v letu 2005 in uspehi počrpati čim več
               virov za manj razvite regije, ki jih je v Sloveniji kar precej. Prihajam iz Posavja
               in gotovo sodimo med njih. Upam, da bo država, upam, da bodo lokalne skupnosti,
               sociala in drugi nosilci bolj uspešni, da bomo dobro ekipirali ljudi, ki se spoznajo
               na to pripravo dokumentov, ki so zelo zahtevni, natančni in mnogokrat določenim
               lokalnim skupnostim nedostopni. Upam, da bomo tu združili moči, energijo in bili
               resnično pri tej zgodbi zelo uspešni.</p>
               <p>O gospodarskem razvoju veliko govorimo. Zdi se mi, da je to zgodba, ki je temelj
               uspeha vsake države, vsake lokalne skupnosti, vsake regije. Tu nas čaka zahtevno
               delo. Dogaja se, da mnoge družbe, mnoge panoge hitijo v propad, število brezposelnih
               narašča, predvsem tistih z nižjo izobrazbo, prestrukturiranje bo težko, skratka
               zahtevno področje, ki se ga tiče, država pa je obljubila in vlada je obljubila bolj
               prijazno okolje slovenskem podjetniku, bolj zmanjšanje obremenitve, skratka, tisto
               prijazno okolje za vsakega novega podjetnika. Ali bomo pri tem uspeli, bo odvisno
               predvsem od te vlade in tega parlamenta. Zaposlovanje je izjemno pomembna stvar, ki
               je tako dobro zapisana. Bojim se, da bo to precej nerealno in težko, da se s tem
               ukvarja cela Evropa in tudi Slovenija, pa vendarle.</p>
               <p>Kmetijstvo. O njem smo že nekaj slišali. To je naša prednost, razvoj podeželja, da
               ohranimo vsaj tisti delček tistih, ki vztrajajo na podeželju, kajti vse bolj se tudi
               prazni slovensko podeželje in tu vidim eno priložnost, če bomo uspešni, da bomo vsaj
               del tega ustavili in zagotovili tiste minimalne pogoje, da bo tudi slovenski kmet
               ostal tam, kjer je, da ne bo vse zbežalo v večja mesta in se s tem še bolj praznilo
               slovensko podeželje, krajina in vse, kar sodi zraven. Tu mislim, da imamo pomembno in
               odgovorno nalogo. To pa Evropska unija nudi, na nas pa je, ali bomo to izkoristili
               skupaj z državo, občinami, regijami in tako naprej. Štejem si v veliko zadovoljstvo,
               da smo tudi v tem državnem zboru sprejeli eno pomembno soglasno odločitev, da bo
               Slovenija lahko predsedovala Evropski uniji. To je zagotovo veliko priznanje tej
               mladi državi v Evropski uniji in seveda velika priložnost. Upam, da bomo ta zahteven
               projekt, morda največji doslej v slovenski samostojnosti, tudi uspešno izpeljali v
               letu 2008.</p>
               <p>Da preveč ne ponavljam. Jaz mislim, da smo v tistem času, da stopimo k delu, da
               vzpostavimo ekipo tistih ljudi, ki ta področja obvladajo, znajo in ga bodo lahko
               izpeljali. Tisti državljani in državljanke, ki jih pa ni malo, ki so danes na robu
               preživetja, ki živijo težko, ki iščejo službo, pa je ne najdejo, sploh v tistih
               okoljih, od koder jaz prihajam, in vsak dan sem v kontaktu s kar številnim
               prebivalstvom, pa upam, da bo ta vlada in ta državni zbor in ta zgodba naredila korak
               naprej, za kar konec koncev ima tudi to podporo, je dobila to podporo, da bomo prišli
               korak naprej. Potrebno bo veliko sinergije, veliko partnerstva, vzajemnosti, predvsem
               pa trdo, trdo delati, da bo v tem koščku Evrope, kjer živimo, ki je zagotovo
               najlepši, živele tudi bodoče generacije Slovenk in Slovencev.</p>
               <p>Hvala lepa.</p>
            </sp>
            <sp xml:id="SDZ4-Redna-04-2005-03-29.sp77">

               <speaker>PODPREDSEDNIK SAŠO PEČE:</speaker>

               <p>Hvala, kolega Janc. K besedi vabim gospo Bredo Pečan.</p>
            </sp>
            <sp xml:id="SDZ4-Redna-04-2005-03-29.sp78">

               <speaker>BREDA PEČAN:</speaker>

               <p>Jaz bi v zvezi z deklaracijo poudarila štiri bistvene stvari, in sicer v okviru
               lizbonske strategije in pogajanjih o naslednji finančni perspektivi. V okviru obeh
               točk deklaracije bi rada poudarila, da bi vlada morala posebno pozornost posvetiti
               zeleni in beli knjigi v zvezi s storitvami, zlasti storitvami v splošnem interesu, v
               smislu razlikovanja ali bistvenega razumevanja razlike med storitvami v splošnem
               interesu, in storitvami v splošnem ekonomskem interesu. Gre namreč za to, da
               zagotavljanje konkurenčnosti na področju storitev v splošnem interesu, ki so v veliki
               večini v pristojnosti regij in občin v vseh državah Evropske unije, pri nas pač regij
               ni, zato imamo storitve v splošnem interesu v izvajanju občin, tako da se občine med
               seboj povezujejo, tako da skupaj ustanavljajo javna podjetja in javne zavode, ki
               izvajajo te storitve v splošnem interesu, medtem ko storitve v splošnem ekonomskem
               interesu, ki jih je Evropska unija definirala že zdavnaj, preden je Slovenija postala
               polnopravna članica, že prepuščamo konkurenci, liberalizaciji in predvsem
               privatizaciji. Se pravi, da ne dopuščamo že tudi v Sloveniji ne monopolnega položaja
               telekomunikacij, elektrike, transporta, energetike in tako naprej, druge energetike,
               razen elektrike. Menim pa, da bi morala vlada na tem področju storitev v splošnem
               interesu - tu ne gre samo za storitve na področju obveznega izobraževanja in
               osnovnega zdravstvenega varstva, ampak še cele vrsto drugih storitev, ki niso
               zagotovljene s slovensko ustavo, pa tudi z ustavami drugih držav, pač pa so to
               storitve, ki bi se lahko po logiki Evropske unije pojavljale v konkurenčnem boju na
               evropskem trgu. Vendar je tu položaj pokrajin in pri nas posebej občin prepomemben za
               to, da se te storitve dejansko izvajajo v interesu predvsem uporabnikov, se pravi, da
               so dostopne, da so tudi cenovno sprejemljive in da so splošno razširjene. Zaradi tega
               je treba zagotoviti, da so storitve v splošnem interesu, in zagotoviti, da lokalne
               skupnosti in pokrajine lahko te storitve, kar se tiče vodenja, financiranja in
               zagotavljanja osnovne infrastrukture, ki je potrebna za njih, pač lahko svobodno o
               tem odločajo, ne pa, da so podvržene konkurenčnemu boju znotraj celotne Evropske
               unije.</p>
               <p>Drugo področje, na katerega bi rada opozorila, in to je v zvezi predvsem z lizbonsko
               strategijo, to je organizacija delovnega časa. V odboru regij smo na posameznih
               komisijah o novem videnju organizacije delovnega časa znotraj Evropske unije že
               razpravljali. Dejstvo je, da se pojavlja, lahko rečem, zelo konzervativna, če ne celo
               nazaj v čas obrnjena filozofija razumevanja organizacije delovnega časa. 48-urni
               delovnik (tedenski), ki je bil pridobitev začetka 20. stoletja za delavce, se sedaj
               naenkrat zaradi zelo liberalnega razumevanja organizacije delovnega časa širi, tako
               da je možno, da se zaradi prerazporeditve delovnega časa znotraj ozkega časovnega
               območja lahko raztegne tudi na 70 ur v tednu. Menim, da je tak način razumevanja
               organizacije delovnega časa ob tradiciji, ki jo imamo v Sloveniji, ob varstvu pravic
               delavcev na osnovi zakona o delovnih razmerjih in kolektivnih pogodb, ki jih imamo v
               Sloveniji, seveda za nas nesprejemljivo, nedopustno, in mislim, da bi moralo
               ministrstvo za delo v posameznih komisijah, ki obravnavajo to tematiko, zahtevati, da
               organizacija delovnega časa ne regresira, temveč da napreduje. Se pravi, da dosežki,
               ki so bili v organizaciji delovnega časa in v razporeditvi delovnega časa, ki so bili
               doseženi v preteklem stoletju, ne bi bili izgubljeni zaradi tega, ker pač delodajalci
               želijo svobodno razpolagati z delovnim časom svojih delojemalcev, kakor jim pač tisti
               trenutek prav pride. Zato mislim, da tudi razlage, da delo preko rednega delovnega
               časa je stvar odločitve vsakega delojemalca, da tisti delojemalci, ki prihajajo v
               delovno razmerje, v začetno delovno razmerje, da pač oni si želijo več zaslužiti, in
               zaradi tega je prav, da se dovoli, da daleč presegajo dogovorjeni delovni čas 48 ur
               tedensko. To so vse zelo jasne intence delodajalcev, ki želijo, ne samo z delovnim
               časom, temveč z življenjskim časom delojemalcev razpolagati po svoji volji. Menim, da
               je Slovenija dosegla v tem pogledu zagotovo zelo visoko stopnjo pravic delavcev in bi
               morala te pravice tudi ohraniti in jih obraniti pred, bom rekla, kar po domače,
               kapitalističnimi, neokapitalističnimi "lesefer" metodami, ki se rojevajo v Evropski
               uniji, zlasti v Združenem kraljestvu.</p>
               <p>Tretja stvar, na katero bi rada opozorila, je, da je v okviru kohezijskega sklada in
               strukturnih skladov sprejeta že uredba o evropskem ribiškem skladu, ki bo začel
               funkcionirati leta 2007, in je pripravljen za novo finančno perspektivo 2007-2013,
               kjer je dana Sloveniji danes in ne šele leta 2007 možnost, da se vključi v porabo teh
               sredstev, da bo oživila in predvsem spodbudila ponoven razvoj morskega ribolova v
               Sloveniji. V preteklih letih, jaz se upam trditi, da ne zaradi vlade v celoti, temveč
               zaradi posameznih ministrov in zaradi posameznih delavcev v posameznih ministrstvih,
               je prišlo do popolnega kaosa in neurejenega stanja na tem področju, da so ribiči,
               lahko rečem morski ribiči, ne morem se pogovarjati, ne morem trditi to za sladkovodne
               ribiče in ribogojce, da so popolnoma dezorientirani, da sploh niso vedeli, česa naj
               se lotijo, da bodo lahko ohranili svoj poklic, da bodo lahko nadaljevali tisto, kar
               je za Slovenijo, ne samo po mojem mnenju, temveč po mnenju mnogih ljudi, izjemno
               pomembno. Prisotnost ribičev na morju istočasno tudi deklarira, demonstrira našo
               suverenost v naših teritorialnih vodah. Če ne znamo poskrbeti za to, da lahko ribičem
               omogočimo, da nadaljujejo s svojim delom, da vsaj v slovenskih teritorialnih vodah
               lahko svobodno in predvsem dovolj lovijo, da lahko preživijo sebe in svoje družine,
               potem menim, da nimamo nobenega odnosa do tega, da bi lahko pokazali jasno in brez
               kompromisov, da smo gospodarji svojega morja, pa tudi če je majhno. Zato menim, da je
               treba, da država, zlasti seveda ministrstvo za kmetijstvo, ne samo s svojimi
               strokovnjaki, temveč tudi ob intenzivnem vključevanju morskih poklicnih ribičev na
               morju in tudi vseh treh občin v slovenski Istri, pripravi nacionalni program razvoja
               morskega ribištva, ki bo zagotovil v naslednjem desetletju neko perspektivo in
               dolgoročen obstoj in razvoj morskega ribištva. Dejstvo je, da je to ena od bistvenih
               nalog, kljub temu, da je gledano na siceršnji bruto domači proizvod v Sloveniji, to
               zanemarljivo majhen odstotek. Mislim, da pri nekaterih stvareh ni pomembno, koliko
               denarja iz njih dobimo, temveč, kaj to simbolno tudi pomeni. Nazadnje bi kljub temu,
               da smo slišali danes očitke o tem, kako je Združena lista socialnih demokratov v
               prejšnji vladi imela možnost, pa je ni izkoristila, bi vendarle reda povedala, da je
               treba ločevati med statističnimi regijami, ki jih priznava Evropa kot planske regije,
               medtem ko so pokrajine, za katere je bil pristojen naš minister na področju notranjih
               zadev in ki je pripravil zelo dober zakon o pokrajinah, ne o regijah, medtem ko je
               ministrica, ki je pokrivala področje NUTS 2 sanjala o drugih rečeh, namesto da bi
               delala tisto, kar je dejansko bilo pomembno. Dejstvo je, da je vse odločanje,
               načrtovanje in prijavljanje projektov v EU za kohezijski in strukturne sklade ostalo
               v rokah ministrstev, da lokalne skupnosti, ki seveda niti te statistične regije, ki
               jih imamo, so premajhne in jih EU ne šteje za partnerje pri razporejanju strukturnih
               skladov in sredstev kohezijskega sklada, zaradi tega seveda je o vsaki stvari
               odločalo posamično resorno ministrstvo. Tako primerjava NUTS regije in pokrajine je
               samo dokaz, da nekateri ljudje v tem okroglem prostoru, ki me znova, kot je kolegica
               zadnjič rekla, spominja na nek drug okrogel prostor, kaže na to, da nekatere kolegice
               in kolegi ne vedo, kakšne so razlike med enim in drugim pojmom. Treba bo vzeti v roke
               kakšen zakon, ki je bil že pripravljen in so se stranke celotnega državnega zbora v
               prejšnjem sklicu pogajale in pogovarjale, vendar niso bile pripravljene na to, da bi
               tak zakona, ki bi omogočal življenje pokrajinam, vendar še vedno ne bi zagotovil, to
               poudarjam, da bi lahko EU prenesla odločanje o sredstvih strukturnih in kohezijskega
               sklada na te pokrajine. Te pokrajine niso mišljene kot partnerice v koheziji v EU.
               Partnerica je samo taka pokrajina, taka regija, ki presega določeno število
               prebivalcev, mi pa v naših 11, 12 ali 14 pokrajinah tega seveda nismo zagotovili, ne
               bi mogli zagotoviti in tudi ni bil cilj teh pokrajin razpolaganje z evropskimi
               sredstvi, temveč je bil cilj teh pokrajin upravna, politična organiziranost na drugem
               nivoju lokalne samouprave v naši državi.</p>
               <p>Kot vse kaže, vlada ni štela za potrebno, da bi ugotovila, da je vendarle potrebno
               te regije še pred novo finančno perspektivo ustanoviti, da bodo lahko enakopravne
               partnerice v teh pogajanjih. Kot vse kaže, tako kot prejšnja vlada tudi ta želi
               centralistično o tem odločati.</p>
               <p>Jutri prihaja na obisk predsednik odbora regij v EU. Kolikor vem, jaz, kolega, imam
               še 3 minute in 16 sekund na razpolago. Lepo prosim, če mi nehate mahati, ker je to
               nekorektno. Vi gospod podpredsednik, bi lahko tudi kdaj pa kdaj komu kaj rekli na ta
               račun.</p>
            </sp>
            <sp xml:id="SDZ4-Redna-04-2005-03-29.sp79">

               <speaker>PODPREDSEDNIK SAŠO PEČE:</speaker>

               <p>Prosim, če nadaljujete z vašo razpravo.</p>
            </sp>
            <sp xml:id="SDZ4-Redna-04-2005-03-29.sp80">

               <speaker>BREDA PEČAN:</speaker>

               <p>Bom nadaljevala, ko bom sama hotela.</p>
            </sp>
            <sp xml:id="SDZ4-Redna-04-2005-03-29.sp81">

               <speaker>PODPREDSEDNIK SAŠO PEČE:</speaker>

               <p>Tudi prav, ampak čas vam teče.</p>
            </sp>
            <sp xml:id="SDZ4-Redna-04-2005-03-29.sp82">

               <speaker>BREDA PEČAN:</speaker>

               <p>Ja, hvala. Mi je jasno. Zato menim, da je odločitev vlade, da ne bo šla v
               ustanavljanje pokrajin in regij, napačna in nepremišljena.</p>
               <p>Hvala lepa.</p>
            </sp>
            <sp xml:id="SDZ4-Redna-04-2005-03-29.sp83">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo ima kolega Franc Sušnik.</p>
            </sp>
            <sp xml:id="SDZ4-Redna-04-2005-03-29.sp84">

               <speaker>FRANC SUŠNIK:</speaker>

               <p>Hvala lepa. Spoštovani predsedujoči, ministri, predstavniki vlade!</p>
               <p>Danes, ko obravnavamo prednostne naloge Republike Slovenije za delo v svetu Evropske
               unije v letu 2005, in če se navežem na področje kmetijstva in razvoja podeželja, ki
               obsega zelo pomembno mesto v tem dokumentu, in pa če upoštevamo dejstvo, da je bilo
               prav na področju kmetijstva največ in največji delež suverenosti prenesene na
               institucije Evropske unije, ne morem mimo tega, da ne bi podčrtal oziroma izrazil
               zadovoljstva s tem, da se v tem poglavju Prednostne naloge Slovenije ponavljajo
               besede kot so "poenostaviti", "poenotiti" in "uveljaviti" nacionalni interes. Jaz
               mislim, da morajo biti ti trije pojmi rdeča nit delovanja naših predstavnikov na tem
               področju. To utemeljujem s tem, da sem prepričan, da je bilo delovanje v preteklosti
               v smeri poenostavitve, poenotenja in uveljavljanja nacionalnih posebnosti prav na
               področju kmetijstva premalo oziroma ni prišlo do izraza, tako kot bi moralo.</p>
               <p>Rad bi spomnil vse prisotne, mislim, da se vsi tega zavedate, da smo prav na
               področju kmetijstva najbolj neprimerljivi v primerjavi s subjekti, ki delujejo na
               področju kmetijstva v razvitih evropskih državah in da je potreben poseben občutek za
               uveljavljanje posebnosti prav na tem področju, če hočemo zaustaviti negativne trende
               na področju kmetijstva, ki se odražajo v stalnem padanju ekonomskega in poslabševanju
               ekonomskega položaja slovenskih kmetij, in posledično tudi s propadanjem slovenskih
               kmetij in ugašanjem naših ognjišč.</p>
               <p>Jaz sem prepričan, da bodo tisti uslužbenci vlade Republike Slovenije, ki delujejo
               na tem področju, prisluhnili tudi tovrstnim debatam in še enkrat poudarjam, delovali
               v smeri poenostavitve, poenotenja in pa predvsem uveljavljanja nacionalnih interesov.
               Ne bom navajal, na katerih vseh področjih je to potrebno. Sigurno je pa področje
               veterine in pa vseh kmetijskih politik tisto, ki bi ga bilo treba posebej z občutkom
               zastopati in obravnavati.</p>
               <p>Ko smo na odboru za kmetijstvo in tudi na odboru za okolje in prostor obravnavali ta
               dokument, ki ga danes potrjujemo, se je razprava razživela ob in na vprašanju
               financiranja ukrepov Natura 2000. Že danes smo slišali, da smo v Sloveniji kar 35 ali
               celo po enih podatkih 38% območja razglasili za območje Natura 2000, na drugi strani
               pa v tem dokumentu ugotavljate, da še vedno ni dovolj znanega o obsegu in virih
               financiranja ukrepov Natura 2000. V razpravah na odborih in tudi moja razprava gre
               danes v to smer, da sem prepričan, da je potrebno narediti revizijo teh območij.
               Poglejte, po nekaterih podatkih, ki jih imam, pa mislim, da so točni, je za območje
               Natura 2000 razglašeno tudi območje Voglajne, to je industrijski kanal v Celju, kjer
               še do pred 10-imi leti ni bilo žive stvari v tem kanalu. Verjamem, da bi, če bomo
               pozorno proučili ta območja, ugotovili še več podobnih neskladnosti. Vsekakor pa
               mislim, da je to potrebno narediti tudi zaradi tega, ker je na tem področju vse
               preveč neznank z vidika financiranja ukrepov teh območij. To se mi zdi, da je
               potrebno tudi zaradi tega, ker smo pred tem, da naredimo upravljavske načrte za
               izvajanje teh ukrepov na območjih Natura 2000 ob dejstvu, da pa tu izrazito
               odstopamo, ker imamo mi kar tri pa pol krat ali še več območja razglašenega za
               območje Nature 2000 v primerjavi s primerljivimi državami, je to sigurno nekaj
               narobe.</p>
               <p>Če zaokrožim to temo. Še enkrat bi poudaril nestrinjanje članov odbora za kmetijstvo
               in tudi moje nasprotovanju temu, da bi se financiranje ukrepov Natura 2000 v nobenem
               primeru ne smelo in ne moglo izvajati v breme drugih kmetijskih politik. To se
               preprosto ne sme zgoditi. Jaz verjamem, da ste predstavniki vlade razumeli, kakšno je
               sporočilo iz te razprave in iz mojih poudarkov. Preprosto se strinjam tudi z mojim
               predhodnikom, na tem področju je treba narediti resen premislek in še enkrat
               premisliti, ali smo res tako bogati in ne nazadnje tudi sposobni, da si lahko kar
               tretjino Slovenije razglasimo za območje posebnega namena posebnega varovanja, ki v
               končni fazi predstavlja nek strošek, na drugi strani pa tudi omejitve z vidika
               gospodarnega ravnanja s tem prostorom, če gledam ta segment razvoja kmetijstva.</p>
               <p>Jaz bi zaključil tudi s tem, da mislim, da je eno leto po vstopu v Evropsko unijo
               prišel tudi čas, da vsi naši predstavniki izborijo na področju kmetijstva. v smislu
               izjem, več teh izjem, tako kot je v primeru starejših oziroma starih članic Evropske
               unije - dajem za primer samo Francijo, ki ima prek 200 izjem v načinu in pogojih
               pridelave tradicionalnih kmetijskih izdelkov, v tem primeru je to sir. Mislim, da smo
               na tem področju pri nas preveč popuščali, in verjamem, da je prišel čas, ko to
               popuščanje ni več nujno in potrebno, in so te izjeme nujne, če hočemo zaustaviti
               negativne trende na področju razseljevanja podeželja. Hvala lepa.</p>
            </sp>
            <sp xml:id="SDZ4-Redna-04-2005-03-29.sp85">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Sušnik. Besedo ima gospod Feri Horvat, ki pa se ji odpoveduje.
               Zadnji na seznamu prijavljenih je kolega Milenko Ziherl.</p>
            </sp>
            <sp xml:id="SDZ4-Redna-04-2005-03-29.sp86">

               <speaker>MILENKO ZIHERL:</speaker>

               <p>Hvala za besedo, gospod predsedujoči. Tudi sam bi zelo na kratko. Veseli me potek
               današnje razprave - čeprav pogrešam poslance opozicije -, kajti s temi temami in
               nalogami se bomo srečevali skozi celo leto in bodo še priložnosti, da se bomo do njih
               opredeljevali.</p>
               <p>Opozoril bi pa samo še na nekatere stvari, in sicer z morda najbolj široko nalogo
               oziroma sklopom nalog, to je glede lizbonske strategije. V časopisu Finance smo
               zasledili poročilo neke neodvisne angleške institucije, ki je preverjala - kajti
               letos poteka pet let od objave nalog lizbonske strategije - in tam je na eni od
               tabel, kjer je skupna uspešnost realiziranih nalog, Slovenija na zavidljivem sedmem
               mestu, kar pomeni, da so naloge dobro potekale. Vendar pa je druga tabela malo bolj
               zaskrbljujoča, in sicer poroča o napredku od leta 1999, kjer je pa Slovenija na
               osemnajstem mestu. Zato menim, da je pred Slovenijo še veliko nalog, ki jih bo treba
               realizirati oziroma je lizbonski strategiji treba dati nov zagon in novo energijo.
               Potem je pa še tabela, kjer so navedeni posamezni sklopi nalog v okviru lizbonske
               strategije, in sicer, v koliko državah so že realizirane oziroma je zakonska podlaga
               že sprejeta. Nekatere naloge se sploh še niso pričele izvajati. Najboljše je stanje
               na področju zaposlenosti žensk, kjer je treba do leta 2005 doseči 57%. Na tem
               področju se je zelo angažirala Švedska, ki je tudi po skupnem rezultatu najbolj
               uspešna. Pri napredku je pa najbolj uspešna Madžarska.</p>
               <p>Še nekaj o lizbonski strategiji. Tudi slovensko gospodarstvo podpira nekatere
               pristope, in sicer se zavzemajo za to, da bi posodobili vlaganja v raziskave in
               razvoj, da bi stimulirali prenos znanja med akademiki oziroma med teorijo in prakso,
               se pravi, čim več raziskovalnih nalog za področje gospodarstva, da bi morda
               raziskovalce finančno stimulirali; kot smo imeli možnost prebrati, je zanimanje za
               naravoslovno-tehnične predmete majhno in tudi naslednje generacije ne kažejo kakšnih
               večjih interesov. Predvsem pa tudi gospodarstvo pričakuje odpravo birokratskih ovir
               pri ustanavljanju in registraciji podjetij.</p>
               <p>Tako vidimo, da je lizbonska strategija pač sklop nalog, s katerimi se bo treba
               spopasti, da tudi v Sloveniji dobi ustrezno mesto. Hvala lepa.</p>
            </sp>
            <sp xml:id="SDZ4-Redna-04-2005-03-29.sp87">

               <speaker>PODPREDSEDNIK SAŠO PEČE:</speaker>

               <p>Hvala vam. S tem smo izčrpali seznam prijavljenih poslank in poslancev. K razpravi
               pa je prijavljen še predstavnik vlade. Prosim predstavnika vlade.</p>
            </sp>
            <sp xml:id="SDZ4-Redna-04-2005-03-29.sp88">

               <speaker>MARCEL KOPROL:</speaker>

               <p>Hvala lepa, gospod predsedujoči.</p>
               <p>Najprej bi se rad poslankam in poslancem zahvalil za prispevke, za pripombe in pa za
               podporo predlogu deklaracije, ki je danes pred nami in o kateri teče debata.</p>
               <p>V odgovoru vlade bi združil nekatere pripombe in misli, ki ste jih izrekli, in bom
               skušal nanje tudi odgovoriti.</p>
               <p>Kar nekaj besed je bilo namenjenih delitvi Slovenije na tako imenovane kohezijske
               regije ali NUTS 2, kot jih imenujemo, in v navezavi tega vprašanja s pogajanji o
               naslednji finančni perspektivi. Naj ob tem poudarim, da so pogajanja o delitvi
               Slovenije na tako imenovane kohezijske regije v prvi vrsti namenjena učinkovitejšemu
               izvajanju regionalne politike v Sloveniji in s tem povezanim zmanjševanjem
               regionalnih razlik. Kot veste, dosedanja politika na tem področju ni opravičila vseh
               pričakovanj. Res je, da je NUTS delitev Slovenije sicer povezala tudi z vprašanjem
               višine priliva sredstev kohezijske politike, saj so NUTS 2 regije nenazadnje
               teritorialna osnova za njihovo delitev.</p>
               <p>Vendar pa želim ob tem ponovno poudariti, da pri tem nikakor ne gre za to, da
               Slovenija brez omenjene delitve na tako imenovane kohezijske regije ne bi bila
               upravičena do nobenih sredstev kohezijske politike, kar je vlada že večkrat, ne
               nazadnje tudi na današnjem zasedanju, pojasnila. Še manj pa, da bi v tem primeru
               avtomatsko postali neto plačniki sredstev v evropski proračun.</p>
               <p>Potem je tu misel, da bo Slovenija v obdobju naslednje finančne perspektive
               plačevala več, zaradi slabega črpanja pa nam grozi neto plačniški položaj. Verjetno
               bo Slovenija v naslednjem finančnem obdobju res prispevala več sredstev v proračun
               Evropske unije kakor sedaj, saj so naša vplačila neposredno povezana z obsegom
               proračuna Evropske unije, kar potegne eno z drugim. Verjamemo pa, da nam bo povečan
               obseg proračuna Evropski uniji poleg večjih obveznosti zagotovil tudi večji obseg
               sredstev za črpanje.</p>
               <p>Strinjamo se z mislijo, da je naš neto proračunski položaj v naslednjem obdobju
               odvisen od naše sposobnosti dejanskega črpanja sredstev Evropske unije. Slovenija je
               sicer učinkovita pri črpanju sredstev proračuna Evropske unije na različnih
               področjih. Do nekaterih zamud pa je resnično prišlo v prvem letu upravičenosti do
               strukturnih in kohezijskih skladov Evropske unije. Vlada se je tega zavedla, je
               sprejela ukrepe ter v tem smislu tudi sprejela pomembne odločitve. O tem je tudi
               uvodoma obširneje govoril predsednik vlade. Storili bomo vse, da ob upoštevanju
               sedanjih izkušenj dejansko črpamo sredstva, pri katerih je prišlo do zamud. Vendar je
               treba tudi dodati, da smo te zamude podedovali. To niso zamude, ki so nastale v času
               delovanja te vlade in jih skušamo kot dobri gospodarji tudi rešiti.</p>
               <p>Naslednja misel, na katero bi želel odgovoriti, je misel, obseg sredstev, za katere
               se zavzema Slovenija 1,14% bruto nacionalnega dohodka. Izhajajoč iz vsebinskih
               prioritet, opredeljenih v sporočilu Evropske komisije, vlada ocenjuje, da predstavlja
               predlog Evropske komisije glede skupnega obsega proračuna EU primerno izhodišče za
               pogajanja. Vseh nalog v obdobju 2007 do 2013 ne bo možno izvršiti brez ustreznega
               obsega sredstev proračuna EU, vendar pa se do točnega obsega teh sredstev ni smotrno
               opredeliti, kajti pogajanja so še v teku. Danes smo večkrat slišali, da se še
               pogajamo. Končno pa, saj smo šele konec marca in rok za zaključek pogajanj, kot vsi
               dobro vemo, je konec meseca junija, torej povezano s predsedovanjem Luksemburga.</p>
               <p>Potem bi povedal še misel v zvezi z Naturo 2000. Metoda in postopek opredeljevanja
               območij Natura 2000 sta določena s 4. členom direktive o habitatih. Območja, ki
               ustrezajo merilom direktive o pticah, je določila vlada Republike Slovenije, jih
               poslala Evropski komisiji in je s tem postopek v tem delu zaključen. Za območja po
               direktivi o habitatih pa je država pripravila predlog območij, ga sprejela na vladi v
               prejšnjem mandatu in ga poslala evropski komisiji. Ustreznost in zadostnost območij
               se bo skupaj z evropsko komisijo preverjala po posebnem postopku na biogeografskih
               seminarjih. Pri usklajevanju predlogov se upoštevajo izključno strokovni argumenti,
               spremembe iz kakršnihkoli drugih razlogov pa niso več možne. Hvala lepa.</p>
            </sp>
            <sp xml:id="SDZ4-Redna-04-2005-03-29.sp89">

               <speaker>PODPREDSEDNIK SAŠO PEČE:</speaker>

               <p>Hvala vam. Vsi prijavljeni razpravljavci, ki so to želeli, so dobili besedo. Ker
               določen čas za razpravo še ni potekel, na razpolago imamo še eno uro in 47 minut,
               sprašujem, ali želi na podlagi prvega odstavka 71. člena poslovnika še kdo
               razpravljati. Prosim, da tisti, ki imate to željo, dvignete roko. Vsak od
               razpravljavcev ima na razpolago 5 minut. K besedo vabim gospo Bredo Pečan.</p>
            </sp>
            <sp xml:id="SDZ4-Redna-04-2005-03-29.sp90">

               <speaker>BREDA PEČAN:</speaker>

               <p>Ko me je gospod Pojbič, ki se mu iskreno zahvaljujem za nevljudnost, zmotil, sem
               hotela povedati nekaj, kar je, mislim, da za vse nas, zanimivo. Jutri prihaja na
               obisk v Slovenijo gospod Straub, predsednik odbora regij pri parlamentu EU. Vlada v
               svoji deklaraciji ni štela za potrebno, da bi omenila, da je eno izmed pomembnih
               delovnih teles evropskega parlamenta, komisije in sveta prav odbor regij, skozi
               katerega gre praktično vsak zakonski projekt ali pa odločitev sveta Unije ali pa
               komisije oziroma tudi parlamenta.</p>
               <p>Gospod Straub bo govoril še posebej o decentralizaciji v državah Evropske unije. Jaz
               mislim, da posebej Slovenija potrebuje pojasnila v zvezi z decentralizacijo,
               potrebnosti decentralizacije. Zlasti še zato, ker je gospod Straub eden izmed
               vodilnih članov evropske ljudske stranke in bo zato verjetno naletel tukaj v
               Sloveniji na odprta ušesa v vladi, kjer sta dve stranki članici evropske ljudske
               stranke. Zaradi tega menim, da bo jezik, ki ga bodo govorili, zelo blizu si, in boste
               lahko zaradi tega njegova napotila in njegove nasvete sprejeli z odprtim srcem in z
               "open minded", kot se temu reče. Upam, da bo uspešen in bo Slovenija končno stopila
               na pot decentralizacije tudi z ustanavljanjem pokrajin, ki so se ji je tako Slovenska
               ljudska stranka kot tudi Slovenska demokratska stranka, skupaj z Novo Slovenijo zelo
               upirale.</p>
               <p>Prepričana sem, da bo delo gospoda Strauba v teh dveh dneh zelo uspešno in da bo
               pustil neke pozitivne sledi tudi v Sloveniji. Odbor regij, kot rečeno, je tudi
               konstitutivni del evropske ustave, ki smo jo pravkar, lahko rečemo, potrdili v tem
               parlamentu. Se pravi, da bo regija, pokrajina postala tudi slovenski cilj.</p>
               <p>Vso srečo želim pokrajinam v Sloveniji.</p>
            </sp>
            <sp xml:id="SDZ4-Redna-04-2005-03-29.sp91">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima kolega Bogdan Barovič.</p>
            </sp>
            <sp xml:id="SDZ4-Redna-04-2005-03-29.sp92">

               <speaker>BOGDAN BAROVIČ:</speaker>

               <p>Hvala lepa. Kolegice in kolegi! Še enkrat poudarjam, da deklaracija ni tako nedolžen
               dokument, še posebej zaradi tega, ker jo spremljajo tudi prednostne naloge Slovenije,
               ki so, če bi jih zelo natančno prebrali, v marsikaterem delu tudi v nasprotju z
               načeli, globalnimi načeli, ki jih opredeljuje deklaracija. Ampak jaz sem spoštovanega
               gospoda predstavnika vlade, ki vem, da se trudi, verjamem, natančno poslušal. Dejal
               je, da gre predvsem za zmanjševanje regionalnih razlik, s tem v povezavi je tudi
               govoril o črpanju kohezijskih skladov.</p>
               <p>Ne želim se ponavljati, ampak rad bi poudaril, kolegice in kolegi. Te zgodbe, ki so
               tu napisane, so stare 3, 4 leta. Mi smo imeli, ne glede, kdo je bil na oblasti,
               zagotovila pred tremi leti, da bo v finančni perspektivi 2007-2013 absolutno
               Slovenija neto prejemnica, kar je logično. Majhna država z 2 milijona prebivalci, ki
               lovi razvoj tehnologije. Žal je pred dvema letoma bilo "mogoče bo", pred letom "ne
               vemo". Danes smo slišali, "verjetno". Malo prej je spoštovani predstavnik vlade rekel
               "bo Slovenija prispevala nekaj več". Jaz se bojim, da bo v prihodnjem letu, ko bo ta
               finančna perspektiva sprejeta, Slovenija prispevala vse, dobila pa nič. Pa ne gre za
               to, da bi mi prosili, primerjajmo Slovenijo s Slovaško, Madžarsko, Poljsko, pa še
               katero državo. Briga jih, po domače povedano. Imajo pač 30, 40, 50 milijonov
               prebivalcev. Njih popolnoma nič ne zanima, niti maastrichtska pogodba, niti njih ne
               zanima restriktivna fiskalna in dohodkovna politika, niti njih ne zanima socialna in
               zaposlovalna politika, ker so cenena delovna sila za velike države, ki so si
               prisvojile prehodno obdobje za pretok delovne sile. Pomeni, Poljakov je veliko, naj
               pridejo delat, govorim na pamet, v Nemčijo. Čehov je veliko, na pamet govorim, naj
               pridejo delati v Francijo. Kaj pa je s Slovenijo, z dvema milijonoma prebivalcev? In
               piše v deklaraciji: nadaljevanje priprav na prevzem evra, politika ERM2, Banka
               Slovenije v času sodelovanja z ERM2 s svojo denarno politiko zagotavlja stabilnost
               nominalnega tečaja, in sicer z restriktivno, fiskalno in dohodkovno politiko v skladu
               z izpolnjevanjem maastrichtskih kriterijev. Če pogledamo pogodbo o Maastrichtu, je pa
               teh kriterijev bore malo v tej pogodbi. V tej pogodbi je poleg uvajanja enotne valute
               tudi večinsko glasovanje, pristojnost evropskega parlamenta, tukaj notri je varnostna
               politika, sodelovanje v pravosodju, v notranjih zadevah in odpira tri nove stebre.</p>
               <p>Poglejte, če nekdo pač noče ali pa ne želi ali pa ne more zaradi obilice dela
               poznati natančne politike, vljudno vas prosim ne zavajati slovenskega naroda in spet
               smo tam. Mi bomo restriktivno uvajali fiskalno, dohodkovno politiko, zato da bomo
               leta 2007 uvedli evro. Prav, da ga bomo imeli. Ko moramo mi absolutno restriktivno
               spoštovati vsa pravila, pa ta ista država sosednji državi, še enkrat pravim, ne moti
               me, lahko bi bila to katerakoli druga, nudi možnosti, češ, če pa ne morete tega, pa
               dajte malo mimo tega. Pa če ne morete tega, pa dajte malo mimo tega. Kdo bo čutil
               restriktivno fiskalno dohodkovno politiko? Kdo, kdo? Slovenci! Najbrž sosednja država
               ne. Mi jo moramo izpolniti. Mi jo moramo izpolniti za ERM2, da bomo v letu 2007 imeli
               evro. Mi moramo umetno zniževati inflacijo. Trošarine dvigujemo pri podražitvi
               naftnih derivatov in tako naprej - kdor se malo na ekonomijo spozna, ve. Mi moramo
               narediti vse v nulo, da bomo spet nekaj dosegli. A istočasno, v isti deklaraciji
               prepuščamo nekaterim drugim, da delajo, kar hočejo. Ni pošteno do naših Slovencev ne
               nazadnje, meni je pravzaprav čisto vseeno, mi smo v Evropi in mi bomo videli, kaj bo
               leta 2007. Povem pa vam, da ne bomo ne neto prejemniki, ne bomo neto prejemniki in
               povem vam tudi, da bo ta huda restriktivna fiskalna in dohodkovna politika udarila po
               žepih predvsem Slovence, čeprav bo Slovenija navzven zgledala kot pridna, velika,
               usposobljena, poštena, delovna država z velikim bruto družbenim bruto produktom. Ta
               veliki bruto družbeni produkt v primerjavi z evropskim, nas pa tepe, ker smo pridni.
               Drugim pa puščamo, naj delajo, kar hočejo. Zato ne bom za deklaracijo.</p>
            </sp>
            <sp xml:id="SDZ4-Redna-04-2005-03-29.sp93">

               <speaker>PODPREDSEDNIK SAŠO PEČE:</speaker>

               <p>Po vrsti je še zadnji prijavljen k razpravi. K besedi vabim kolega Brenčiča.</p>
            </sp>
            <sp xml:id="SDZ4-Redna-04-2005-03-29.sp94">

               <speaker>STANISLAV BRENČIČ:</speaker>

               <p>Hvala lepa za besedo gospod predsednik. Tistemu, ki kolikor toliko objektivno
               spremlja dogajanja že nekaj let v državi Sloveniji, ki spremlja dogajanja na svetovni
               sceni, tistemu je povsem jasno, da bi te prednostne naloge, ki si jih Slovenija
               zadaja tako za delo v Evropski uniji kot za delo tudi doma, morala opraviti tudi brez
               nekih hipotek nad sabo. Če hočemo naš proizvod nadgraditi, da bo tržno zanimiv, ga
               moramo razbremeniti, moramo vanj vgraditi veliko več dodane vrednosti, da bo ta
               proizvod prenesel vse obveznosti, ki jih ima realni sektor kot neto plačnik do
               države, da bo ohranil zaposlitev, ki je prisotna, in pospeševal rast zaposlitve ter
               splošno rast. To je naša obveza in naša nuja. Dobro pa je, da smo v Evropski uniji,
               da smo enakopravni partner Evropske unije in da smo s tem prevzeli tudi ustrezne
               dokumente, ki nam te naloge dodatno nalagajo oziroma nam velevajo, da jih izvajamo.</p>
               <p>Seveda je tu v prvi vrsti vprašanje lizbonske strategije. Lizbonska strategija je
               seveda dobra stvar. Dobra stvar je tudi to, da se je zdaj na polovici revidirala.
               Tisti, ki trezno spremlja zadeve, ugotavlja, da je Evropa pač taka - vedno gledamo
               vsi, tudi v našem parlamentu, najprej lokalni, nacionalni interes, šele potem mislimo
               evropsko. Amerika je tu drugačna in zato bo težko doseči ali preseči ameriško
               razmišljanje, ameriško gospodarstvo. Toda bodimo optimistični. Kako pa cilje, ki si
               jih zastavljamo s tem dokumentom, doseči predvsem tu doma? Nič drugače kot s
               sinergijsko politiko ministrstev oziroma politiko, ki jo vodijo ministrstva. Premier
               ima najbrž pravi cilj in pravo vizijo, toda kako to doseči. Nič drugače, kot s
               pripravo ustreznih sprememb zakonov in pripravo novih zakonov ter drugih predpisov.
               Zato je pri tej zadevi cilj dosegljiv samo, če bodo ministrski kabineti imeli ekipe,
               ki to zmorejo. In to zmorejo zelo hitro. To so prednostne naloge za leto 2005, in
               prav veliko časa, da se izredno intenzivno s tem začne, ni. Zato je ena od
               prednostnih nalog, ki jih pa tu ne omenjamo, postavitev dobrih kabinetov, ki so tega
               zmožni. In je škoda obremenjevati s tem, ali bomo en kader več zaposlili ali en kader
               manj. Potrebujemo zmožne, učinkovite kabinete, in to pričakujem v prvi vrsti od
               vlade. Zato pričakujem, da bomo tudi parlamentarci zelo kmalu dobili celo vrsto
               ustreznih zakonskih predlogov. Takrat se naša zgodba v parlamentu začenja. Ko sem
               malo spremljal, kako je tekla razprava po posameznih matičnih delovnih telesih, lahko
               ugotovim, da nekateri kabineti resnično potrebujejo še kar nekaj aktivnosti, da bodo
               to zmogli. Želim jim čimprejšnjo postavitev ekip in čimprejšnjo predložitev ustreznih
               dokumentov, ki bodo garant, da se bodo te prednostne naloge, še bolj pa cilji v
               letošnjem letu dosegli. Hvala lepa.</p>
            </sp>
            <sp xml:id="SDZ4-Redna-04-2005-03-29.sp95">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Brenčič. S tem zaključujem razpravo o predlogu deklaracije.</p>
               <p>Ker k predlogu deklaracije ni bilo vloženih amandmajev, prehajamo na odločanje o
               deklaraciji. Preden preidemo na glasovanje, prosim poslanke in poslance, da preverijo
               delovanje glasovalnih naprav. Glede na to, da ne vidim nobene pritožbe oziroma
               pomislekov o delu glasovalne naprave, prehajamo na glasovanje. Glasujemo. V dvorani
               je navzočih 48 poslancev, za je glasovalo 44 poslancev, proti 3 poslanci.</p>
               <p>(Za je glasovalo 44.) (Proti 3.)</p>
               <p>S tem ugotavljam, da je predlagana deklaracija sprejeta.</p>
               <p>S tem zaključujemo to točko dnevnega reda. Zaključujem 4. sejo Državnega zbora
               Republike Slovenije. Hvala lepa. Nasvidenje.</p>
               <p>(Seja je bila zaključena 29. marca 2005 ob 18.19 uri.)</p>
            </sp>
         </div>
      </body>
   </text>
</TEI>
