<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-21-2006-11-02">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|07F436B38D142F5DC125722600314406</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=07F436B38D142F5DC125722600314406</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-21-2006-11-02.DZ" n="21">
               <name>Redna</name>
               <date when="2006-11-02"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-21-2006-11-02.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 21. seje</stage>
            <stage type="date">(2. november 2006)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 9.01 uri. </stage>


            <sp xml:id="SDZ4-Redna-21-2006-11-02.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 21. seje državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: mag. Milan M. Cvikl, Ljubo Germič, mag. Vasja Klavora, mag. Janez
               Kramberger, dr. Marko Pavliha od 15.00 ure dalje, gospa Breda Pečan, Ciril Testen do
               13.00 ure in gospod Janko Veber.</p>
               <p>Prehajamo na <title>23. TOČKO DNEVNEGA REDA - OBRAVNAVA PREDLOGA ZAKONA O POROŠTVU
                  REPUBLIKE SLOVENIJE ZA OBVEZNOSTI JAVNE AGENCIJE ZA ŽELEZNIŠKI PROMET REPUBLIKE
                  SLOVENIJE IZ NASLOVA KREDITOV, NAJETIH ZA ZAGOTAVLJANJE LASTNE UDELEŽBE REPUBLIKE
                  SLOVENIJE V LETIH 2006-2009 ZA PROJEKTE, KI SE IZVAJAJO V OKVIRU PROGRAMA
                  INVESTICIJ, SOFINANCIRANIH S SREDSTVI EVROPSKE UNIJE, IN ZA FINANCIRANJE DOMAČIH
                  PROJEKTOV, KI JIH JE TREBA IZVAJATI ZARADI ZAGOTAVLJANJA VARNOSTI V ŽELEZNIŠKEM
                  PROMETU. </title>
               </p>
               <p>Predlog zakona je v obravnavo predložila vlada Republike Slovenije. Besedo dajem
               predstavniku vlade za dodatno obrazložitev. Izvolite, gospod minister za promet, mag.
               Janez Božič, imate besedo.</p>
            </sp>
            <sp xml:id="SDZ4-Redna-21-2006-11-02.sp2">

               <speaker>MAG. JANEZ BOŽIČ:</speaker>

               <p>Spoštovani gospod predsednik, spoštovane poslanke in poslanci, lep dober dan želim!
               Namen predlaganega zakona o poroštvu je zagotoviti manjkajočih 99,692 milijarde
               tolarjev sredstev v obdobju od leta 2006 do 2009, od tega za zagotovitev lastne
               udeležbe pri evropskih projektih 72,097 milijarde tolarjev, potem za izvedbo
               prioritetnih projektov na 5. in 10. koridorju 22,794 milijarde tolarjev, izvedbo
               drugih domačih projektov, ki so nujni in jih ne financira Evropska unija, gre za
               dobre 4 milijarde tolarjev, in sanacijo izrednih dogodkov, ki so se zgodili v letih
               2003, 2004 in 2005, v višini 800 milijonov tolarjev.</p>
               <p>Bistveni del programa, katerega izvedbo omogoča ta zakon, je vezan na izpolnjevanje
               mednarodnih obveznosti države in na uporabo sredstev evropskih skladov Phare,
               kohezija, TNT, Interreg. Z zagotovitvijo lastne udeležbe pri sofinanciranju skupnih
               evropskih projektov na javni železniški infrastrukturi bomo dosegli naslednje cilje:
               z modernizacijo obstoječe proge Divača-Koper bomo povečali sedanjo propustnost proge
               za 53% in zmogljivost za 76%; s pripravo investicijske in projektne dokumentacije ter
               odkupi zemljišč za gradnjo nove proge Divača-Koper bodo zagotovljeni pogoji za
               pridobitev gradbenega dovoljenja in gradnjo nove proge; z elektrifikacijo in
               rekonstrukcijo proge Pragersko-Hodoš bo dosežena ciljna hitrost do 160 kilometrov na
               uro, dopustna obremenitev v kategoriji D-4 ter povečanje propustne in prevozne
               sposobnosti proge. Naslednje, posodobitev signalno-varnostnih in TK naprav na 5.
               koridorju, predvsem na odseku proge Divača-Koper in Pragersko-Ormož, bo zagotovila
               večjo varnost prometa, zmanjšala stroške vodenja prometa in vzdrževanja ter
               prilagodila opremo evropskim zahtevam. Povečanje hitrosti do 160 kilometrov na uro na
               progi Ljubljana-Maribor. Z uvedbo sistema ERTMS/ETCS bo zagotovljen unificiran prenos
               signalno varnostnih naprav oziroma zahtev k strojevodji lokomotiv, ki bodo opremljene
               z ERMTS napravo. Z uvedbo sistema GSMR bo dosežena unifikacija radijskih zvez v
               skladu z zahtevami Evropske unije po interoperabilnosti sistema. Z izvedbo
               daljinskega upravljanja sistema stabilnih naprav električne vleke bo dosežena večja
               stopnja varnosti, zagotovljena bo interoperabilnost in povečana razpoložljivost
               celotnega omrežja javno železniške infrastrukture. Določena bo optimalna lokacija
               železniške povezave med Trstom in Divačo, gre za tako imenovano izvedbo projekta
               Interreg 3A. Izdelane bodo strokovne podlage za trženje prostih prostorskih kapacitet
               na železniških postajah in izveden bo pilotni projekt Revita Interreg 3B.</p>
               <p>Drugi del programa se nanaša na izvedbo tako imenovanih domačih projektov, ki jih
               bomo izvajali samo z lastnimi sredstvi, brez sofinanciranja iz evropskih skladov. Z
               izvedbo domačih projektov, ki so predlagani za financiranje s poroštvenim zakonom,
               bomo v obdobju do konca leta 2009 dosegli naslednje cilje: povečanje stopnje varnosti
               na nivojskih prehodih ceste čez železniško progo z avtomatizacijo, ukinitvijo in
               obnovo nivojskih prehodov. V letih 2006 in 2007 bo urejenih 41 nivojskih prehodov, do
               konca leta 2009 predvidoma še nadaljnjih 53. Potem odprava počasnih voženj za obnovo
               dotrajanih odsekov železniških prog in postajnih tirov. Remont proge Košana-Gornje
               Ležeče, potem remont kretnic in tirov na postaji Maribor. Naslednje. Zagotovitev
               dopustne obremenitve v kategoriji najmanj D4 na petem in desetem koridorju, gre za
               sanacijo podpornih zidov Rimske toplice, sanacija mostu Medno, sanacija mestu čez
               Dravo. Potem izboljšanje varnosti za udeležence v prometu na doslej nevarnih mestih,
               odprava pomanjkljivosti po inšpekcijskih odločbah. Potem zagotovitev varnega
               vstopanja in izstopanja potnikov na prometnih mestih. .../Opozorilni znak za konec
               razprave./..., izgradnja postajališč, peronov, zmanjšanje negativnih vplivov na
               okolje zaradi izvajanja prometa skozi reševanje izdanih odločb MOP-a, inšpektorata za
               okolje, vezanih na izvajanje zakona o varstvu okolja in izdelavo strateških kart
               hrupa, z namenom določitve obremenjenosti območji, zaradi izvajanja železniškega
               prometa, pravočasna priprava projektne in tehnične dokumentacije za nove projekte in
               izdelava študij investicijske projektne dokumentacije, ki je potrebna za prijavo
               projekta za sofinanciranje iz evropskih skladov.</p>
               <p>Cilj, ki jih bomo dosegli z izvedbo predvidenih projektov, dejansko pomenijo
               izpolnitev zahtev Evropske unije po interoperabilnosti opreme z evropskim sistemom,
               ter zagotovitev nujnih varnostnih in ekoloških zahtev v skladu z domačo zakonodajo.
               Hvala lepa.</p>
            </sp>
            <sp xml:id="SDZ4-Redna-21-2006-11-02.sp3">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Predlog zakona je obravnaval odbor za promet kot matično
               delovno telo. Prosim člana odbora, gospoda Srečka Hvauca, da predstavi poročilo
               odbora.</p>
            </sp>
            <sp xml:id="SDZ4-Redna-21-2006-11-02.sp4">

               <speaker>SREČKO HVAUC:</speaker>

               <p>Spoštovani! Lep pozdrav gospodu ministru in sodelavcem, spoštovane kolegice in
               kolegi! Odbor za promet je na 16. nujni seji 18.10.2006 obravnaval predlog zakona o
               poroštvu Republike Slovenije za obveznost Javne agencije za železniški promet iz
               naslova kreditov, najetih za zagotavljanje lastne udeležbe Republike Slovenije v letu
               2006 do 2009 za projekte, ki se izvajajo v okviru programa investicij, sofinanciranih
               s sredstvi iz Evropske unije in za financiranje domačih projetkov, ki jih je treba
               izvajati zaradi zagotavljanja varnosti v železniškem prometu.</p>
               <p>Predlog zakona je v postopek predložila vlada Republike Slovenije, in sicer je
               predlagala nujni postopek. O tem je tudi odločal kolegij predsednika državnega zbora
               in na svoji seji 13.10.2006 sprejel sklep, da se predlog obravnava po nujnem
               postopku. K točki dnevnega reda so bili povabljeni predstavniki ministrstva za
               promet, ministrstva za finance, javne agencije za železniški promet, Holdinga
               slovenskih železnic in zakonodajno-pravne službe. Kot je že bilo v uvodni
               predstavitvi predlagatelja povedano, gre za poroštvo Republike Slovenije v višini
               99.692 milijard slovenskih tolarjev, in sicer 72.097 milijard je za tako
               sofinanciranje tako imenovanih evropskih projektov in 22.794 milijarde tolarjev za
               domače projekte. Na obravnavo samo smo dobili tudi pisno mnenje zakonodajno-pravne
               službe. Slovenska železniška infrastruktura, zanjo lahko rečemo, da je bila dolga
               leta ali pa celo desetletja zelo zapostavljena in stanje, tako kot je, je odraz
               odnosa. Imamo veliko število počasnih voženj, slaba propustnost proge, neustrezen
               osen pritisk pa še kaj drugega.</p>
               <p>Nacionalni program, ki je bil sprejet sredi 90-ih let, je bil izveden v manj kot eni
               tretjini, večji projekt, ki je bil izpeljan uspešno in dokončno je samo nova proga
               Murska Sobota-Hodoš, od večjih ali pa največjih projektov pa ni bila izvedena novo
               gradnja drugega tira Divača Koper, kar bi moralo biti gotovo že v letu 2000. S tem,
               ko v preteklih letih ni bilo namenjeno dovolj sredstev za domače in za evropske
               projekte, se je javna agencija znašla v zelo neugodnem položaju. Nekateri projekti,
               ki so bili že odobreni s strani Evropske unije in celo sredstva, že pripravljena
               oziroma nakazana, se niso mogli nadaljevati, zato ker ni bilo dovolj sredstev za našo
               lastno udeležbo. Prav tako so zastali nekateri domači projekti, ki jih financira
               Republika Slovenija. Kar bi lahko pripeljalo do tega, da bi se ti projekti popolnoma
               ustavili, da bi bilo potrebno nekatera sredstva vrniti. Drugo kar pa je, nevarno je
               pa tudi to, da bi se s takim stanjem lahko začela slabšati varnost v železniškem
               prometu, kar je pa seveda nedopustno. Poleg tega, ker ne bilo zagotovljenih dovolj
               sredstev, bi lahko prišli v situacijo, da ne bi pravočasno pripravili tudi projektne
               dokumentacije za prihodnja leta. Seveda pa teh, skoraj, 100 milijard predstavlja samo
               najnujnejša sredstva za posodobitev in usposobitev teh dveh glavnih koridorjev, da
               bomo pa dejansko dosegli ustrezno evropsko primerljivo sposobnost teh povezav pa bo
               potrebno poiskati še kakšne drugačne vire in dodatna sredstva.</p>
               <p>Odbor je na seji obravnaval tudi tri amandmaje in sicer k 1., 6. členu ter k naslovu
               ter vse tri soglasno sprejel. Prav tako pa je potem po skupni obravnavi vseh členov
               sprejel tudi vse člene soglasno, vse člene zakona skupaj. S tem smo zaključili drugo
               obravnavo in predlagamo državnemu zboru, da predlagani zakon sprejme. Hvala lepa.
           </p>
            </sp>
            <sp xml:id="SDZ4-Redna-21-2006-11-02.sp5">

               <speaker>PREDSEDNIK FRANCE CUKJATI:</speaker>

               <p>Hvala gospodu Hvaucu. Sledi predstavitev stališč poslanskih skupin. Gospod Branko
               Marinič bo predstavil stališče poslanske skupine Slovenske demokratske stranke.
               Prosim.</p>
            </sp>
            <sp xml:id="SDZ4-Redna-21-2006-11-02.sp6">

               <speaker>BRANKO MARINIČ:</speaker>

               <p>Hvala lepa za besedo. Spoštovani predsednik, spoštovani minister s sodelavci,
               spoštovane kolegice in kolegi!</p>
               <p>Končno pa ga imamo, zakon namreč, na katerega smo dolgo čakali. Predlog zakona o
               poroštvu Republike Slovenije za obveznosti Javne agencije za železniški promet
               Republike Slovenije iz naslova kreditov, najetih za zagotavljanje lastne udeležbe
               Republike Slovenije v letih 2006 do 2009 pri projektih, ki se izvajajo v okviru
               programa investicij, sofinanciranih s sredstvi Evropske unije in za financiranje
               domačih projektov, ki jih je treba izvajati zaradi zagotavljanja varnosti v
               železniškem prometu, bomo v poslanski skupini SDS podprli.</p>
               <p>Namen predmetnega poroštvenega zakona je rešiti problematiko financiranja na
               železniškem področju, dokler ni proračunske postavke za investicije v javno
               železniško infrastrukturo. S tem bomo zagotovili manjkajočih 99,692 milijard
               slovenskih tolarjev, sredstev v obdobju od leta 2006 do 2009, za zagotovitev lastne
               udeležbe pri EU projektih, izvedbo prioritetnih projektov na petem in desetem
               koridorju, izvedbo drugih domačih projektov, ki so nujni, in jih ne financira EU ter
               za sanacijo izrednih dogodkov v obdobju od leta 2003 do 2005.</p>
               <p>Predlog zakona o poroštvu Republike Slovenije za obveznosti Javne agencije za
               železniški promet Republike Slovenije iz naslova kreditov, najetih za zagotavljanje
               lastne udeležbe Republike Slovenije v obdobju 2006-2009 pri projektih, ki se izvajajo
               v okviru programa investicij, sofinanciranih s sredstvi Evropske unije in za
               financiranje domačih projektov, ki jih je treba izvajati zaradi zagotavljanja
               varnosti v železniškem prometu, je treba obravnavati po nujnem postopku, ker tudi v
               poslanski skupini Slovenske demokratske stranke jemljemo zelo resno, z ozirom na
               dejansko stanje, kakršno je na tirih Slovenskih železnic. V preteklem obdobju je bilo
               v javno železniško infrastrukturo premalo vloženega dejanskega denarja, premalo so se
               resno jemale predvsem komponente, ki zagotavljajo varnost železniškega prometa.
               Slovenske železnice so danes kar nekaj let nazaj v smislu zagotavljanja varnosti, če
               primerjamo drugo javno železniško infrastrukturo, predvsem na železnicah Evropske
               unije. Kot rečeno, bomo v poslanski skupini predlog zakona podprli.</p>
            </sp>
            <sp xml:id="SDZ4-Redna-21-2006-11-02.sp7">

               <speaker>PREDSEDNIK FRANCE CUKJATI:</speaker>

               <p>Hvala. Dr. Marko Pavliha bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-21-2006-11-02.sp8">

               <speaker>DR. MARKO PAVLIHA:</speaker>

               <p>Hvala lepa, gospod predsednik, za besedo. Spoštovani gospod minister z ekipo, cenjene
               kolegice in kolegi poslanci! Oton Župančič je že davno tega napisal naslednjo uganko:
               "Z glavo puha, s srcem kuha, z nogami melje, v Ljubljano nas pelje." In tedaj bržkone
               ni bilo cicibana, ki ne bi vedel, kaj je to. Danes pa nisem več prepričan, da je tako
               samoumevno, kajti dejstvo je, da so naše železnice, zlasti infrastruktura, v
               katastrofalnem stanju, in to zaradi mačehovskega odnosa naše družbe zadnjih 60 let.
               Posledice so vidne, uporabniki - za zdaj še Slovenske železnice, jutri pa tudi tuji
               uporabniki - ne morejo voziti tako hitro, kot bi želeli, ne morejo tovoriti toliko,
               kot bi želeli, zaradi tega, ker infrastruktura pač ne prenese 22,5-tonske osne
               obremenitve, zato seveda nujno iščejo druge poti ali, kot je dejala Loyola de
               Palacio, če bo Slovenija ostala ozko grlo, vas bomo obšli. In to je seveda v
               nasprotju tudi z evropsko prometno politiko in okoljsko politiko, da je treba v
               najkrajšem možnem času čim več tovora in potnikov preseliti s cest na železnico
               oziroma na tire.</p>
               <p>Vlada Republike Slovenije se očitno zaveda te problematike, in to potrjuje pričujoči
               zakon, vendar po našem mnenju izbira napačen način financiranja. Naj povemo, da v
               proračunu za leto 2007 in tudi za 2008 niso zagotovljena potrebna sredstva za
               delovanje javne agencije za železniški promet, kakor tudi niso zagotovljena sredstva
               za lastno udeležbo. Na drugi strani pa danes sprejemamo zadolžitveni zakon v višini
               skoraj 100 milijard tolarjev, od tega 75 oziroma malce manj, 72, za zagotovitev
               lastne udeležbe pri projektih skupnih evropskih politik. Menimo, da rešitev ni v
               zadolževanju. Namreč, v prihodnosti bomo plačevali krepke obresti, kar pa je
               nepotreben strošek in strošek, ki je nastal samo zaradi tega ali predvsem zaradi
               tega, ker pač nismo znali v dobri meri zapreti proračuna za leti 2007 in 2008.
               Vprašanje je tudi, kdo bo vrnil ta sredstva. Bojimo se, da bo ta sredstva morala
               plačati državna blagajna. Zakaj? Agencija bi jih lahko plačala, če bi bila zmožna
               oziroma če bi lahko zaračunavala ekonomsko uporabnino od Slovenskih železnic. Tega pa
               ne more storiti, kajti Slovenske železnice, kot vemo, so že itak v krepkih rdečih
               številkah, zato mora zaračunavati bistveno manj, na primer, v letu 2005 samo 100
               milijonov dolarjev.</p>
               <p>Vlada je tudi večkrat omenila pri sprejemanju podobnih zakonov na področju
               avtocestnega križa, da je to začasna rešitev, samo do trenutka, ko bomo avtocestni
               križ končali. Ampak občutek imamo, da se ta trend nadaljuje zdaj tudi na drugih
               področjih, pri čemer bi radi opozorili, da je javna agencija vendar v drugačni
               statusno-pravni obliki kot Dars; Dars je delniška družba, ima različne prihodke,
               javna agencija pa se financira tako rekoč samo od države. Minister je pred kratkim
               pravilno ugotovil, ko je govoril o nacionalnem programu, razvoju javne železniške
               infrastrukture, da mora vlada čim prej najti celoviti način zagotavljanja potrebnih
               finančnih sredstev. Ko je vlada opredeljevala dolgoročne cilje pri obeh proračunih,
               prvič, ni navedla rokov, drugič pa je potrebno povedati, da eden rok pa vendarle
               obstaja na podlagi mednarodne opredelitve in zaveze, to je rok za izgradnjo drugega
               tira, ampak tudi pri drugem tiru ni niti enega centa lastne udeležbe, to naj bi se
               saniralo z današnjim poroštvom in zakonom, ampak mi smo vendarle mnenja, da bi bilo
               dobro vsaj simbolično nekaj sredstev predvideti tudi za ta vse-evropski projekt, ki
               spada pod številko 6 in ga podpira tudi Evropska unija.</p>
               <p>Kot sem že omenil se v poslanskem klubu zavedamo, da je katastrofalno stanje
               železniške infrastrukture posledica ignorantskega odnosa naše države v zadnjih 60-ih
               letih in nemogoče je to pripisati kar tako katerikoli vladi, ampak hkrati se pa
               zavedamo tudi tega, da to dejstvo ne daje pravice nobeni vladi, da nepremišljeno
               ravna tudi v nadaljevanju in nadaljuje s tem trendom, zato bomo v poslanski skupini
               sicer temu zakonu ne nasprotovali, kajti menimo, da je potreben za obnovo 5 in 10
               koridorja, težko pa ga podpremo bolj ali manj samo zaradi enega razloga, kajti gre za
               sporen način financiranja. Hvala lepa.</p>
            </sp>
            <sp xml:id="SDZ4-Redna-21-2006-11-02.sp9">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jožef Horvat bo predstavil stališče poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-21-2006-11-02.sp10">

               <speaker>JOŽEF HORVAT:</speaker>

               <p>Hvala lepa za besedo, gospod predsednik. Spoštovani, gospod minister s sodelavci,
               spoštovane kolegice in kolegi. Vsem voščim prav lep dober dan.</p>
               <p>Stanje na področju slovenske železniške infrastrukture nas vse skrbi. V času, ko
               Slovenija šele izgrajuje svoj avtocestni križ, najrazvitejše evropske države vlagajo
               ogromna sredstva v modernizacijo železniške infrastrukture. To bo prej ali slej kot
               članica Evropske unije morala storiti tudi Slovenija, sicer nam grozi nevarnost, da
               nas bodo ključni evropski železniški prometni tokovi obšli. Naj spomnim ta visoki
               zbor, da smo se v tej sestavi s finančnimi problemi slovenskih železnic prvič soočali
               pri obravnavi rebalansa proračuna Republike Slovenije za leto 2005, ko je ta vlada
               ugotovila, da proračun Republike Slovenije za leto 2005 ni predvidel 29-ih milijard
               tolarjev za obveznosti do slovenskih železnic, v rebalansu proračuna pa smo, zaradi
               zaskrbljujočega stanja zagotovili dodatnih 10 milijard tolarjev za vzdrževanje
               železniške infrastrukture. Poroštvene zakone, kot je obravnavani predlog zakona o
               poroštvu Republike Slovenije za obveznosti Javne agencije za železniški promet
               Republike Slovenije iz naslova kreditov najetih za zagotavljanje lastne udeležbe
               Republike Slovenije v letih 2006 do 2009 za projekte, ki se izvajajo v okviru
               programa investicij, sofinanciranih s sredstvi Evropske unije in za financiranje
               domačih projektov, ki jih je potrebno izvajati zaradi zagotavljanja varnosti v
               železniškem prometu je veliko lažje kritizirati kot soglašati z njimi. Toda, če
               upoštevamo namen predlaganega zakona oziroma namen porabe sredstev, ki jih bo Javna
               agencija za železniški promet Republike Slovenije namenila kot lastno udeležbo
               Republike Slovenije za projekte, ki so sofinancirani iz sredstev Evropske unije,
               kakor tudi za financiranje nujnih domačih projektov za zagotavljanje varnosti v
               železniškem prometu, potem v poslanski skupini Nove Slovenije nimamo težav s podporo
               predlaganemu zakonu. Razumemo namreč akutno stanje na slovenski železniški
               infrastrukturi in nujnost zagotovitve sredstev lastne udeležbe pri EU projektih za
               izvedbo prioritetnih projektov na petem in desetem koridorju, kakor tudi urgentno
               izvedbo nekaterih domačih projektov ter sanacijo izrednih dogodkov. V kolikor se
               sredstva ne zagotovijo, bi to lahko pomenilo vračanje že dobljenih donacij, nadalje
               nezmožnost plačil izvajalskih pogodb, ki so že podpisane in morebitne odškodninske
               tožbe, gospodarsko in okoljsko škodo zaradi nedokončanja začetih del in slabše
               pogajalsko izhodišče Republike Slovenije v novi finančni perspektivi v obdobju 2007
               do 2013. Glede na predviden obseg del, na najnujnejših projektih, sofinanciranih s
               sredstvi Evropske unije in ostalih projektih, skladnih s programom dela javne
               agencije za železniški promet v letu 2006 in 2007, je za pravočasno realizacijo treba
               zagotoviti tudi manjkajoče vire iz naslova kreditov.</p>
               <p>S tem zakonom daje Republika Slovenija poroštvo za obveznosti Javne agencije za
               železniški promet Republike Slovenije iz naslova kreditov do skupne višine glavnic 99
               milijard 692 milijonov 380 tisoč tolarjev oziroma približno 416 milijonov evrov s
               pripadajočimi obrestmi in stroški kreditov. Od tega bo za sofinanciranje
               investicijskih projektov skupnih evropskih politik namenjenih približno 72,1
               milijarda tolarjev, za financiranje domačih projektov pa približno 26,8 milijarde
               tolarjev oziroma slabih 27%. S tem zakonom Republika Slovenija daje poroštvo za
               obveznosti Javne agencije za železniški promet Republike Slovenije iz naslova
               kreditov, ki jih v letih od 2006 do 2009 najema za zagotavljanje lastne udeležbe
               Republike Slovenije pri pripravi in izvedbi projektov v okviru programa
               investicijskih projektov skupnih evropskih politik in za financiranje razvoja in
               vzdrževanja javne železniške infrastrukture zaradi zagotavljanja varnosti v
               železniškem prometu do skupne višine glavnic 99,7 milijarde tolarjev, in sicer do
               določene višine v letih 2006 do vključno 2009.</p>
               <p>Kot sem že povedal, v poslanski skupini Nove Slovenije bomo predlog zakona o
               poroštvu tudi podprli. Hvala lepa.</p>
            </sp>
            <sp xml:id="SDZ4-Redna-21-2006-11-02.sp11">

               <speaker>PREDSEDNIK FRANCE CUKJATI:</speaker>

               <p>Hvala. Gospod Franc Kangler bo predstavil stališče poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-21-2006-11-02.sp12">

               <speaker>FRANC KANGLER:</speaker>

               <p>Hvala za besedo. Spoštovane poslanke, spoštovani poslanci! Zakon o poroštvu
               Republike Slovenije za obveznosti javne agencije za železniški promet omogoča
               pridobitev sredstev za izvedbo nekaterih najnujnejših projektov do leta 2009. V
               večjem delu gre za evropska sredstva, pri katerih je potrebna lastna udeležba javne
               agencije za železniški promet. Z zakonom daje Republika Slovenija poroštvo za kredit
               do skupne višine skoraj 100 milijard tolarjev. Gre torej za velika sredstva. Večji
               del je namenjen sofinanciranju investicijskih projektov skupnih evropskih politik,
               slabih 30 milijard pa za financiranje domačih projektov. Nesprejetje tega zakona bi
               imelo za posledico celo vrsto negativnih dejstev. Predlagatelj med njimi navaja
               prekinitev izvajanja tekočih projektov, izgubo pravice do evropskih sredstev, tako
               donacij kot tudi sredstev iz bodočih pogodbenih investicij v železniško
               infrastrukturo. Kaj bi to pomenilo za naše železnice, ki se že sedaj nahajajo v zelo
               slabem stanju, verjetno ni treba posebej poudarjati.</p>
               <p>V Sloveniji smo v zadnjih letih pospešeno res gradili avtocestno infrastrukturo. Ta
               je bila seveda nujno potrebna in dokončati je treba tudi vse ostale planirane
               projekte na področju avtocestnega križa. Žal pa je na račun velike pozornosti
               avtocestnemu križu nastal velik primanjkljaj na področju razvoja Slovenskih železnic
               in njihove infrastrukture. To dejstvo se kaže na različnih področjih, med njimi tako
               v obsegu tovornega kot tudi potniškega prometa. Popolnoma nesprejemljiv je čas, ki je
               potreben, da se z vlakom prepeljemo iz Ljubljane v Maribor ali obratno. Pa da ne bi
               posodabljali le proge, je treba popraviti tudi situacijo na poti do Kopra, ki je iz
               dneva v dan slabša. S slabim stanjem železniške infrastrukture pa naša država ne
               izgublja le na področju železniškega prometa, preusmerjanja mednarodnega prometa,
               tako tovornega kot potniškega, na druge trase izven Slovenije ima negativne posledice
               na mnogo področjih in zmanjšuje predvsem naše razvojne možnosti. Zato je posodobitev
               Slovenskih železnic in njihove infrastrukture nujno potrebna. Dodatna investicijska
               vlaganja so za to uspešno prehodnost našega gospodarstva več kot nujna. Pri tem se
               moramo zavedati predvsem vseh prednosti železniškega prometnega sistema. Ena
               največjih je nedvomno okoljska spremenljivost, ki tudi zagotavlja možnost za bolj
               intenziven razvoj.</p>
               <p>Prepričani smo, da se vsi zavedamo odgovornosti in vloge Slovenskih železnic,
               slovenske železniške infrastrukture v evropskem prometnem sistemu. Poslanci Slovenske
               ljudske stranke bomo predlagani zakon podprli. V Slovenski ljudski stranki namreč
               podpiramo razvoj železniškega omrežja, še zlasti v skladu z novimi prometnimi in
               gospodarskimi tokovi, ki so nastali po vstopu naše države v Evropsko unijo. Posebej
               želimo poudariti, da je treba pospešeno načrtovati posamezne regijske postaje in
               pričeti z njihovo izgradnjo. Uspešna modernizacija železnic bi nedvomno pospešila
               gospodarski razvoj v tistih predelih Slovenije, kjer je zaenkrat ovira zlasti
               nepovezanost s pomembnejšimi centri države. Nenazadnje bi kvalitetna infrastruktura
               omogočila večji razvoj potniškega prometa, s čimer bi razbremenili naše ceste in
               zlasti mesta, ki se soočajo s težavami zaradi prevelikega cestnega prometa. V
               Slovenski ljudski stranki torej predlagamo zakon in ga tudi podpiramo.</p>
            </sp>
            <sp xml:id="SDZ4-Redna-21-2006-11-02.sp13">

               <speaker>PREDSEDNIK FRANCE CUKJATI:</speaker>

               <p>Hvala. Gospod Srečko Prijatelj bo predstavil stališče poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-21-2006-11-02.sp14">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovani minister, kolegice in kolegi! Zakaj
               tako sprenevedanje, človek kar težko razume, sprenevedanje vladne koalicije. Danes
               vsi priznavate, da je to prepozno, da se tovori preusmerjajo že drugam in nekdo je
               rekel, končno, končno smo ga le dočakali. To ni rešitev problemov, nakopičenih na
               slovenskih železnicah za sam Holding, ampak to je šele začetek reševanja
               problematike. Ko govorimo o tem, da je to dobro, lahko hkrati zatrdimo, da je zelo
               površno in na hitro pripravljeno. Investicijsko vzdrževanje terja za normalno
               vzpostavitev v bistvu eksploatacijskih pogojev na slovenskih železnicah 50 kilometrov
               remonta vsako leto, pa vendar smo zapisali, da bomo v bistvu za to namenili za dve
               leti 11,5 milijard, kar je manj v letu 2007 za 3,8 milijarde in za 2008 za 2,9
               milijard tolarjev. To, da govorite, da boste s tem rešili vse probleme seveda ni res,
               škoda je nastala, požar je pogašen, ostalo je pogorišče. Kdo bo za to odgovarjal, vi
               gospod minister? Jaz sem večkrat pozval ministra, naj se javno opredeli do nastale
               škode, ki je dnevno redno večja v slovenskem gospodarstvu. Ali bo gospod minister
               prevzel to odgovornost, ko bomo potegnili črto in izračunali vse te stroške, ki so
               nastali v gospodarstvu in rekel: "Bomo plačali to iz krivdnih razlogov priznavamo in
               tudi odstop bomo podali." Recimo, javno-mnenjska raziskava pa tudi mnenja kažejo, da
               tudi nadzorni svet ni kaj dosti prida.</p>
               <p>Skratka, dve leti in pol niste naredili nič, nič, popolnoma nič, zanemarjali ste to
               področje, sedaj, ko vam voda teče v grlo, ko vam Evropa grozi, da vam bo v bistvu
               ukinila iz spiska 30-ih perspektivnih projektov tudi tako imenovani drugi tir, za
               katerega niti v proračunu niste namenili postavke oziroma postavka je, denarja pa ni,
               ste na hitro "spacali" ta poroštveni zakon. To, oprostite, ni dovolj. Sistem na
               slovenskih železnicah se topi v izgubah in je pred kolapsom, 4 milijarde izgube je
               danes v samem sistemu. Kdo je odgovoren za to? Večkratne sugestije. Govorili smo vam,
               da tako ne gre. Prioriteta je bila cesta, avtocesta, avtocesta in avtocesta. 100
               milijard ste dali za avtoceste, polovico bi lahko namenili, govorimo v evrih, lahko
               bi to namenili polovico za železnice, polovico za ceste in oba projekta bi sočasno
               tekla, ne, raje ste se odločili tako kot ste se in jaz mislim, da pri uporabnini, ki
               jo bomo dodatno nabili v bistvu Holdingu Slovenskih železnicam v letu 2007 za 2,3
               milijarde in v letu 2008 za 4,9 milijard, po večini pa vemo, da tovor bodo vozile v
               bistvu Slovenske železnice oziroma nacionalni operater, bo to obveza, ki bo izhajala
               do države, ki jo bo moral plačati sistem. Kaj smo pa potem rešili, mi lahko poveste?
               To bo imelo posledice, ta odnos, vaš odnos do tega problema na železnicah bo tudi
               izračunljiv. In drugi tir, ki zamuja, v tem državnem zboru smo predlagali zakon, tudi
               vlada je sprejela vse potrebne prostorske akte, vi pa v tem poroštvenem zakonu
               navajate v bistvu komaj začetek dejansko priprave neke ponovne dokumentacije, odkup
               zemljišč in ne vem kaj, to bi bilo že vse lahko narejeno, to vemo mi vsi, pa ste to
               odrinjali na stran. Danes, ko nam to odteka, dejansko odteka drugam, pa seveda želite
               zamašiti luknje.</p>
               <p>Mi v Slovenski nacionalni stranki ne bomo nasprotovali temu poroštvenemu zakonu, ker
               je resnično nujen, verjemite pa, da problemi, ki obstajajo na slovenskih železnicah s
               tem ne bodo rešeni, ne se slepiti in ne saditi rožice tukaj. To je samo voda na
               pogorišče, ugasnili bomo žerjavico, škoda pa bo šele, šele izračunljiva čez nekaj
               mesecev in ta račun boste dobili vi, gospod minister, zagotovo.</p>
            </sp>
            <sp xml:id="SDZ4-Redna-21-2006-11-02.sp15">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na 2
               obravnavo predloga zakona. Ker k dopolnjenemu predlogu zakona ni bilo vloženih
               amandmajev ni možna razprava o členih, zato razpravo zaključujem in s tem tudi drugo
               obravnavo predloga zakona. Glasovanje o zakonu bomo v skladu z časovnim potekom seje
               zbora opravili danes v okviru glasovanj, pol ure po prekinjeni 34. točki dnevnega
               reda oziroma najkasneje ob 21.30 uri. S tem prekinjam to točko dnevnega reda.</p>
               <p>Prehajamo na <title>26. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O ORGANIZACIJI IN FINANCIRANJU VZGOJE IN IZOBRAŽEVANJA.
               </title>Predlog zakona je v obravnavo predložila vlada Republike Slovenije. Prosim
               gospoda ministra, dr. Zvera, da se nam pridruži. Besedo dajem predstavniku vlade za
               dodatno obrazložitev zakona. Dr. Zver, imate besedo. Prosim.</p>
            </sp>
            <sp xml:id="SDZ4-Redna-21-2006-11-02.sp16">

               <speaker>DR. MILAN ZVER:</speaker>

               <p>Hvala za besedo, gospod predsednik državnega zbora Republike Slovenije. Spoštovane
               poslanke in poslanci.</p>
               <p>Torej, pred vami je predlog zakona o spremembah in dopolnitvah zakona o organizaciji
               in financiranju vzgoje in izobraževanja. Gre za novelo, ki prinaša nekaj novosti
               zlasti na področju sestave svetov zavodov, kakor tudi pri načinu imenovanja
               ravnatelja ter podrobneje so opisani nekateri pogoji za sklenitev delovnega razmerja
               na področju vzgoje in izobraževanja. Gre zlasti za tisti del, ki govori o
               nekaznovanju osebe. Novost je to, da ne morejo biti sprejete v delovno razmerje na
               področju vzgoje in izobraževanja osebe, ki so obsojene zaradi kaznivega dejanja zoper
               spolno nedotakljivost.</p>
               <p>Kot veste, želimo s to spremembo ali pa pravzaprav glavni povod ali motiv za to
               novelo je bil nov način imenovanja glede ravnatelja oziroma postopek torej imenovanja
               ravnatelja, kjer si minister odvzema relativno močno funkcijo v celotnem postopku iz
               končnega "žegna" oziroma soglasja spreminja to v navadno mnenje v fazi pred
               imenovanjem ravnatelja na zavodu, na svetu zavoda, kar pomeni, da se določa novi
               organ, ki imenuje oziroma sprejme sklep o imenovanju, torej dokončno odločitev, in to
               je svet zavoda.</p>
               <p>Menim, da ta sprememba gre v smeri večje avtonomije deregulacije, decentralizacije
               in pa tudi v smeri večje demokracije, kar pomeni, da namesto centralnega državnega
               vladnega organa odločajo sveti zavoda, ki so tako tripartitno in demokratično
               sestavljeni.</p>
               <p>Največ zanimanja v javnosti je pa doživela sprememba sestave sveta zavoda. Tukaj smo
               že nekajkrat pojasnjevali v javnosti, javna razprava je praktično bila odprta celo
               leto in večkrat smo že pojasnili, zakaj želimo enakopravno demokratično
               participacijo, brez monopola ene od interesnih skupin. To pomeni, da bodo na področju
               osnovnega šolstva v svetu zavoda zastopani enakovredno s potrebnimi delegati, tako
               delegati predstavniki, tako starši, kakor tudi učiteljski kolektiv in pa
               ustanovitelj. Na ravni srednje šole, enako in pa na ravni višje šole namesto staršev,
               pridejo študentje.</p>
               <p>V Evropi ni nekega enotnega obrazca ali pa neke formule pri upravljanju, več ali
               manj so najvišji upravljavski organi dirigirani s strani upravnih enot ali deželnih
               ali regijskih. Te funkcije opravljajo, upravljavske funkcije, kot je tudi ena od
               glavnih nalog sveta zavoda, torej direktorji. Mi pa poskušamo tudi na to raven
               upravljanja, menežiranja z zavodom vpeljati čim bolj demokratični princip. To je
               načelo participacije vseh interesnih skupin. Pri tem bi rad še enkrat posebej
               poudaril, da ne gre z ničemer za kršenje avtonomije, strokovne avtonomije učiteljev
               ali strokovnih delavcev. Strokovno avtonomijo bodo lahko uveljavljali skozi že sedaj
               ločene organe in načine preko učiteljskega zbora, učiteljskih aktivov, razrednikov in
               z dejavnostjo, ki jo upravljajo tekom pedagoškega procesa. Hvala lepa.</p>
            </sp>
            <sp xml:id="SDZ4-Redna-21-2006-11-02.sp17">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval odbor za kulturo, šolstvo in šport kot matično
               delovno telo. Poročilo odbora ste prejeli. Sledi predstavitev stališč poslanskih
               skupin. Dr. Slavko Gaber bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-21-2006-11-02.sp18">

               <speaker>DR. SLAVKO GABER:</speaker>

               <p>Spoštovani gospod predsednik, gospod minister, spoštovane kolegice in kolegi! Pred
               nami je zakon o organizaciji in financiranju vzgoje in izobraževanja, ki je po svojem
               bistvu bistveno drugačen zakon od tistega, ki ga je ta parlament obravnaval, ko je
               obravnaval zakon o maturi. Če smo lahko govorili ob zakonu o maturi, da je primerna
               oblika nadgradnje sistema vzgoje in izobraževanja v Sloveniji, imamo tukaj opravka z
               drugačnim zakonom.</p>
               <p>Zakon, če omenim samo eno od točk in mislim, da tudi bistveno točko od tega zakona,
               prav po nepotrebnem spušča v slovenski prostor vzgoje in izobraževanja napačen
               signal. Predlagatelji očitno verjamejo, da je potrebno v Sloveniji tako staršem, kot
               tudi učiteljem sporočiti, da ima učiteljstvo preveliko vlogo pri odločanju v
               slovenskih šolah. Pri tem se sklicujejo na domnevo o uravnoteženem zastopstvu
               partnerjev v šolskem sistemu. Pozabljajo pa, da je pač tako, da so že doslej bili
               zastopani v svetih šol tako starši, tam so bile zastopane tudi lokalne skupnosti in
               pa še več, tam so bili zastopani, ko gre za srednješolsko raven, tudi dijaki. Ob tem,
               ko so bili zastopani vsi našteti pa je dejstvo, da so bili v šoli namenoma v svetih
               šol nekaj močneje zastopani predstavniki učiteljic in učiteljev. Razlog zato je
               preprost. Šola stoji in pade z učiteljstvom in učiteljstvo samo je sicer prav, da si
               ne more odrejati kakšen bo program dela šole, da tudi ne more odločiti o tem, koga bo
               imenovalo za ravnatelja oziroma ravnateljico. Prav pa je, da ima nekaj več besede,
               kot vsi drugi, ki v delu šole in z delom šole povezano tudi soodločamo.</p>
               <p>Kar več kot 20.000 podpisov je bilo zbranih, ki govorijo proti pomembnemu delu
               vsebine te spremembe, tega zakona. Če ta glas teh 20.000 ljudi ne bo uslišan, potem
               bomo v parlamentu priča enemu večjih zatiskanj ušes s strani oblasti, ko tisti, ki
               jih zakon najbolj zadeva, sporočajo parlamentu, kako naj ravna. Če jih že minister ni
               slišal, potem bi bilo pametno, da te ljudi sliši vsaj parlament. Še posebej bi bilo
               pametno to zaradi tega, ker bodo šole bistveno dlje na tem svetu in urejanje šol je
               bistveno pomembnejše od naših trenutnih političnih interesov.</p>
               <p>Pa še eno besedo naj k temu dodam. Ko sprejemamo zakon o organizaciji in
               financiranju, postavljamo okvire delovanja šolstva v Sloveniji in, preprosto rečeno,
               sporočamo v slovenski šolski prostor, kdo v njem kaj šteje in na kakšen način ga
               obravnavamo. Ne le, da ta zakon izključuje iz igre najpomembnejšega igralca,
               učiteljstvo - sporoča mu, da je imelo doslej preveč moči -, počne še nekaj drugega,
               kar je prav tako nerazumljivo. Dijaki in dijakinje, za katere trdimo, da naj bi se
               oblikovali v odgovorne državljane in državljanke, so prav tako premalo pomembni, da
               bi lahko odločali pri tistih zadevah, o katerih odloča svet šole. In zato tega zakona
               v tej obliki seveda ne bomo podprli.</p>
            </sp>
            <sp xml:id="SDZ4-Redna-21-2006-11-02.sp19">

               <speaker>PREDSEDNIK FRANCE CUKJATI:</speaker>

               <p>Hvala. Gospa Majda Potrata bo predstavila stališče poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-21-2006-11-02.sp20">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani poslanki, spoštovani poslanci,
               spoštovani gospod minister s sodelavci! Za Socialne demokrate je vprašanje
               izobraževanja in vprašanje znanja ključno vprašanje. Zato smo z naklonjenostjo
               sprejeli misel, naj bo tudi zakon o organizaciji in financiranju vzgoje in
               izobraževanja predmet partnerstva za razvoj. Zato smo se v usklajevalnem postopku
               skušali dokopati do take oblike zakona, ki bi bila tudi za Socialne demokrate
               sprejemljiva.</p>
               <p>Temeljno vprašanje, ki smo si ga zastavljali, se je vrtelo okrog ene od dveh
               temeljnih sprememb, ki ju prinaša zakon, to je vprašanje sestave svetov šol in
               vprašanje imenovanja ravnateljev. In ravno pri prvem se nam je zdelo ključnega
               pomena, na katere strokovne podlage je oprto tako predlagano strukturiranje sveta
               šole. Z dosedanjega števila 11 članov sveta šole se število članov sveta zmanjšuje na
               9. Tudi poprej so bile vse tri plati treh ključnih odgovornih za vzgojo in
               izobraževanje vpete v svet šole, vendar v drugačnem razmerju. In zato se nam je zdelo
               najbolj pomembno slišati argumente, po katerih naj bi enemu od ključnih za vzgojo in
               izobraževanje, to je za učiteljice in učitelje, bilo po novem predlogu treba
               zmanjšati z dosedanjih 5 članov, zastopnikov v svetu šole, na samo 3. Socialni
               demokrati zagovarjamo socialno partnerstvo. Zdi se nam, da morajo pri ključnih
               vprašanjih, ki zadevajo vzgojo in izobraževanje, biti doseženi dogovori o stvareh, o
               katerih morajo učitelji v vsakodnevni šolski praksi nenehno odločati in tudi po
               sprejetih odločitvah ravnati.</p>
               <p>Na matičnem delovnem telesu smo obravnavali predlog zakona na svetovni dan učiteljev
               in zanimivo je, da je v priporočilu o položaju učiteljev zapisano, da naj pri
               oblikovanju zakonodaje, pri oblikovanju mnenj in stališč pri organizaciji šolstva
               vključijo tudi učiteljske organizacije in tu se za Socialne demokrate začne temeljni
               problem, ker vemo, da soglasja največjim šolskim sindikatom te spremembe nimajo. Zato
               tudi za Socialne demokrate predlagani zakon ni sprejemljiv in mu ne izrekamo podpore.
               Že na matičnem delovnem telesu smo si prizadevali z amandmajem spremeniti člen, ki
               posega v sestavo sveta šole, vendar brez uspeha. Amandma vlagamo ponovno in ga bomo
               tudi obrazložili.</p>
               <p>Druga sprememba, ki je zvezana z imenovanjem ravnateljev pa je bila pospremljena v
               javnosti z mnenjem ministra, da se na nek način odreka na načelni ravni svojemu
               vplivu pri imenovanju ravnateljev. Res je za Socialne demokrate to samo na načelni
               ravni, zaradi tega, ker se po zdajšnjem predlogu, ko naj bi minister dal predhodno
               mnenje kandidatu ali kandidatki za ravnatelja odreka odgovornosti, ne odreka se pa
               svojemu dejanskemu vplivu, resnični vpliv na imenovanje ravnatelja ali ravnateljice
               se na tak način celo povečuje, dejstvo je, da mora za opravljanje tega položaja vsak,
               ki ga hoče opravljati izpolnjevati z zakonom predpisane pogoje, tako da to sploh ni
               vprašanje, ali je ministru dana samo ta kompetenca pregledati ali so izpolnjeni
               pogoji. Zagotovo pa je njegovo soglasje odločilno pri usmerjanju sveta šole.
               Hvala.</p>
            </sp>
            <sp xml:id="SDZ4-Redna-21-2006-11-02.sp21">

               <speaker>PREDSEDNIK FRANCE CUKJATI:</speaker>

               <p>Hvala. Gospa Marjetka Uhan bo predstavila stališče poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-21-2006-11-02.sp22">

               <speaker>MARJETKA UHAN:</speaker>

               <p>Hvala za besedo, gospod predsednik. Lepo pozdravljeni, minister s sodelavci,
               poslanke in poslanci! Predlog zakona o spremembah in dopolnitvah zakona organizacije
               in financiranju vzgoje in izobraževanja prinaša dve bistveni spremembi na tem
               področju, to je imenovanje ravnatelja in sestava sveta zavoda. Pri imenovanju
               ravnatelja se odgovornost prelaga na šole, o ravnatelju odloči svet šole po novem, ki
               pa mora predhodno pridobiti mnenje učiteljskega zbora, mnenje staršev in mnenje
               lokalne skupnosti, to je občine. Pri srednjih šolah pa še mnenje dijakov. Ko svet
               izmed prijavljenih kandidatov izbere primernega kandidata za ravnatelja posreduje to
               ministru in ta se mora izjasniti oziroma podati mnenje v 30-ih dneh, v kolikor tega
               mnenja ne poda se svet zavoda sam odloči pa tudi mnenje ministra po novem ni več
               obvezujoče za sprejem oziroma za potrditev ravnatelja.</p>
               <p>Glede na dogajanja v preteklosti, zlasti v lanskem letu, pozdravljamo to odločitev
               vlade, da ima sedaj večjo vlogo oziroma vlogo pri imenovanju ravnatelja predvsem svet
               zavoda, ki bo tudi odgovoren za kakovost in izvajanje dela na šolah. Okolje, iz
               katerega prihaja kandidat, to je učitelji in starši in lokalna skupnost najbolje
               poznajo kandidate in je prav, da izberejo primerne, s katerimi bodo potem delali,
               bili sodelavci, vzdrževali, obnavljali, gradili vrtce, šole in vzgajali otroke.</p>
               <p>Druga pomembna sprememba pa je sestava sveta zavoda, po novem so po trije
               predstavniki zaposlenih, trije predstavniki staršev in trije predstavniki občin. V
               kolikor želimo, da bo svet zavoda opravljal svojo nalogo je prav, da že v startu damo
               enak pogoje vsem trem partnerjem. Ker je v javnosti "završčalo", da zmanjšujemo vlogo
               učiteljev pa naj povem, da dobri učitelji, vzgojitelji in drugi zaposleni, predvsem
               pa dobri pedagogi, se ne bojijo teh sprememb. Ne bojijo se predstavniki ustanovitelja
               še manj pa staršev. Vsak izmed teh treh ima svojo vlogo in poslanstvo, ki jo mora
               pošteno in profesionalno odigrati. Zakaj bi se bali predstavnikov občine, saj vemo,
               da so le-te odgovorne in poklicane, da vzdržujejo zavode, jih gradijo, poskrbijo za
               plače vzgojiteljem, odobrijo nadstandardne programe in še in še. Vemo, kaj je
               poslanstvo učiteljev in navsezadnje tudi staršev, ki jim ne sme biti vseeno, v kakšni
               šoli in v kakšnem zavodu se vzgaja in izobražuje njihov otrok.</p>
               <p>V Novi Sloveniji bomo predlagane spremembe zakona podprli.</p>
            </sp>
            <sp xml:id="SDZ4-Redna-21-2006-11-02.sp23">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jakob Presečnik bo predstavil stališče poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-21-2006-11-02.sp24">

               <speaker>JAKOB PRESEČNIK:</speaker>

               <p>Hvala lepa, gospod predsednik. Spoštovane kolegice in kolegi, gospod minister s
               sodelavci. V poslanski skupini Slovenske ljudske stranke spremembe zakona podpiramo,
               podpiramo tudi vse amandmaje odbora in treh poslanskih skupin k 46. členu veljavnega
               zakona. Ponovno pa želimo ob tej priliki opozoriti, da se morajo spremembe zakonodaje
               na področju izobraževanja in vzgoje ter ustrezni podzakonski akti sprejemati
               pravočasno, da se zavodi in vsi, ki se jih taki predpisi tičejo, lahko pravočasno
               pripravijo na njihovo izvajanje in, da zaradi prepozno sprejetih predpisov ne trpi
               vzgojno-izobraževalni proces.</p>
               <p>Podpiramo spremenjeno sestavo sveta zavoda, saj je bolj uravnotežena in daje večjo
               vlogo staršem in ustanovitelju. Prepričani smo, da imajo starši pravico in dolžnost
               aktivno sodelovati pri izobraževanju svojih otrok. Sestava sveta zavoda s tremi
               predstavniki ustanovitelja, tremi predstavniki staršev in tremi predstavniki
               zaposlenih predstavlja enakomerno in enakopravno zastopanost staršev in zaposlenih
               ter ustanovitelja in uresničuje načelo partnerstva med sodelujočimi v procesu
               izobraževanja in vzgoje.</p>
               <p>Dijaki imajo svoj vpliv v postopkih imenovanja ravnatelja s podajanjem mnenj. Kot
               nam je znano, se je s takšno rešitvijo strinjala tudi Dijaška organizacija Slovenije.
               Prav tako podpirajo spremembe sveti staršev primorskih in ljubljanskih šol. Starši
               poudarjajo, da so zelo zainteresirani za večjo vlogo v sistemu vzgoje in
               izobraževanja, kar pa ne pomeni, da s tem ne zmanjšujemo vlogo učiteljev in njihovo
               strokovnost. V zvezi s postopkom za imenovanje ravnatelje v 4. členu novele prav tako
               menim, da morajo turi pri izbiri ravnatelja enakopravno sodelovati predstavniki
               staršev v svetu šole in ustanovitelj. Tako naklonjenost zaposlenih v javnih vrtcih in
               šolah kot zadovoljstvo staršev z izbiro ravnatelja ali ravnateljice, sta pomembna za
               dobro delo javnega zavoda. Zato se nam zdi primerna tudi sprememba vpliva ministra na
               imenovanje in s tem dana večja vloga lokalni skupnosti pri imenovanju ravnatelja. S
               tem se bo povečala avtonomija šol in lokalnih skupnosti ter dosegla decentralizacija
               odločanja.</p>
               <p>V poslanski skupini smo prepričani, da morajo šole in vrtci znova zaživeti v svojem
               okolju in spodbujati razvoj in možnosti za mlade v lokalni skupnosti. Hvala lepa.
           </p>
            </sp>
            <sp xml:id="SDZ4-Redna-21-2006-11-02.sp25">

               <speaker>PREDSEDNIK FRANCE CUKJATI:</speaker>

               <p>hvala. Gospa Barbara Žgajner Tavš bo predstavila stališče poslanske skupine
               Slovenske nacionalne stranke. Prosim.</p>
            </sp>
            <sp xml:id="SDZ4-Redna-21-2006-11-02.sp26">

               <speaker>BARBARA ŽGAJNER TAVŠ:</speaker>

               <p>Hvala lepa za besedo in lep pozdrav tudi v mojem imenu. Spoštovane kolegice in
               kolegi in seveda minister ter predstavnice in predstavniki ministrstva! Današnje
               spremembe imajo svojo težo. Minister s predlaganimi spremembami posega v najvišji
               organ upravljanja, torej svet, in na novo formulira sestavo sveta javnega vrtca
               oziroma šole. To pa je tudi sprememba, ki s strani zaposlenih v vzgoji in
               izobraževanju ni dobila podpre. Še več, sindikat vzgoje, izobraževanja, znanosti in
               kulture, je v državni zbor posredoval 21 tisoč 274 podpisov zaposlenih v vzgoji in
               izobraževanju. 21.274 podpisov, s katerimi so podpisniki izrazili nasprotovanje
               zmanjševanju števila predstavnikov zaposlenih v svetu zavoda. Predlagatelj ni
               predložil nobenih strokovnih študij, ki bi utemeljevale potrebo po spremembi sestave
               svetov, vrtcev in šol oziroma zmanjševanju števila članov. Števila delavcev v tem
               organu se namreč zmanjšuje s 5 na 3. Stroka pa se boji, da ravno zmanjševanje števila
               zaposlenih v svetih ne bo dvignilo kakovosti njihovega delovanja, temveč se bo zaradi
               večjega števila članov ostalih dveh interesnih skupin okrepil vpliv drugih na
               delovanje šol oziroma vrtcev. Gre za zelo podoben ukrep, kot ga je ta vlada vpeljala
               na področju kulture, kjer pa se žal že kažejo negativne posledice. Nov je tudi
               postopek imenovanja ravnateljev, kar smo danes že slišali, ki prav tako zmanjšuje
               vlogo ministra na imenovanje. Na drugi strani pa ta ukrep povečuje vpliv
               predstavnikov lokalne skupnosti, kar bi po eni strani lahko sicer pomenilo večjo
               avtonomijo vrtcev in šol v smislu manjše odvisnosti od ministrstva, po drugi strani
               pa tak ukrep pomeni večjo odvisnost lokalnega političnega vpliva.</p>
               <p>Če na kratko povzamem. 21.274 vloženih podpisov proti predlagani spremembi sestave
               sveta zavoda. Zakon je neusklajen. Ministrstvo je zavajalo, ko je trdilo, da je zakon
               usklajen s sindikatom. Vlada svojo odločitev o zmanjševanju števila zaposlenih v
               svetu pojasnjuje zgolj z njihovim domnevno prevelikim vplivom na odločitve. Jaz
               sprašujem, kje se je potem v predlagani rešitvi izgubila tako imenovana avtonomija
               vrtcev in šol, ki temelji na strokovnosti. Minister je v junijski številki Šolskih
               razgledov obljubil redni postopek za predlagane spremembe. Danes zakon obravnavamo po
               skrajšanem postopku, kar je nedopustno, kajti gre za pomembne spremembe.</p>
               <p>Meni je žal, pa bom rekla, res škoda, da bo v luči nasprotovanja zakonu zaradi prej
               omenjenih slabih predlaganih rešitev sprejeta pozitivna novost, ki se je pravzaprav
               niti eden izmed govornikov pred menoj ni dotaknil, to pa je novost v okviru 107.
               člena. Na pobudo in predlog Slovenske nacionalne stranke je vlada aprila letos končno
               le zadolžila resorna ministrstva, da v področni zakonodaji kot pogoj za zaposlitev na
               področju socialnega skrbstva, vzgoje in izobraževanja zakonsko določijo, da kandidati
               do zaposlitev oziroma zaposleni na navedenih področjih ne smejo biti pravnomočno
               obsojeni zaradi kaznivih dejanj zoper spolno nedotakljivost.</p>
               <p>In, kot že rečeno, ministrstvo za šolstvo je pravzaprav prvo pristopilo k
               realizaciji omenjenega sklepa, ki vsaj z vidika zakonodaje, bom rekla, pomeni korak
               naprej k večji zaščiti otrok pred možnostjo spolnih zlorab v okviru vzgojno
               varstvenih oziroma izobraževalnih inštitucij. Pa vendar sprašujem, na kakšen način se
               bo izvajal predlagan ukrep, zapisan v drugem odstavku 107. člena in seveda, kakšna je
               kazenska odgovornost za kršitelje tega zakonskega določila oziroma predpisa.</p>
               <p>V poslanski skupini Slovenske nacionalne stranke ocenjujemo,da je vlada žal tudi v
               tem primeru izbrala najlažjo pot. Bom rekla, da se bo otresla bremena odgovornosti
               pri ureditvi zaščitne zakonodaje, saj gre za tako imenovano "per partes" rešitev, med
               tem ko celostnega pristopa na nivoju države še vedno ni.</p>
               <p>V Slovenski nacionalni stranki bomo ravno zaradi te spremembe zakon podprli.</p>
            </sp>
            <sp xml:id="SDZ4-Redna-21-2006-11-02.sp27">

               <speaker>PREDSEDNIK FRANCE CUKJATI:</speaker>

               <p>Gospod Ivan Jelen bo predstavil stališče poslanske skupine Demokratične stranke
               upokojencev.</p>
            </sp>
            <sp xml:id="SDZ4-Redna-21-2006-11-02.sp28">

               <speaker>IVAN JELEN:</speaker>

               <p>Hvala za besedo, gospod predsednik. Spoštovane poslanke in poslanci! Poslanci DeSUS-a
               predlagani zakon vsekakor podpiramo. Ena izmed najbolj perečih tem že v fazi priprave
               predloga in v drugi obravnavi na matičnem delovnem telesu je bila predlagana
               sprememba sestave svetov vrtcev in šol. V poslanski skupini DeSUS zastopamo stališče,
               kakršnega smo navedli že na seji delovnega telesa, in sicer, da so takšne spremembe
               potrebne in dobrodošle. Menimo namreč, da sestava na temelju 3 predstavnikov delavcev
               (gre predvsem za učitelje oziroma vzgojitelje), 3 predstavnikov staršev ter 3
               predstavnikov ustanovitelja, predstavlja uravnoteženo strukturo in preprečuje bojazen
               pred zmanjšanjem strokovne vloge učiteljev. Svet šole oziroma vrtca ne predstavlja
               izključno strokovnega organa, temveč skrbi za druge stvari, kot je na primer
               financiranje in investiranje. Veseli nas, da bodo tudi starši otrok dobili možnost
               vplivanja na življenje in delo njihovih otrok v teh ustanovah. Z enakim navdušenjem
               podpiramo tudi enakovredno udeležbo predstavnikov lokalnih skupnosti, saj slednji
               spremljajo družbene dejavnosti na svojem območju, kar pa vključuje tudi področje
               šolstva. Poleg tega pa ne smemo prezreti njihove naloge na področju ustanavljanja in
               financiranja vzgojno-izobraževalnih ustanov, in ravno to je dovolj tehten razlog, da
               se jim omogoči enakovreden položaj. Ne smemo pozabiti, da je temeljna skrb na tem
               področju kvalitetna izobrazba in vzgoja naših otrok. Slednje pa se lahko zagotavlja
               le na temelju medsebojnega sodelovanja in zaupanja vseh, ki so v ta proces vključeni,
               torej staršev, lokalne oblasti ter učiteljev.</p>
               <p>V naši poslanski skupini se strinjamo s spremembo, ki se nanaša na imenovanje
               ravnatelja, saj mora slednji biti sprejemljiv tako za starše, lokalno skupnost kot
               tudi za učitelje. Menimo, da mora imeti svet šole oziroma vrtca večjo vlogo pri
               imenovanju ravnateljev, zato podpiramo spremembo v smeri zmanjšanja vloge ministra
               kot političnega funkcionarja, da posreduje k mnenju o izbranem kandidatu, prej
               obvezno soglasje.</p>
               <p>Glede na podatke o spolnih zlorabah otrok pa v poslanski skupini DeSUS menimo, da je
               res že skrajni čas, da se v ta področni zakon vključi določba, ki kot pogoj za
               zaposlitev na področju socialnega skrbstva, vzgoje in izobraževanja določa, da
               kandidati za zaposlitev oziroma zaposleni na teh področjih ne smejo biti pravnomočno
               obsojeni zaradi kaznivih dejanj zoper spolno nedotakljivost.</p>
               <p>Na podlagi ocenjenih pozitivnih sprememb v poslanski skupini DeSUS dopolnjen predlog
               zakona v celoti podpiramo.</p>
            </sp>
            <sp xml:id="SDZ4-Redna-21-2006-11-02.sp29">

               <speaker>PREDSEDNIK FRANCE CUKJATI:</speaker>

               <p>Hvala. Gospa Alenka Jeraj bo predstavila stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-21-2006-11-02.sp30">

               <speaker>ALENKA JERAJ:</speaker>

               <p>Lep pozdrav ministru s sodelavci, kolegicam in kolegom! V poslanski skupini bomo
               podprli predlagane spremembe zakona o organizaciji in financiranju vzgoje in
               izobraževanja, saj gre za dve ključni spremembi, ki ju podpiramo, torej sestava
               svetov zavodov in postopek imenovanja ravnatelja. Menimo, da sta obe ključni
               spremembi zakona pozitivno naravnani, saj s predlagano sestavo sveta pridobijo
               starši, ustanovitelj in učitelji. V okviru druge spremembe glede postopka imenovanja
               ravnatelja se veča avtonomija in odgovornost sveta šole, ki tako pridobi avtonomijo
               in ob enem tudi večjo odgovornost. Cilj predlaganih rešitev je, da se po novem
               omogoči bolj uravnotežena sestava svetov javnih vrtcev in šol in s tem enakovreden
               vpliv vseh interesnih skupin na odločitve. Zato se število predstavnikov delavcev
               ustrezno zmanjšuje. Svet javnega vrtca oziroma šole sestavljajo trije predstavniki
               ustanovitelja, trije predstavniki delavcev in trije predstavniki staršev. Sestavo
               sveta višje strokovne šole ureja poseben zakon. Tako kot do sedaj tudi po novem
               velja, da je v primeru, ko je ustanovitelj šole država, v svetu eden izmed članov
               predstavnikov ustanovitelja predstavnik lokalne skupnosti, na območju katere ima šola
               sedež ali več lokalnih skupnosti, če se le te tako sporazumejo.</p>
               <p>Vloga učiteljev z zakonom ni zmanjšana, saj je področje pedagoškega odločanja v
               njihovih rokah in so najštevilčnejša skupina s prevladujočim strokovnim področjem v
               zavodu. Učitelji so na podlagi 60. člena zakona o financiranju vzgoje in
               izobraževanja tudi del strokovnega aktiva in so zastopani v strokovnih aktivih,
               oddelčnih učiteljskih zborih, učiteljskem zboru in drugih organih, kjer se sprejemajo
               najpomembnejše strokovne odločitve. V tem delu je potrebno ločiti del v postopku
               upravljanja in del v okviru sprejemanja strokovnih odločitev. Zaupamo učiteljem in
               tudi v prihodnje se bodo strokovne odločitve sprejemale v omenjenih strokovnih
               organih. Postopek imenovanja ravnatelja zakon o financiranju vzgoje in izobraževanja
               določa zelo okvirno, v praksi pa se je izkazalo, da ga je smiselno bolj doreči tako,
               da posamezne interesne skupine podajo svoje mnenje o kandidatu oziroma kandidatih za
               ravnatelja. V predlaganem zakonu se dosedanji prvi del 53. člena zakona o
               financiranju vzgoje in izobraževanja, v katerem so po novem določeni samo pogoji za
               ravnatelja, vsebinsko ne spreminja, na novo pa je ločeno oblikovan člen, ki posebej
               in bolj pregledno ureja postopek imenovanja in razrešitve ravnatelja.</p>
               <p>Pomembna sprememba v postopku imenovanja ravnatelja v primerjavi z dosedanjo
               ureditvijo je, da si mora svet pred imenovanjem kandidata za ravnatelja na mesto
               dosedanjega soglasja ministra pridobiti le njegovo mnenje, ki pa ni zavezujoče za
               končno odločitev sveta. S tem svet prevzema večjo odgovornost za razvoj in kvaliteto
               zavoda in pridobiva večjo avtonomijo, kar vodi k decentralizaciji odločanja. Za večji
               vpliv staršev na izbiro je uveden inštitut mnenja sveta staršev, ki lahko tako
               izražajo pomembna stališča v zvezi z organizacijo šole. Tudi v bodoče v postopku
               imenovanja ravnateljev ostaja določilo, po katerem si mora svet vrtca oziroma šole
               pridobiti mnenje lokalne skupnosti.</p>
               <p>Lokalna skupnost mora svojo podporo kandidatu ali več kandidatom ustrezno
               obrazložiti po proučitvi programov kandidatov. Po dosedanji ureditvi in praksi namreč
               lokalne skupnosti svojega mnenja niso obrazložile, kar svetu vrtca oziroma šole ni
               omogočilo, da si ustvarijo dodatno predstavo o kandidatih.</p>
               <p>Na podlagi navedenega bomo v poslanski skupini Slovenske demokratske stranke predlog
               novele zakona o financiranju vzgoje in izobraževanja podprli.</p>
            </sp>
            <sp xml:id="SDZ4-Redna-21-2006-11-02.sp31">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               o členu in vloženih amandmajih, ki jo bomo vodili na podlagi pregleda amandmajev, z
               dne 27.10.2006. V razpravo dajem 2. člen in amandma poslanske skupine LDS, amandma
               poslanske skupine Socialnih demokratov ter dva amandmaja poslanskih skupin SDS, NSi,
               SLS in DeSUS. Odpiram prijavo. Prijava za razpravo o drugem členu in amandmajih k 2.
               členu teče.</p>
               <p>Gospod Moge, izvolite, imate besedo.</p>
            </sp>
            <sp xml:id="SDZ4-Redna-21-2006-11-02.sp32">

               <speaker>RUDOLF MOGE:</speaker>

               <p>Poslanke in poslanci, prav lep pozdrav! Kot je že napovedal predstavnik Liberalne
               demokracije Slovenije, mi tega zakona ne bomo podprli. Moti nas pri tem zakonu
               predvsem samo ta 2. člen in bom poskušal v par besedah povedati, zakaj smo predlagali
               amandma, da bi se ta člen črtal.</p>
               <p>Prvič. Lahko brez nadaljnjega ugotovimo, da prejšnja sestava 5-3-3 pomeni pet
               izvajalcev proti šest porabnikov, preide sedajle v 3-3-3-3 to se pravi 3, proti šest
               in drugim, kar pomeni, da so izvajalci daleč, daleč pod tem, da bi lahko nekako
               uveljavljali svoje interese, kot je bilo v zakonu, ki je bil do nedavnega in je še
               sedaj veljaven. Zakaj, poslušajte, je tako nezaupanje do sestave sveta, če so pa
               sveti do sedaj, pa šole, v redu delovali več let. Mislim, da se je treba zavedati in
               nekako razumeti šolo, kako deluje. Težko je tistemu, ki je samo politik in je imel s
               šolo opravka samo takrat, ko je hodil v šolo, lažje je pa razumljivo tistim, ki smo
               več deset let delali v šoli, tudi ravnateljevali, dva izmed njiju, njimi, imata celo
               naziv primus tukaj v državnem zboru in oba temu zakonu nasprotujeta. Ko se je nekako
               odločalo, koliko ljudi naj bo v svetu, se je potem vzelo v obzir tudi to, kakšne
               naloge opravlja pa dejansko svet. Če iz veljavnega zakona, in v tem se nič ni
               spremenilo, citiram, potem svet kot najvišji organ upravljanja imenuje in razrešuje
               ravnatelja vrtca oziroma šole. To je nek akt, o katerem bom kasneje govoril.</p>
               <p>Če gremo naprej; sprejema program razvoja vrtcev oziroma šole in sprejema letni
               delovni načrt. Letni delovni načrt, spoštovane kolegice in kolegi, šole, je pa zelo
               zapleten akt, ki je seveda sestavljen ne samo od tega, kdo kakšen predmet uči, ampak
               tudi to, katere vsebine in kdaj in kje in na kakšen način se bodo podajale. In zaradi
               tega je zelo važno v svetu šole, da sedijo učitelji, ki so iz vseh področij. Sedajle,
               ko je bilo podanih 5 članov sveta, je lahko šola in verjetno je šola, skoraj, če je
               bila pametna verjetno delegirala v svet šole nekoga, ki je bil matematik, nekoga, ki
               je bil slavist, nekoga, ki je bil tuj jezik, nekoga, ki je bil iz družboslovja in
               nekoga, ki je bil z naravoslovja ali pa še kogarkoli, včasih je tudi koga izpustila,
               da je nekdo, tisti ki je bil matematik tudi naravoslovja pokrival. Široka paleta je
               bila tukaj zbrana in dalo se je argumentirano razpravljati o teh stvareh in seveda na
               koncu je prevladala večina, to je tistih uporabnikov šole 3 plus 3, ne pa teh, ki so
               bili v šoli, ko so sprejemali. Bilo je to razmerje, ta tenzija med tem, ki so
               izvajali program, ki so bili strokovno podkovani in pripravljeni proti drugim, ki so
               bili derigirani v svet šole, seveda bi rekel nekako uravnotežena. In ti vsi, ki ste
               govorili, da zakon podpirate in da je sedaj svet uravnotežen, jaz tega za "permej
               duš" ne verjamem, 5:6 ali 3:6, da je 3:6 večja uravnoteženost kot 5:6, to seveda ne
               velja.</p>
               <p>So še druge dileme pri tem. Predvsem seveda o tem, kako se voli ravnatelj. Da je
               postal ravnatelj dan danes plen različnih političnih strank ene ali pa druge
               provinence ni treba posebej govoriti. O ravnatelju in o imenovanju ravnateljev se je
               v zadnjih letih govorilo več kot o imenovanju kogarkoli ali iz podjetij ali pa iz
               javnih zavodov. Bile so tu nekako tudi dostikrat ostre polemike o tem, ali je taka
               sestava sveta garant za to, da bomo dobili dobrega ravnatelja, ali pa taka sestava
               sveta ne vodi v to. Ali je treba ojačati moč politike na to, ko se bo imenoval
               ravnatelj ali ne? Očitno je sedanja predlagana sestava sveta, v kolikor mi tega
               amandmaja ne bi sprejeli, naravnana na to, da politike neprimerno bolj lahko vpliva
               na to, kdo bo ravnatelj, kot pa je bilo prej. Prej so se morali tehtati argumenti,
               kvalitete, sedaj pa se lahko dosti v taki sestavi soočajo argumenti moči.</p>
               <p>Še nekaj bi rad poudaril. Ni dobro v šolskem sistemu, kjer je več 10 tisoč visoko
               izobraženih ljudi, več 10 tisoč, vsi učitelj imajo visoko izobrazbo, da se z njimi
               pogovarja na tak način, da če jih je čez 20 tisoč podpisalo, da se ne strinjajo s
               tako rešitvijo, kot je v zakonu, oni lahko to naredijo, da se z levo roko zamahne in
               da ta argument v praksi pač nič ne velja. Mislim, da je to prehudo podcenjevanje
               prvič učitelja in tudi prehudo podcenjevanje sindikata, ki je to akcijo sprožil in ki
               se zavzema, da bi ostala raven razmerij med izvajalci in med temi porabniki storitev,
               ki jih daje šola takšna, kot je bila do sedaj. Mislim, da ni treba kopati takšne
               sekire v tem času, kot smo jo začeli kopati. Lahko bi šlo mogoče na kakšno drugo
               razmerje, če je bilo katerih premalo ali preveč. Ampak vsekakor je ta rešitev po
               mojem, kjer se samo zmanjšuje število učiteljev, da ta stvar ne bo vodila v
               kvaliteten razvoj našega šolstva. Samo trije učitelji v svetu šole, imam pa še cel
               kup dolžnosti, ki jih mora ta svet izvajati, vodi v to, da se zožuje tisti del, ki bo
               odločal, ki je bil strokovno in tudi po vedenju najbolj kompetenten, kako se v tej
               stvari dogaja. Če bo obratno, če slučajno amandmaja ne boste podprli, hvala bogu,
               ampak glede dvajsetletnih izkušenj, ki jih imam na tem področju, lahko rečem, da taka
               stvar, pa bom malo pretiraval, vodi v katastrofo.</p>
               <p>Meni se zdi, spoštovane kolegice in kolegi, da je edini namen spreminjanja tega
               zakona zmanjševanje vloge učiteljev pri odločanju v šolah in vrtcih. Ne vem, kaj so
               naredili, da jih poskušamo toliko izničiti iz možnosti pri sprejemanju in pa da bi
               odprli politiki lažjo pot za imenovanje politično všečnih ravnateljev. Zaradi tega
               vas prosim, da bi ta naš amandma k 2. členu, da se ta člen črta, podprli. In če bi
               zares mislili sprejeti kakršnekoli spremembe se mi zdi, da bi do te spremembe lahko
               prišli, če bi se število ljudi, ki sodelujejo v svetu povečalo, ne pa da so spremembe
               samo naravnane na to, da se število tistih, še enkrat poudarjam, ki so strokovno
               najbolj kompetentni, ki najbolj živijo s šolo, od katerih je tudi odvisen njihov
               način življenja, da se število tistih zmanjša in na ta način, ko število teh ljudi
               zmanjšamo, bomo imeli pa seveda bolj kvalitetne šole. Ta rešitev je za mene,
               spoštovane kolegice in kolegi, preveč poceni, da ne bi videl kam pes taco moli.
               Torej, v tistih dveh rečeh, ki sem vam jih povedal. To pomeni pri zmanjševanju pomena
               vloga učiteljev in pa utreti pot za lažje imenovanje politično kompatibilnih
               ravnateljev. Hvala lepa.</p>
            </sp>
            <sp xml:id="SDZ4-Redna-21-2006-11-02.sp33">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gaber.</p>
            </sp>
            <sp xml:id="SDZ4-Redna-21-2006-11-02.sp34">

               <speaker>DR. SLAVKO GABER:</speaker>

               <p>Najlepša hvala, gospod predsednik. Spoštovane kolegice in kolegi! Ta parlament bo
               sprejel na področju šolstva zakon, ob katerem bomo stestirali, ali kaj šteje glas
               tistih, ki v šoli nosijo največjo odgovornost. Za šolo seveda odgovarjajo tudi
               starši, za šolo odgovarja tudi lokalna skupnost, vendar na koncu dneva, če smo
               odkriti, si moramo priznati, da vsi pogledamo, ko je kaj narobe v šoli, ko kaj ni
               tako, kot bi želeli, da je, učitelje. In če je 21.000 ljudi pisalo ministru, da naj
               ponovno razmisli in naj ne sprejme sprememb prav tega člena, o katerem danes tu
               govorimo, in jih minister ni bil pripravljen slišati, bi bilo dobro, da se ob tej
               priložnosti ponovno spomnimo teh podpisov vsaj mi, tu v parlamentu.</p>
               <p>Razlog za to je, gospe in gospodje, preprost: minister nam ne zna in ne more
               povedati, ne more nam našteti niti deset primerov v desetih letih, ko bi delovanje
               svetov v takšni zasedbi, kot jo ta trenutek zakon še pozna, povzročalo kakršnekoli
               probleme. Takšnih desetih primerov v desetih letih ni. In če jih ni in ker jih ni, ni
               nobenega pametnega razloga za spremembo zakona v tem členu; morda obstajajo politični
               razlogi tiste najslabše vrste. Morda je treba povečati odgovornost učiteljev, o tem
               se več in veliko govori, vendar pa jim hkrati, ko jim povečujemo odgovornost - in
               seveda, odgovornost je nekaj, kar v šoli mora obstajati -, zmanjšujemo moč odločanja.
               To dvoje ne gre skupaj. Signal je preprosto takšen, da ga učiteljstvo ne bo moglo
               razumeti drugače, kot da gre za nezaupanje v njihovo delo, v njihovo vlogo v šoli.
               Veliko je bilo govora o tem, kako mora vse to biti uravnoteženo. Mislim, da je kolega
               Moge zelo lepo opozoril na to, da ta uravnoteženost sedaj izgleda tako: 6 je tistih,
               ki so na strani uporabnikov, in 3 so tisti, ki so na strani izvajalcev. Ta
               neuravnoteženost je od daleč vidna in gre skupaj z logiko te vlade. Ta vlada je
               radikalno posegla v podobnem členu v moč raziskovalcev v raziskovalni sferi pri
               odločanju in sedaj posega tudi na področju vzgoje in izobraževanja v moč tistih, ki
               so tam odgovorni, in tistih, ki na koncu izpeljejo posel ali pa ga ne izpeljejo; o
               tem govorimo. Ta logika je zelo nevarna. Nezaupanje, ki ga kaže oblast do tistih, ki
               opravljajo svoj posel, in količina tega nezaupanja presega smiselno mero. Doslej je
               bilo tako, da so v tem svetu imeli uporabniki že prevladujočo besedo, 6 ljudi je
               vedno lahko izglasovalo tisto, kar so želeli. Učitelji so imeli 5 glasov. In če je
               kdo verjel, da imajo preveč moči, da zaradi tega šole slabo funkcionirajo, da zaradi
               tega sveti ne delujejo tako, kot bi bilo treba, bi moral priti na dan s podatki.</p>
               <p>Drugi element, ki prav tako kaže na mentalno sliko ljudi, ki predlagajo te spremembe
               je dejstvo, da izginjajo iz svetov šol kot tisti, ki imajo besedo na srednješolski
               ravni, dijaki. Jaz tega preprosto rečeno ne razumem, ne razumem, zakaj jim je
               potrebno ob tem, ko so v zadnji fazi oblikovanja osebnosti, tisti fazi, v kateri se
               najbolj pokaže, najbolj prime, če sami lahko soodločajo pri pomembnih stvareh, jim
               odvzeti to odgovornost, če ljudem ne daš odgovornosti se je nikdar ne bodo naučili
               nositi in govoriti o aktivnem državljanstvu pa jih v teh letih izključevati, ko gre
               za resne odločitve iz odločanja, pomeni ne jemati resno aktivnega državljanstva,
               pomeni grajenje kulis na tem področju.</p>
               <p>Gospe in gospodje, o teh vprašanjih danes tukaj govorimo, ko govorimo o členu za
               katerega se mi zavzemamo, da bi ostal, dokler ne najdete boljšega predloga, ta je
               slabši, ki ste ga prinesli v ta parlament od sedanje rešitve, mi predlagamo, da ta
               rešitev ostane. Nekateri imamo ta zgodovinski spomin in vemo, zakaj je do takšnega
               razmerja v tem zakonu, ki še vedno velja, prišlo. Bila je na delu jasna zavest o
               dvojem, najprej, da mora biti telo sestavljeno partnersko in partnersko je že
               sestavljeno, druga točka, ki smo jo imeli pred očmi je bila ta, da je pametno, da
               imajo zadosti besede v tem telesu tudi tisti, ki so na koncu odgovorni, najbolj
               odgovorni za to ali je šola uspešna ali ne, če jim mislimo z odvzemanjem njihove
               moči, z odvzemanjem pomena njihovega glasu in besede sporočiti, da naj delajo še
               bolje, še več, potem je ta komunikacija, za katero smo se odločili, mislim, da po
               definicija napačna, ne bo dala teh rezultatov. Mi potrebujemo šolo, v katero se
               veliko vlaga, v kateri so pričakovanja visoka, vendar če čedalje več pričakujemo od
               tistega, ki mu jemljemo besedo, ki mu jemljemo njegovo moč, ko gre zares, ko gre za
               odločanje, potem ne razumem, kako bi lahko ta oseba vzela naša prizadevanja zares.
               Napačno, slabo sporočilo, gospod minister, pošiljate slovenskemu šolstvu s tem členom
               v tem zakonu.</p>
            </sp>
            <sp xml:id="SDZ4-Redna-21-2006-11-02.sp35">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite, imate besedo.</p>
            </sp>
            <sp xml:id="SDZ4-Redna-21-2006-11-02.sp36">

               <speaker>DR. MILAN ZVER:</speaker>

               <p>Hvala za besedo, spoštovani gospod predsednik. Če dovolite, bi kar poskušal
               odgovoriti na izzive, ki so jih dali v svojih razpravah gospodje poslanci in gospe
               poslanke. Najprej, gre pri nekaterih nastopih za nepotrebno dramatiziranje in po
               mojem tudi za dokaj ceneno nabiranje političnih točk pri posameznih interesnih
               skupinah. Bom poskušal utemeljiti in razložiti zakaj.</p>
               <p>Želel bi, da poskušamo enkrat razumeti, da se upravljalska funkcija v zavodih loči
               od strokovne funkcije. Šola res ni podjetje, ampak šola je tudi podjetje. Torej,
               kakorkoli sedaj to lahko razumete. Šola ne more biti vodena ali upravljana zgolj kot
               podjetje, ampak mora pa biti vodena in upravljana tudi na način, ki je gospodaren in
               učinkovit.</p>
               <p>Poglejte, svet zavoda odloča, prej smo slišali poslanca Mogeta, o programu razvoja,
               o letnih delovnih načrtih, o poročilih o opravljenem delu, o pritožbah, o plačah, o
               trinajsti in štirinajsti plači bodo po novem sedaj odločali za ravnatelje, o
               imenovanju in razreševanju ravnatelja, o stvareh, o katerih ne more samoupravljati
               kolektiv sam. Ne more kolektiv dati nekega poročila o delu, pa potem sam odločati in
               razpravljati in sprejemati to poročilo. Tukaj vendarle morate razumeti ta premik, ki
               je na pol premik, ker v Evropi ne poznajo niti tako demokratičnega sistema
               upravljanja zavodov, kot ga imamo tukaj notri napisanega, ampak ga določijo regijske,
               deželne in druge inštance pri upravljanju teh zavodov. Pri nas imamo sistem
               participacije in to demokratične, enakovredne, ampak je pa res to en korak, premik od
               bivšega samoupravnega modela, kjer je imel kolektiv monopol nad tem. Ampak, lepo vas
               prosim, zaradi tega, to ne pomeni prav nobenega slabega sporočila ali pa napačnega
               signala za učitelje, niti za dijake. Dijaki bodo imeli poslej možnost dajati mnenje o
               vsaki stvari. Res je, da so bili prej tudi sestavni del odločevalskega procesa prek
               svojih predstavnikov, ki pa so lahko bili preglasovani kadarkoli, zato, ker so imeli
               tako veliko manjšino. To je bilo tudi dogovorjeno s predsednikom dijaške organizacije
               in v Evropi tudi ni takega primera, tudi tukaj smo želeli biti unicum, vendar še
               enkrat pravim, v sistem odločanja so dijaki po sedanjem delu veliko bolj integralno
               vključeni, kot so bili prej z dvema predstavnikoma.</p>
               <p>Večkrat govorite o modelu izvajalec pa uporabnik. To se mi zdi malo že zastarela
               dihotomija. Pomembno je, danes se govori o partnerskem tripartitnem upravljanju s
               sistemi in prav je, da so vse te interesne skupine, vsi ti faktorji, dejavniki, ki se
               vključujejo v proces odločanja enakovredno vključeni. Če bi res seštevali, tako kot
               opozarja gospod poslanec Moge, so tudi prej imeli večino, tako kot sedaj, uporabniki.</p>
               <p>Kar se tiče imenovanja ravnateljev, se jaz ne odpovedujem nobene odgovornosti.
               Kvečjemu se odpovedujem vplivu, ravno obratno, kot je menila gospa poslanka Potrata.
               Ne verjamem, da bo poslej večji vpliv politike, dnevne politike ali strankarske
               politike na imenovanja ravnateljev, če ima minister končni žegen pri tem odločanju,
               je to verjetno, minister je pa običajno tudi politična figura, največji možen vpliv
               politike na imenovanja ravnateljev. Poslej bo ustanovitelj imel besedo, bolj
               enakovredno kot doslej in jaz v tem ne vidim nič slabega. Nasprotno, nenehno
               poskušate dokazovati, da so in starši in ustanovitelj nekaj neželjenega pri
               vključevanju za šolo. Tista šola, ki je integralno vključena v svoje okolje, ki dobro
               sodeluje s starši, je dobra šola. In apriorij zavračati to in šteti kot nekaj
               slabega, se mi zdi napačno.</p>
               <p>Svet zavoda ne odloča o vsebinskih vprašanjih, niti o strokovnih. O tem odloča
               kurikul. Gospod Moge, to verjetno veste, tako da, ni mogoče reči, da se bodo sedaj
               nekompetentni dejavniki vključevali v strokovno odločanje.</p>
               <p>Tisto kar bi mi želeli je, da se učitelji maksimalno posvečajo svojemu delu, da
               soodločijo tudi o upravljavskih zadevah, vendar ne več z vidika monopola, ampak
               enakovredno s tistimi, s katerimi morajo sodelovati na partnerski način, ne pa, da
               jih preglasujejo.</p>
               <p>Novela oziroma novost, ki jo je omenjala poslanska Barbara Žgejner Tavš, kjer smo
               poskušali onemogočiti vstop, delo recimo v procesu vzgoje in izobraževanja vsem
               tistim, ki so bili obsojeni zaradi spolne nedotakljivosti, moram priznati, da je res
               tudi na njihovo pobudo prišla ta novost notri. Mislim, da je toliko za enkrat. Nekaj
               časa je še ostalo za morebitne govore kasneje. Hvala lepa.</p>
            </sp>
            <sp xml:id="SDZ4-Redna-21-2006-11-02.sp37">

               <speaker>PREDSEDNIK FRANCE CUKJATI:</speaker>

               <p>Hvala. Gospod Moge, ste se javil k repliki ali k razpravi? K repliki. Izvolite.</p>
            </sp>
            <sp xml:id="SDZ4-Redna-21-2006-11-02.sp38">

               <speaker>RUDOLF MOGE:</speaker>

               <p>Gospod predsednik, hvala lepa. Lep pozdrav vsem. Poglejte, gospod minister. Nekaj
               stvari, ki ste jih povedali, absolutno ne drži. Svet med drugim obravnava poročilo o
               vzgojni oziroma izobraževalni problematiki. Če to ni strokovno vprašanje, potem sem
               jaz pes z "gumarcami". Imam pa še kup drugih reči, ki jih lahko povem.</p>
               <p>Druga stvar. Vi ste rekli, da ni več samoupravljanja v šoli, hkrati ste pa rekli, da
               je šola tudi podjetje in ne javni zavod, torej da naj se kot podjetje šola tretira.
               Gospod Stipe Šuvar je hotel s šolo napraviti podjetje. Sam sem bil takšen ravnatelj v
               takšnem podjetju, torej v šoli in sem hvala bogu, en teden življenja bom prej umrl,
               zaradi tega, ker sem pri Marlesu najel, ker je bila taka inflacija, torej, sem svoj
               šolski denar posodil, da sem ob koncu meseca lahko plače izplačal. Marles je šel
               takrat v stečaj in lahko veste, kakšne muke sem imel, da sem dobil ta denar skupaj.
               Šola ni podjetje, ne more biti podjetje, temveč je šola javni zavod, ki ima še kako
               določena sredstva. In to ni neka uprava, ta svet šole, ki bi na veliko odločal o tem,
               kam se bo ta denar prelival, ker so standardi in normativi že skoraj do konca
               določeni.</p>
               <p>In ko pravite, torej, če vas citiram, da je to nepotrebno dramatiziranje in
               nabiranje političnih točk pri nekaterih poslanskih skupinah, minister, vi ste
               politik, jaz tudi, in vemo, da gre pri vsakem zakonu, ko tu o njem govorimo, za
               nabiranje političnih točk, ker se določena dejstva soočajo. Za razliko od drugih jaz
               pač na tem področju šolstva nikoli nisem poskušal nabirati političnih točk. Dostikrat
               sem se zoperstavil celo lastni stranki, poskušal sem za to državo narediti najboljše,
               kar se da s področja šolstva, kajti verjamem, če bomo imeli sposobno šolstvo in v
               redu šolstvo, da je to edina pot, ki nas bo potegnila naprej. In od osamosvojitve
               naprej se je izkazalo, da je to res edina pot doslej bila. Pri tem gre zahvala tudi
               urejenemu šolskemu sistemu, da smo na lestvici sposobnih tam, kjer pač smo. Mislim
               pa, spoštovani gospod minister, da to, kar ste povedali, ne drži skoraj v nobeni
               točki. Še vedno velja 5 proti 6 in še vedno velja 3 proti 6.</p>
               <p>Mislim, da je ta zakon v tem členu, še enkrat poudarjam, nezaupnica učiteljem in
               učiteljicam ter lažja pot za imenovanje ravnateljev. In se mi ne zdi pametno, da
               sredi nekega zagona šolske zakonodaje ravno ta zakon navzlic nasprotovanju
               sindikatov, navzlic nasprotovanju velikega dela učiteljev trmasto rinete skozi.
               Prepričan sem, da bo ta zakon povzročil škodo v naših šolah.</p>
            </sp>
            <sp xml:id="SDZ4-Redna-21-2006-11-02.sp39">

               <speaker>PREDSEDNIK FRANCE CUKJATI:</speaker>

               <p>Hvala lepa. Gospa Potrata, imate besedo.</p>
            </sp>
            <sp xml:id="SDZ4-Redna-21-2006-11-02.sp40">

               <speaker>MAG. MAJDA POTRATA:</speaker>

               <p>Hvala. Razpravljamo o amandmajih k 2. členu. To je člen, ki prinaša, po mnenju
               Socialnih demokratov, bistveno spremembo v delovanju šole. Zanimivo pri vsej zadevi
               je, da se predlagateljica nenehno sklicuje na to, da ne želi bistveno poseči v
               dosedanje ravnanje, da ji je za kakovost, pri vsem tem pa je vprašanje, zakaj tako
               krčevito vztraja pri taki spremembi. To ni edina sprememba v svetu, doživeli smo že
               spremembe pri drugih in kakšne izkušnje imamo s temi spremembami, verjetno ne kaže
               zdaj izgubljati besed. Zagotovo te spremembe niso utrdile zaupanja med vladajočo
               koalicijo in opozicijo. Opozorila opozicije so se v veliki večini primerov izkazala
               kot utemeljena.</p>
               <p>Še enega razloga ne razumem pri krčevitem zagovarjanju te spremembe. Ves čas hočejo
               prepričevati, kako vloga sveta ni takšna, kakršno jo vidimo iz zapisa v zakonu. Svet
               odloča o pomembnih strokovnih vprašanjih, tudi imenuje ravnatelja, nemogoče je torej
               trditi, da je treba spremembo sveta utemeljevati samo s tripartitnostjo in enakim
               številom. Enako število v tem primeru ne pomeni drugega kot možnost preglasovanja
               tistega dela, ki predstavlja stroko v svetu. Tako, kot je sedaj svet predlagan,
               mislim, da matematično znamo izračunati, kako gre in razprava na matičnem delovnem
               telesu je ravno to pokazala. Na eni strani so se oglašali vneti zagovorniki
               povečanega vpliva staršev, na drugi strani so se oglašali zagovorniki povečanega
               vpliva lokalne skupnosti. Socialni demokrati ne enim ne drugim ne jemljemo
               odgovornosti za delovanje šole. Vprašanje pa je, kam nas privede to, če slišimo
               tiste, ki zagovarjajo interese lokalne skupnosti, da je treba šolo upravljati kot
               podjetje in če slišimo seveda po drugi strani tudi drugačne odgovore na vprašanje,
               kakšna je vloga staršev v svetu šole, če imajo starši tudi svet šole.</p>
               <p>Zdajšnje razmerje je tudi tripartitno. Ne govorimo o samoupravljanju, ampak govorimo
               o soupravljanju in soupravljanje je nekaj, kar Evropa priznava kot pomemben prispevek
               k dvigu kakovosti dela nekega zavoda, ali če hočete kakšne druge javne institucije.
               In ravno učitelji, ki so predstavniki izvajalcev vzgojno-izobraževalnega procesa, so
               po izobrazbi tako izenačeni, da je samo razlika med njim je pravzaprav glede na
               strokovna področja, ki jih pokrivajo in o tem je že bilo govora.</p>
               <p>Socialni demokrati smo prosili predlagateljico in v njenem imenu seveda ministrstvo
               za šolstvo in šport, da skuša doseči konsenz s socialnimi partnerji. Obljubljeno nam
               je bilo, da bo tak poskus opravljen. Kolikor nam je znano, do takega poskusa ni
               prišlo, zato smo Socialni demokrati vložili amandma, za katerega ne trdimo, da imamo
               kakršnekoli strokovne podlage, da je takšna sestava boljša od tiste, ki jo predlaga
               ministrstvo za šolstvo in šport.</p>
               <p>Ne nazadnje smo na seji delovnega telesa tudi izvedeli, da so tudi sindikati imeli
               nek kompromisen predlog, ki bi omogočal liho število članov sveta. Število je bilo
               podobno oblikovano kot je naše, štiri štiri tri, le da je ena štirica bila drugače
               razporejena. Socialni demokrati smo zapisali v svojem predlogu, kot vidite, da bi v
               svetu bili štirje predstavniki lokalne skupnosti, štirje predstavniki kolektiva in
               trije predstavniki staršev. Če sem prav prebrala v magnetogramu, so predstavniki
               sindikata menili, da bi bili štirje predstavniki staršev, štirje predstavniki
               učiteljskega kolektiva in trije predstavniki lokalne skupnosti. V obeh primerih
               formule 4 4 3 gre za iskanje kompromisa, ki pa je zvezano z zame temeljnim
               vprašanjem. To vprašanje pa je: Zakaj je sprememba sploh potrebna? Kateri argumenti,
               katere analize so zadaj, ki bi pokazale, da taka sestava sveta, kakršna je sedaj, ne
               funkcionira dobro. To je sestava tri tri pet, pri čemer gre staršem in lokalni
               skupnosti po troje sedežev, da tako rečem in učiteljem pet. Tudi v tem primeru
               učitelji nimajo večine, tako da se ni bati, da bi šlo za neko strokovno nadvlado
               drugih interesov. Jaz ne vidim druge razlage kot to, da je pač treba uresničiti
               tisto, kar je zapisano v koalicijski pogodbi. Koalicijska pogodba pa je politični
               akt. In ko govorimo o nabiranju političnih točk se je potem treba vprašati, kdo jih
               pa ne zbira, če si sedaj že mečemo to žogico z ene strani na drugo.</p>
               <p>Zato se Socialnim demokratom seveda zdi amandma, ki smo ga vložili, pot h
               kompromisu. Še najboljša se nam zdi rešitev, kakršna je sedaj in utemeljujem jo še z
               enim dokumentom. Če je prvi odsotnost slehernih analiz in strokovnih argumentov za
               spremembo, je pa drugo napovedana večja sprememba zakona o organizaciji in
               financiranju vzgoje in izobraževanja. Videti je, da se na tej seji državnega zbora
               soočamo s parcialnimi spremembami vrste zakonov. In nas tiste večje, korenitejše šele
               čakajo. Sedaj ne vem, ali je to samo mehčanje terena, ali po načelu postopnosti, da
               ne bo potem zadeva premočna, ampak vendarle. Če se odločate v koaliciji za posege v
               šolsko polje bi pričakovali, da bi ravnali odgovorno do te mere, da bi opozicijo
               prepričali s strokovnimi argumenti. Hvala.</p>
            </sp>
            <sp xml:id="SDZ4-Redna-21-2006-11-02.sp41">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ljubeljšek. Izvolite.</p>
            </sp>
            <sp xml:id="SDZ4-Redna-21-2006-11-02.sp42">

               <speaker>MITJA LJUBELJŠEK:</speaker>

               <p>Hvala lepa. Gospod predsednik. Spoštovani zbor, spoštovani minister, spoštovani
               ostali predstavniki vlade.</p>
               <p>Enako kot na matičnem delovnem telesu želimo tudi danes drug drugega prepričati, ali
               se s to novelo zakona zmanjšujejo pristojnosti pedagoške stroke ali se ne. V tem v
               bistvu tudi razumem vložena amandmaja s strani Liberalne demokracije in Social
               demokracije. Sam menim in sem v to trdno prepričan, da v ničemer. Ravno nasprotno, da
               se je z dosedanjim določilom krnila oziroma zmanjševala pristojnost ustanovitelja
               zavoda, to je lokalne skupnosti, s predlagano sestavo tako pridobijo starši,
               ustanovitelj, medtem ko učitelji oziroma delavci šole pri tem ničesar ne izgubijo,
               ker tudi dosedaj niso imeli večine v svetu zavoda, niti se jim ne zmanjšujejo
               strokovne pristojnosti. Da je temu tako, je potrebno prebrati določila osnovnega
               zakona, ki se nanašajo na pristojnosti sveta zavoda, 48. člen, pristojnosti
               ravnatelja, 49. člen in pristojnosti strokovnih organov, na primer učiteljskega
               zbora, 60. in 61. člen, sam tega ne bom bral.</p>
               <p>Kaj se iz teh pristojnosti vidi? Da so v zavodu ali v šoli tri funkcije. Strokovna
               pedagoška funkcija, kjer ima primat učiteljski zbor, upravljalska funkcija, kjer ima
               primat svet zavoda in izvršilna funkcija, kjer ima primat ravnatelj kot menedžer šole
               ali zavoda. Kaj se pri pristojnostih teh treh funkcij spreminja s predlaganim
               določilom zakona in kam posegata predlagana amandmaja, na katero funkcijo? Kdo
               upravlja zavod ali šolo, svet ali delavci? Vprašati se moramo in tu se res ne sme
               mešati upravljanje zavoda in pedagoška stroka, zato je najmanj, kar pričakujem, in
               zato podpiram predlagano novelo zakona oziroma predlagano spremembo določila 2.
               člena, da se da ustanovitelju, lokalni skupnosti, najmanj enako vlogo, status in moč
               odločanja v svetu zavoda, kot jo imajo delavci zavoda.</p>
               <p>Sam bi celo pričakoval in želel celo večjo moč upravljanja zavoda, kot jo bodo imeli
               delavci in starši, zakaj? Zato, ker je lokalna skupnost ustanovitelj zavoda, ker
               zagotavlja pogoje za delovanje šole in njen razvoj od financ do investicij za
               širitev, izboljševanje pogojev dela, pogojev za delo učiteljev in učencev, itd.
               Torej, najmanj kar pričakujem je uravnotežena tripartitna sestava sveta zavoda z
               enako razporejeno močjo odločanja pri upravljanju zavoda. Med predstavniki delavcev,
               učiteljev, kjer je težišče na pedagoški stroki, na primer letni delovni načrt,
               starši, kjer bo njihovo težišče na spremljanju pridobivanja znanja, vzgoje in na
               delovnih pogojih za učitelje in delavce, in lokalne skupnosti, kjer bo težišče na
               razvoju šole, pogojih za delo, zadovoljstvu učiteljev, otrok in staršev. Tu je bistvo
               razumevanja predlaganega določila. Odmakniti se moramo dejansko od samoupravnega
               razumevanja upravljanja zavoda k ustanoviteljskemu razumevanju upravljanja zavoda.
               Vem, da nekaterim, tudi tu prisotnim, povzroča težavo ta prehod od samoupravljanja k
               upravljanju. Sam ne mislim s tem nič slabega, pač potrebujejo daljši čas za spremembo
               svojega miselnega ozadja. Vsekakor pa je treba v tripartitnem odnosu ustvariti
               medsebojno zaupanje, edino na tem se lahko gradi dobro delo in se lahko pričakujejo
               dobri rezultati. Nezaupanje do ustanovitelja je lahko zelo problematično, saj prav ta
               daje finančna sredstva za gradnjo in vzdrževanje objektov, za opremo, za dodatne
               programe. Občine so tiste, ki gradijo vrtce, šole, jih vzdržujejo, dajejo denar za
               vzgojiteljice, potrjujejo nadstandardne programe in tako dalje. Zakaj torej ne bi
               bila lokalna skupnost uravnoteženo zastopana v svetu zavoda, saj je svet zavoda
               vendar organ upravljanja, medtem ko strokovne organe sestavljajo le vzgojiteljski,
               učiteljski oziroma predavateljski zbor, tako da delo učiteljev poteka v strokovnih
               organih, ne pa v organu upravljanja zavoda. Zato učiteljem nihče ne jemlje ali
               zmanjšuje tiste vloge, ki jo imajo v zvezi s stroko, imeli pa bodo tudi uravnoteženo
               enotretjinsko vlogo v svetu zavoda v moči odločanja, kot jo morajo imeti tudi starši,
               navsezadnje so otroci teh staršev v šoli, kot tudi ustanovitelj, ki bi moral imeti
               najpomembnejšo vlogo pri upravljanju šole. Tak tripartitni odnos pelje tudi v smeri
               rešitev, ki so v večini držav Evropske unije.</p>
               <p>Opozicija govori in opozarja, da bo sedaj večji vpliv lokalne politike. Od kje ta
               bojazen? Občinski svet, v katerem je vpliv političnih strank močno razpršen, bo
               imenoval v svete zavodov po 3 svoje predstavnike izmed občanov, ki imajo pedagoško
               znanje in prakso, ki so kot starši imeli ali imajo še stik s šolo, ki poznajo šolo in
               kolektiv šole in ki bodo imeli mandat štiri leta, torej, bodo imeli mandat tudi, ko
               se bo zamenjal občinski svet. Posebej je treba poudariti tudi, da imajo vsi občinski
               sveti odbore za družbene dejavnosti, ki imajo nalogo, da tudi spremljajo, kaj se na
               področju šolstva v občini dogaja, in predlagajo tudi ustrezne rešitve, saj vendar ti
               ne politizirajo. In v teh odborih so člani ugledni občani tudi s pedagoškim znanjem.</p>
               <p>Zato sem prepričan, da bodo v svete šol in zavodov izbrani in imenovani ljudje, ki
               so kompetentni, odgovorni in strokovno dovolj močni na področju vzgoje in
               izobraževanje, torej takšne, ki jim bo kakovostna šola temeljni cilj in temeljna skrb
               in ne politika in da se politika umika iz šol, kar do sedaj pod prejšnjo oblastjo ni
               bilo tako, je, da se ministrstvu odvzema pristojnost dajanja soglasja pri imenovanju
               ravnatelja, imel bo le možnost dajanja mnenja, ki pa ga bo svet šole upošteval ali pa
               ne.</p>
               <p>In ne nazadnje, kar je zelo pomembno in se verjetno v tem tudi skriva srž
               nasprotovanja učiteljev in pedagogov, bo ravnatelj pridobil večjo avtonomijo za svoje
               odločitve, večjo neodvisnost do svojih delavcev, učiteljev, kajti on med drugim
               določa sistemizacijo delovnih mest, odloča o napredovanju delavcev v plačilne
               razrede, odloča o sklepanju delovnih razmerij, odloča o disciplinski odgovornosti
               delavcev in učiteljev itd. in ker svet zavoda imenuje ravnatelja, se želi s
               predlaganima amandmajema imeti večji vpliv zaposlenih na imenovanje ravnatelja.</p>
               <p>Zato ne podpiram predlaganih dveh amandmajev. Predlagana novela zakona zadovoljivo
               odpravlja neuravnotežene pristojnosti med delavci, učitelji, starši in lokalno
               skupnostjo. Hvala.</p>
            </sp>
            <sp xml:id="SDZ4-Redna-21-2006-11-02.sp43">

               <speaker>PREDSEDNIK FRANCE CUKJATI:</speaker>

               <p>Hvala. Odpiram prijavo za drugi krog razprave. Gospod Gaber, izvolite.</p>
            </sp>
            <sp xml:id="SDZ4-Redna-21-2006-11-02.sp44">

               <speaker>DR. SLAVKO GABER:</speaker>

               <p>Najlepša hvala gospod predsednik. Danes tukaj govorimo o tem, kaj je šola. Nekateri
               ne prav posebej premišljeno druge obtožujejo kakšno, da je njihovo govorjenje. Sam
               želim opozoriti v tem nastopu, da je na primer govoriti o tem, da je sestava sveta in
               delovanje sveta danes samoupravno, bodisi nepoznavanje in ker v nepoznavanje ne
               verjamem, je torej najverjetneje tisto drugo, zavajanje ljudi. Nekateri tukaj
               govorijo o tem, da je do sedaj imel kolektiv monopol pri odločanju v šoli. Če poznajo
               pojem monopola in če se na primer sprehodijo po slovarju slovenskega knjižnega
               jezika, tam med drugim piše izključna oblast na nekem področju, potem vedo, da je
               tudi ta njihova trditev iz trte izvita. Isti ljudje govorijo in vse to govori
               minister, da so starši v očeh tistih, ki verjamemo, da naj se v šolah tistim, ki so
               najbolj odgovorni za to, da šole dobro opravijo svoje delo, ne zmanjšuje njihovega
               vpliva in tudi njihove odgovornosti ne, da so starši tam nezaželeni. To več preprosto
               ne drži. To spada v vsa druga polja, razen v polje argumentirane razprave ne. Zakaj
               torej pri vsem tem gre.</p>
               <p>Nekdo se izogiba odgovoru na vprašanje, ki je preprosto. V katerih primerih je v
               zadnjih desetih letih svet šole funkcioniral tako, da delo ni bilo opravljeno
               odgovorno, da ni bilo opravljeno učinkovito in je zaradi tega potrebno menjati
               strukturo sveta šole? Ker je odgovor na to znan, namreč teh primerov v javnosti ne
               poznamo, jih ni bilo. Morda si bo kdo sedaj naročil pisma, ki bodo govorila, da je
               pač tako bilo, vendar je rahlo pozno, če bodo ta pisma začela sedaj prihajati. Do
               sedaj teh primerov ne poznamo. Verjamem, da kaj takšnega ne bo prišlo na pamet
               nikomur, potem je vprašanje zakaj torej menjujemo? Zato, ker je šola postala
               podjetje? Saj vemo, da ni postala in tudi vemo, da v ureditvi v tej državi šola pač
               ni podjetje. Da ima elemente, ki zahtevajo racionalno gospodarjenje s sredstvi, da je
               potrebno razmisliti, kako se investira, koliko, kdo, kdaj. To seveda drži. Ampak to
               še ni podjetje, razen če se tudi pojem podjetje uporablja tako kot namesto
               soupravljanja uporabljamo samoupravljanje in še kaj drugega. Če uporabljamo torej
               pojme po domače.</p>
               <p>Ni si mogoče misliti, da pri tem ne gre za še enega od načinov poskušanja podrejanja
               enega od pol sistema v državi. To področje je bilo preveč avtonomno. To je resnica
               stvari. Učiteljstvo kot jedro te avtonomije, je imelo preveč besede. Treba je
               zmanjšati vpliv učiteljic in učiteljev. In zanimivo, treba je zmanjšati še vpliv
               koga, v svetih. Razlagati, da imajo dijaki enako, če ne celo več moči po novem, ko
               jih ni več v svetih. Gospe in gospodje, to je skregano z elementarno zdravo pametjo.
               In to razume tudi očitno dijaška skupnost. Gospod minister, vi trdite, da oni
               podpirajo ta vaš zakon. Jaz imam pred seboj njihov zapis, katerega jedro je teza, da
               se bo vse o dijakih odločalo brez dijakov. Tako podpirajo ta vaš zakon, če vi
               razumete podporo na ta način, da je podpora, če celo odkrito pravijo, da zakona ne
               podpirajo, potem razumem, da najverjetneje bomo na koncu govorili celo to, da je bilo
               21 tisoč podpisov in dejstvo, da je sindikat proti temu, tudi pravzaprav podpora temu
               zakonu 21 tisoč ljudi, zelo visoko izobraženih je proti zakonu. Vi pa peljete skozi
               parlament spremembe, ki ne morejo imeti drugega interesa, kot povečati vpliv nekoga
               na imenovanje ravnateljev. Še posebej ne morem razumeti tega drugače, ker pač sveti
               do slej so delovali dobro. In tisto, kar je dobro, kar deluje dobro je eno temeljnih
               pravil, tistega ne spreminjamo. Morda, seveda bi lahko prišli po dogovoru s
               partnerji, do rešitev, ki bi bile, ki bi nadgradile ta zakon. Seveda, tako kot je na
               primer LDS podprla nadgradnjo zakona o maturi, bi mi takrat podprli tudi to
               nadgrajevanje zakona. Tako pa tu ni česa podpreti. Mi zato zagovarjamo svoje
               dopolnilo, ki pušča, dokler ne najdete boljših rešitev, rešitve takšne kot so.</p>
            </sp>
            <sp xml:id="SDZ4-Redna-21-2006-11-02.sp45">

               <speaker>PREDSEDNIK FRANCE CUKJATI:</speaker>

               <p>Hvala. Gospod Slavinec.</p>
            </sp>
            <sp xml:id="SDZ4-Redna-21-2006-11-02.sp46">

               <speaker>DR. MITJA SLAVINEC:</speaker>

               <p>Hvala lepa za besedo. Tudi sam se pridružujem tistim, ki ocenjujemo, da ta sprememba
               nikakor ne bo pripomogla k temu, da bi bilo opravljanje šol boljše, ampak ravno
               nasprotno. Pri upravljanju šol se sigurno moramo zavedati tega, da je tukaj prisotna
               določena specifika in tudi sam ne bi želel, da šole upravljajo kot podjetja, kot
               gospodarstvo, ne bi bilo pa slabo, če bi bile organizacijske sheme, vsaj nekatere
               povzete po dobrih primerih. In, če se sedaj vrnem na amandma oziroma na samo vsebino
               sestave sveta, lahko vidimo, da prav gotovo tripartitno uravnoteženost lahko
               zagovarjate, in jo boste kot kaže tudi potrdili. Vendar se zavedajmo, kdo vse
               sodeluje v šolah in predvsem tudi to, kdo zagotavlja sredstva. To še posebej
               izpostavljam tudi na predšolski vzgoji, kajti tam je vloga občin še toliko večja in
               tam je seveda zaradi tega tudi toliko pomembneje, da so ljudje iz okolij. In tukaj
               sedaj, ne mislim samo lokalne skupnosti kot tiste politične vloge, ki sodeluje, ampak
               še enkrat poudarjam, ljudje iz okolja, v katerih ti zavodi delujejo toliko
               pomembnejši. In trdim, imajo tudi pravico sodelovati pri teh odločitvah, saj kot
               rečeno zagotavljajo tudi velik del sredstev, v predšolski vzgoji iz proračuna, tudi
               za samo izvajanje dejavnosti, pri osnovnih šolah konkretno pa seveda za vzdrževanje
               in pa zagotavljane drugih materialnih pogojev. In zaradi tega seveda sam podpiram
               predlog amandmajev, o katerem teče razprava. In zaradi tega sam podpiram predlog
               amandmaja, o katerem teče razprava. Hkrati tudi zaradi tega, ker če pogledamo, kakšne
               so sedaj po novem pristojnosti sveta. Minister, vi ste napovedali, da se boste
               umikali iz odločanja, tudi iz odločanja o sigurno eni najpomembnejših zadev, ki so v
               pristojnosti sveta, to je, o ravnatelju. Pa me sedaj konkretno zanima, kakšna pa bo
               odločitev oziroma še bolje, kakšna bo izbira ravnatelja, če bosta odločitvi, mnenji
               vas in sveta različni? Sam žal tega nisem nikjer zasledil. In kakšna bo potem vloga
               članov sveta in njihove odločitve? Tudi to je eno izmed pomembnih dejstev in tudi
               zaradi tega je pomembno, da, še enkrat poudarjam, da ljudje iz okolij, kjer zavod
               deluje, imajo pomemben vpliv pri odločanju, še posebej, ko gre za stroko, saj se
               zavedamo, da sta predšolska vzgoja in izobraževanje najpomembnejša segmenta za
               zagotavljanje našega razvoja. Kajti če bomo že na začetku otroke in učence ter dijake
               politično vzgajali, ne pa strokovno, kar lahko iz tega izhaja, potem zagotovo ne
               moremo pričakovati takšnih strokovnih kadrov, s katerimi bomo lahko zagotovili naš
               razvoj in ki bodo znali v tej družbi živeti. Hvala.</p>
            </sp>
            <sp xml:id="SDZ4-Redna-21-2006-11-02.sp47">

               <speaker>PREDSEDNIK FRANCE CUKJATI:</speaker>

               <p>Hvala. Gospod Koren.</p>
            </sp>
            <sp xml:id="SDZ4-Redna-21-2006-11-02.sp48">

               <speaker>DRAGO KOREN:</speaker>

               <p>Hvala, gospod predsednik, za besedo. Lep pozdrav ministru s sodelavci, poslankam in
               poslancem! Amandma k 2. členu zakona, ki ga sedajle obravnavamo, ki govori o sestavi
               sveta zavoda, se po mojem mnenju, tako kot je predlagan v samem zakonu, tri-tri-tri,
               uravnotežuje samo delovanje sveta zavodov. Mislim, da je prav, da imamo pri tem pred
               sabo predvsem naloge, ki jih imajo sveti zavodov. In s tem, da sestava prehaja, bom
               rekel, v partnerski odnos, tri-tri, ne v odnos, kot ga sem slišal zagovarjati od
               strani Liberalne demokracije, se pravi, na izvajalce in uporabnike in smo takoj imeli
               uporabnike, se pravi, starše in ustanovitelja oziroma občino, lokalno skupnost, kar
               naenkrat skupaj. Jaz tu ne vidim razmerja tri-šest. V nobenem primeru ne. Za moje
               pojme in za vlogo, ki jo ima in za kar deluje svet zavoda, se to dejansko tripartitni
               sistem, kjer so trije enakovredni partnerji in ni nikjer tri proti šest. Kako
               delujejo zavodi danes, verjetno tule v poslanskih klopeh vedo tisti, ki so delovali,
               morda profesorji, rekel bom, eni delujejo dobro, drugi delujejo samo formalno, tretji
               morda celo slabo. Pa ne bi rad komu krivice delal. In jaz, ko govorite o grobem
               posegu v šolski prostor, bi rekel tako, bog ne daj, da bi prišlo do grobega posega v
               šolski prostor. Teh posegov v naš šolski prostor smo imeli v naši zgodovini že
               preveč: od usmerjenega izobraževanja in tako naprej in ne bi želel, da bi naši otroci
               doživljali takšne posege in takšne neumnosti kot so jih, pa smo jih tudi mi včasih
               doživljali. Zato se meni osebno zdi zelo pomembno, da dobijo malo večjo vlogo v svetu
               zavodov tudi starši oziroma da so tudi starši enakovreden partner. Jaz bom rekel, v
               preteklosti so imeli starši, če bom rekel zelo malo besede, bom rekel veliko, ker v
               bistvu niso imeli besede o tem kako je delovala šola. Jaz mislim, da jo zdaj bodo
               dobili, seveda, če bodo tudi v teh svetih zavodov primerni starši, ki bodo tudi upali
               kaj reči, ne pa tako kot je bilo večkrat v preteklosti, ker zaradi dobrega svojih
               otrok so bili raje tiho, kot pa da bi se oglasili. Če se vrnem, se pravi naloge, ki
               jih ima zavod in da bi tu v svetu zavoda morali imeti zaposleni večjo vlogo, jaz ne
               vidim nobene potrebe; ko gre za strokovne zadeve, tudi ko gre za pripravo letnega
               delovnega načrta, svet zavoda res sprejme letni delovni načrt, vendar ga svet zavoda
               ne pripravlja, saj ga pripravlja ravnatelj, saj ga pripravljajo zaposleni. In tu, da
               je za to potrebno, da so zaposleni v svetu zavoda, ker sprejemajo letni delovni načrt
               ne vidim prav nobene potrebe. Jaz se zelo zavzemam za to, da dobijo večjo vlogo, malo
               več besede tudi starši, ker sam bi zelo nasprotoval, če bi se večala vloga samo
               ustanovitelju, ki tudi zagotavlja določena finančna sredstva, ker jaz gledam na stvar
               tako, kadar je denar zraven se dostikrat potem preveč gleda samo na to, lahko v škodo
               tudi zadevi, ki, se pravi v tem primeru šole, kvaliteti šole oziroma našim otrokom,
               ki so v šoli. Jaz mislim, da s tem bolj uravnotežujemo ta šolski prostor, to da pa
               minister, bi rekel, zmanjšuje svojo moč pri imenovanju ravnateljev pa tudi sam menim,
               da je prav. Tudi v našem okolju je bilo v zadnjih dveh letih bilo kar nekaj imenovanj
               in pri nas in v Savinjski dolini in jaz moram reči, da ni prav, da se politika ali pa
               preveč vmešava v to, tako da podpiram zakon takšen kot je. Hvala lepa.</p>
            </sp>
            <sp xml:id="SDZ4-Redna-21-2006-11-02.sp49">

               <speaker>PREDSEDNIK FRANCE CUKJATI:</speaker>

               <p>Hvala. Gospa Uhan, prosim.</p>
            </sp>
            <sp xml:id="SDZ4-Redna-21-2006-11-02.sp50">

               <speaker>MARJETKA UHAN:</speaker>

               <p>Hvala lepa za besedo. Kot sem že v predstaviti povedla, mi LDS-ovega amandmaja k 2.
               členu ne bomo podprli, ker bomo podprli predlagano spremembo zakona, ki pravi, da
               bodo sveti sestavljeni 3, 3, 3, in sicer predstavniki delavcev, ustanovitelja in
               staršev. Mislila sem reči, govori se danes predvsem o učiteljih, vemo pa, da so
               predstavniki delavcev tudi drugo osebje, ki je zaposleno na šolah. In v velikih
               šolah, vrtcih je tudi tega kar nekaj in je prav, da se tudi njih omenja. Mislim, da
               je taka ureditev kot je predlagana v zakonu dobra, ker že v začetku postavljamo
               enakovredne pogoje igre in ne izločamo nobenega igralca, kot je bilo rečeno danes v
               debati. Prav tako ne zmanjšujemo vlogo učiteljev, jih ne ponižujemo, jih ne izločamo,
               ali omejujemo pri opravljanju njihove funkcije. Kajti, s tem zakonom ne posegamo na
               njihovo področje. Njihovo področje pa je izobraževanje, vzgoja in nihče ne govori tu
               o aktivih učiteljev, o zbornicah in tako naprej, kjer se odločajo strokovne
               odločitve. Govori se o svetu zavodov. Svet zavodov pa ima drugo nalogo, kot jo imajo
               zgolj učitelji. In ko govorite, da bo avtomatsko šest proti tri mislite, da bo občina
               oziroma ustanovitelj in starši, da bodo skupaj sprejeli, pa mislim, da je v praksi
               mnogokrat drugače, saj iz svojih izkušenj lahko povem, da običajno starši in učitelji
               skupaj primejo in proti ustanovitelju, zlasti takrat ko gre za zahteve za
               financiranje dodatnih programov, nadstandardov, obnove in tako naprej. Velikokrat se
               zgovarjajo celo še naprej na vlado, na državo in mogoče bi bilo tu potrebno še
               katerega četrtega dati notri, kot sestavni del zavoda. Zato mislim, da je ta strah
               neupravičen.</p>
               <p>Potem se tudi govori, da je 21.000 učiteljev podpisalo peticijo proti takemu
               sprejemu zakona. Sprašujem se kje pa je ostalih 22.000 učiteljev in vzgojiteljev? Kaj
               oni pa niso želeli dati svojega mnenja, ali se ne strinjajo, saj je verjetno tudi
               njih sindikat nagovoril naj dajo pritožbo oziroma da se ne strinjajo s takim
               sprejetjem zakona. Tako, da bi rada videla tudi njihovo mnenje oziroma njihovo
               stališče.</p>
               <p>Kot rečeno, mi amandmaja LDS-a ne bomo podprli. Prav tako ne SD-jevega, ker se nam
               zdi neresen. Važno je, da je naš, pa četudi ni strokovno utemeljen. Štiri, tri,
               štiri, sindikati tri, štiri, štiri, važno je, da je ena kombinacija, da ni
               kombinacija taka, kot jo je predlagala vlada, tudi zato ne, ker SD zmanjšuje vlogo
               staršev in o katerih otrocih pa govorimo, če ne o otrocih teh staršev, ki so v teh
               zavodih in v teh šolah. In menda ja bodo smeli imeti kakšno besedo, če plačujejo
               prispevek za varstvo v vrtcih, če dajejo v šole, ki je obvezna, svoje otroke, menda
               imajo tudi sami kakšno pravico reči oziroma tudi odgovornost pri tej šoli. Hvala
               lepa.</p>
            </sp>
            <sp xml:id="SDZ4-Redna-21-2006-11-02.sp51">

               <speaker>PREDSEDNIK FRANCE CUKJATI:</speaker>

               <p>Hvala. Gospa Jeraj. Prosim.</p>
            </sp>
            <sp xml:id="SDZ4-Redna-21-2006-11-02.sp52">

               <speaker>ALENKA JERAJ:</speaker>

               <p>Hvala za besedo. Še enkrat, lep pozdrav vsem. Na začetku smo slišali, da so starši in
               lokalna skupnost proti učiteljem oziroma predstavnikom šol. Zanima me, kako je lahko
               v vrtcu ali v šoli kdo proti komu? Starši, lokalna skupnost in učitelji so
               zainteresirani, da pouk in organizacija potekata usklajeno, kvalitetno in seveda, da
               so ob tem otroci in učitelji v šoli dobro počutijo.</p>
               <p>Usklajeno verjetno pomeni, da se skupaj ob upoštevanju zakona in pa sprejetih
               pravilnikov dogovorijo, kako bo potekal pouk, obšolske dejavnosti in druge
               aktivnosti. Pri kvaliteti je zagotovo glavna vloga učiteljev, seveda, ob sodelovanju
               staršev in lokalne skupnosti. Najbrž se strinjamo, da je osnova kvalitetno
               izobraževanje in skrb, da življenje v šoli res poteka tako, da so vsi tisti, ki so
               vključeni v to torej otroci in učitelji, da se počutijo dobro, ker so le tako lahko
               tudi uspešni.</p>
               <p>Potrebno je poudariti dvoje. Zakon o financiranju vzgoje in izobraževanja se ne
               spreminja v členih, ki določajo naloge posameznih organov, niti se ne spreminjajo
               členi, ki določajo organe in jih ločijo na organe upravljanja in strokovne organe.
               Organi upravljanja, medtemi je najvišji svet zavoda, potem ravnatelj, njegov
               pomočnik, v določenih primerih direktor in kolegij. Njihove naloge so opisane v
               členih od 46. do 59., tam so določene tudi naloge sveta zavoda. Strokovni organi pa
               so opisani v členih od 60. do 66. In strokovni organi so v vrtcu vzgojiteljski zbor
               in strokovni aktiv vzgojiteljev, v šoli pa učiteljski zbor, oddelčni učiteljski zbor,
               razrednik in strokovni aktiv. V javni višji strokovni šoli je to predavateljski zbor,
               strokovni aktivi in študijska komisija. Da na primer letni delovni načrt pride v
               sprejem na svet zavoda je treba kar nekaj korakov. Predlog pripravi ravnatelj,
               seveda, ko izbere predloge staršev, učiteljev in je odgovoren tudi za izvajanje
               letnega načrta. Te izbrane predloge predlagan letni načrt, da v pregled učiteljskemu
               zboru oziroma predavateljskemu zboru, ki mora podati svoje mnenje k temu. Šele na to
               ga sprejema svet zavoda, ker ponovno lahko argumentirajo, zakaj je bil pripravljen
               tak letni načrt.</p>
               <p>Svet zavoda ni namenjen pedagoškemu delu, ampak upraviteljskim zadevam. Strokovna
               odločitev ostaja v rokah učiteljev. Pomembno je povedati še nekaj, ves čas govorimo o
               učiteljih in njihovi strokovnosti, vendar učitelj ni nujno predstavnik šole.
               Predstavniki šole so lahko tudi drugi delavci šole, ki niso nujno učitelji in lahko
               nimajo nobene zveze direktno s pedagoškim procesom. Sedaj veljavna ureditev je
               postavljala te predstavnike šole v nadrejen položaj v primerjavi z ostalimi
               predstavniki, ki morajo nujno sodelovati in biti enakovredno vključeni v odločanje.
               Novela prinaša uravnoteženo sestavo vseh treh zainteresiranih skupin, torej staršev,
               učiteljev in lokalne skupnosti. Ob tem mora biti jasno zaupanje med njimi visoko in
               upam, da ne bomo nikoli več govorili, da je v šoli ali v vrtcu kdo proti komu. Hvala.
           </p>
            </sp>
            <sp xml:id="SDZ4-Redna-21-2006-11-02.sp53">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potrata.</p>
            </sp>
            <sp xml:id="SDZ4-Redna-21-2006-11-02.sp54">

               <speaker>MAG. MAJDA POTRATA:</speaker>

               <p>Hvala. Za partnerstvo je zagotovo ključna beseda zaupanje. Ampak razprave, ki jih
               poslušamo, sicer o zaupanju in potrebnosti zaupanja govorijo, ne kažejo pa takega
               zaupanja vsaj v enem delu. Učili so me, da šola stoji in pade z učitelji. Verjamem,
               da je tako, zato zaupam učiteljem in zaupam njihovi strokovnosti. Zaupam tudi temu,
               da je temeljni cilj slehernega učitelja dobro opravljati pedagoško delo. In s tega
               stališča potem težko razumem, da zagovorniki spremenjene sestave sveta šole trdijo,
               da ne gre za nezaupanje učiteljem, ko partnerstvo postavljajo po formuli tri plus tri
               plus tri. Učitelji v tem svetu, ali delavci šole, če jih jemljemo na splošno, še
               toliko slabše, da jim zmanjšujemo število, postajajo ena tretjina v svetu, šest je
               tistih. Zdaj ne razumem, kako, ali tudi učiteljem ne pripisujemo, da so lahko tudi
               starši, tako kot so predstavniki lokalne skupnosti tudi starši in kot so lahko starši
               tudi predstavniki lokalne skupnosti ali pa učitelje, gre za prepletene vloge. Ampak
               mi se zdaj pogovarjamo o tistem, po kakšnem načelu je kdo v svet šole imenovan. In
               jaz bi iz razprave gospoda Ljubeljška razumela, da bo podprl amandma Socialnih
               demokratov, zaradi tega, ker v našem amandmaju naj bi predstavniki lokalne skupnosti
               imeli enako število predstavnikov v svetu šole kot zaposleni. Torej pričakujem, da
               boste podprli naš amandma. Ne morem pa soglašati s tistim delom vaše razprave,
               spoštovani poslanski kolega, ko pripovedujete, kako so imenovani predstavniki lokalne
               skupnosti v svet šole. Dva mandata sem delovala v mestnem svetu, ampak v mestnem
               svetu je veliko število šol, v manjših občinah je običajno ena šola. Reči, da
               občinski svet ni političen organ, je pa malo sprenevedanja glede tega, kako je kakšna
               stvar urejena in o čem odloča. Tudi na odboru je bilo mogoče slišati, da pravi župan
               neke občine, da je on odgovoren za delovanje šole. Jaz sem ves čas mislila, da je za
               delovanje šole odgovorna ravnateljica ali ravnatelj, na tisti najbolj delovni ravni,
               potem gre pa po hierarhiji navzgor in po hierarhiji navzdol.</p>
               <p>Tako da govoriti o tem, da predstavniki lokalne skupnosti niso izglasovani že na
               odboru, ki posreduje predlog občinskemu organu, ne bo držalo in je treba kaj tudi o
               delovanju lokalne samouprave vedeti. Upam, da se vsaj na ravni lokalne samouprave,
               besede samouprava ne bojimo tako, kot se je nekateri bojijo, ko nam pripisujejo, da
               se ne moremo otresti samoupravljavskih izkušenj. Posebej poudarjam, soupravljanje je
               ključna beseda. In s stališča soupravljanja se mi zdi, potrebno znova poudariti, da
               ni nobenih trdnih argumentov za to, za kaj je sedanjo strukturo, sedanjo sestavo
               svetov šol treba spreminjati. Tudi nisem slišala nobenih trdnih argumentov za
               spremembe številnih drugih svetov o katerih sem prej govorila. Ampak vlada jih
               nenehno zahteva. Ko tako spremembo doseže, se spremeni članstvo v svetih in
               spremenijo se tudi vodstveni delavci. Reči, da te spremembe bodo brez posledic, in da
               niso politične, je pa res sprenevedanje prve vrste. Spet govorimo o tem, kateri členi
               govorijo o delu kakšnega organa. Saj nismo teh členov res da ne spreminjali,
               spremenili ste pa s svojim predlogom sestavo sveta, svet pa odloča o temeljnih aktih,
               po katerih deluje šola. Nenehno poslušamo, da je treba šolski sistem deregulirati, da
               je treba zvečati avtonomijo pol, da je treba zvečati avtonomijo učiteljev. No, dobro,
               ampak kaj to avtonomijo pravzaprav predstavlja? Jaz bi vam rada priklicala v spomin
               številne razprave ob delnih rezultatih analize, samo delnih rezultatih analize
               TIMSS-ovih preizkusov znanja. Takrat smo se spraševali kakšno šolo hočemo in vsi v en
               glas trdili, da hočemo kakovostno šolo. No, socialni demokrati smo še rekli
               kakovostno javno šolo. In takrat je bil eden od ključnih argumentov tudi oziroma eno
               od ključnih spoznanj tudi to, da je samo podoba ali samo predstava o znanju pri
               učencih bistveno višja kot jo kažejo raziskave. In sedaj vas jaz vprašam, če k temu
               dodam še tisto kar smo doživljali ob letošnjih zgodbah in nezgodah pri vpisu v
               srednje šole z omejenim vpisom, ko smo velikokrat slišali kakšni pritiski so bili na
               učitelje pri razrednih ocenah, potem vas jaz vprašam kaj naj s to avtonomijo počnem?
               Kako si jo predstavljamo? Svet šole tudi o nadstandardnih programih odloča. Svet šole
               je tudi pritožbeni organ, svet šole bo tudi o učbenikih in delovnih zvezkih odločal,
               o marsičem bo odločal. Vloga tistih, ki pa so na koncu odgovorni za to, kako pouk
               poteka, se pa zmanjšuje. Jaz se zdaj lahko igram in premetavam besede. Pravite, se ne
               zmanjšuje vloga učiteljev, v svetu, kako se ne zmanjšuje? Če so pa edini, ki se jim
               število v svetu zmanjša. In s tem, ko si njim s petih zmanjša na tri, pri drugih pa
               ostane, se moč dejansko drugih dveh partnerjev poveča. Če razumemo stvari tako, da
               naj bi predstavniki lokalne skupnosti bdeli na interesi lokalne skupnosti, ki so pa
               marsikdaj tudi finančne narave. Jaz se ne morem otresti občutka, da hoče ta vlada na
               eni strani dokazovati, kako veliko ji je do izobraževanja, kako veliko da na znanje,
               po drugi strani pa se rada hvali z ukrepi, ki kažejo na varčevanje. In število
               zaposlenih, izvajanje pouka je tudi v delovnem načrtu zapisano in tega sprejema,
               sprejema svet šole. Ne daje samo mnenja o njem. In v zdajšnjem razmerju sil 3:6, je
               odgovor na to vprašanje, komu se dejansko zmanjšuje moč, ob tem, da se mu po drugi
               strani odgovornost za izvajanje šolskega procesa povečuje, je odgovor zelo preprost.
               Ampak, spoštovane koalicijske kolegice in kolegi, žal je moj odgovor na vprašanje
               drugačen kot je vaš. Hvala.</p>
            </sp>
            <sp xml:id="SDZ4-Redna-21-2006-11-02.sp55">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mikolič. Oprostite, gospod Ljubeljšek želi repliko, je bil imenovan.
               Prosim.</p>
            </sp>
            <sp xml:id="SDZ4-Redna-21-2006-11-02.sp56">

               <speaker>MITJA LJUBELJŠEK:</speaker>

               <p>Hvala lepa. Spoštovana gospa mag. Potrata, jaz vas spoštujem kot kolegico, tudi
               spoštujem kot pedagoško delavko. Vendar bi prosil, mislim, da je magnetogram moj že,
               da ga lahko prečitate. Nikjer nisem omenil, da občinski svet ni politični organ.
               Ampak sem rekel, da je na lokalni ravni v občinskem svetu politična moč razpršena,
               zelo razpršena. Zelo razpršena. Poglejte, koliko je svetniških skupi v posameznem
               občinskem svetu, to je eno.</p>
               <p>Drugo, sem rekel sledeče, da občinski svet imenuje predstavnike v svet šole iz
               uglednih občanov, ki so podkovani tudi na pedagoškem področju. Ne imenuje politike v
               občinski svet. To sem rekel. Bi prosil, da preberete magnetogram.</p>
               <p>In tretje, kar bi repliciral - ne bom podprl vašega amandmaja, in sem povedal, zakaj
               ga ne bom podprl. Podprl bom amandma novele zakona, ne amandma, ampak novelo zakona
               in določilo, ki daje uravnoteženo moč oziroma uravnotežene predstavnike, tako s
               strani učiteljskega zbora oziroma šole, delavcev, staršev in lokalne skupnosti. Vi
               povečujete. Vi povečujete 4,4 in starši 3, če prav razumem. In naslednje, kar mislim,
               vi ste pedagoginja in vi se postavljate v vlogo pedagogov, pa pravite, učiteljski
               zbor, učitelji so zdaj v podrejenem položaju, ker so 3:6. Jaz se dajem pa vlogo
               lokalne skupnosti, pa rečem, lokalna skupnosti je podrejena, ker je 3:6, trem
               učiteljem in trem staršem. Eden od staršev bo pa rekel, jaz se pa čutim podrejen, ker
               smo starši v manjšini in smo 3:6, proti lokalni skupnosti in proti učiteljem. Dajmo
               razumevati in bi prosil, da se dejansko, pa bo kakšen naslednik, ki bo razpravljal,
               prebere osnovne člene pristojnosti sveta, pristojnosti ravnatelja in pristojnosti
               učiteljskega zbora, 61. člen. Nihče, z nobenim členom se ne zmanjšuje pristojnost
               učiteljskega zbora, niti ne omenja se. Učiteljski zbor daje tudi mnenje o predlogu za
               imenovanje ravnatelja, ne vzame se jim to. Ima tri predstavnike v svetu šole. Vi bi
               jih dali 10 notri, vi bi jih imeli najraje 9, to bi bilo najboljše.</p>
            </sp>
            <sp xml:id="SDZ4-Redna-21-2006-11-02.sp57">

               <speaker>PREDSEDNIK FRANCE CUKJATI:</speaker>

               <p>Gospod Ljubeljšek, čas za repliko je potekel.</p>
            </sp>
            <sp xml:id="SDZ4-Redna-21-2006-11-02.sp58">

               <speaker>MITJA LJUBELJŠEK:</speaker>

               <p>Hvala lepa.</p>
            </sp>
            <sp xml:id="SDZ4-Redna-21-2006-11-02.sp59">

               <speaker>PREDSEDNIK FRANCE CUKJATI:</speaker>

               <p>Se zahvaljujem. Gospod Mikolič, imate besedo.</p>
            </sp>
            <sp xml:id="SDZ4-Redna-21-2006-11-02.sp60">

               <speaker>MARTIN MIKOLIČ:</speaker>

               <p>Hvala za besedo predsednik. Spoštovani minister s sodelavci, spoštovane kolegice in
               kolegi! Jaz predlagani amandma poslanskega kluba Liberalne demokracije ne bom podprl,
               ravno tako amandma poslanske skupine Socialnih demokratov. Moram povedati, da se
               nikakor ne strinjam s tem, da je v preteklih 10-ih oziroma najbrž 12-ih letih bili,
               kar se tiče delovanja posameznih svetov zavodov v šolah, vse idealno, tako kot je
               bilo od nekaterih razpravljavcev prej slišati. Midva, spoštovani kolega dr. Gaber, to
               zelo dobro veva, vi kot bivši minister, jaz kot župan. Marsikje so bili kar veliki
               problemi. In te probleme je potrebno rešiti oziroma da se tudi v prihodnje ne bodo
               pojavljali. Okvalificirat na izvajalce in uporabnike, moram povedati, da me je to
               zelo motilo, kar je bilo tudi slišati. Izvajalci stroka, uporabniki politika. Ne vem
               kam ste dali predstavnike staršev. Vemo oziroma sem trdno prepričan, da vsak starš si
               najbolj želi, da bo njegov otrok čim bolj uspešen v šoli. Vemo tudi, kako se
               imenujejo predstavniki staršev oziroma da se to določa na svetu staršev. Lahko tudi
               rečem, da je k večjemu ta del lahko neka politična vez s šolo. Bolj kot da ste
               starše, vsaj tako je bilo prej rečeno, dali zraven ustanoviteljev. Zdaj govorim o
               tistem sedanjem razmerju, ki obstaja, kot ste govorili, 5:6. Moram povedati, da me je
               zelo presenetilo, da noben ni omenil, pa da se tudi v šoli gredo politiko. So se šli,
               se gredo. Jaz bi bil zelo vesel, da se v prihodnje ne bi šli politike. In mislim, da
               ravno zaradi tega je, tako kot sem prej omenil, v nekaterih zavodih ali pa med v
               vsemi tremi akterji prihajalo do problemov, predvsem pa med ustanovitelji in med
               šolo. Jaz sem trdno prepričan, da ta rešitev bo res pomenila ravnotežje, ampak
               pomenila bo ravnotežje v primeru, če se nekateri, ki se naj gredo stroko, ne bodo šli
               politiko. In to tudi v prihodnje pričakujem.</p>
               <p>Kar se tiče imenovanja ravnatelja mislim, da je odločitev tudi dobra in ravno s tega
               vidika je prav, da je to ravnovesje bolj enakomerno, da bo tudi, če sedaj tako rečem,
               lokalna skupnost pri tem imela kaj več besede. Ker predstavljam si, ustanovitelji
               financirajo predšolsko vzgojo, osnovnošolsko izobraževanje, ravno tako ministrstvo.
               In glede na to predlagano rešitev, je tudi prav oziroma rešitev, da bo minister podal
               samo mnenje k ravnatelju, je tudi prav, da je sestava sveta takšna, kot jo
               ministrstvo predlaga. Hvala.</p>
            </sp>
            <sp xml:id="SDZ4-Redna-21-2006-11-02.sp61">

               <speaker>PREDSEDNIK FRANCE CUKJATI:</speaker>

               <p>Hvala. Je še kakšen interes za razpravo? Je, potem odpiram tretji krog prijave za
               razpravo. Gospod Ljubeljšek. (Se odpoveduje.) Gospa Potrata.</p>
            </sp>
            <sp xml:id="SDZ4-Redna-21-2006-11-02.sp62">

               <speaker>MAG. MAJDA POTRATA:</speaker>

               <p>Hvala. Poslušati razprave o tem, kako bo tripartitno uravnotežen svet zagotovil
               kakovostnejše delovanje sveta in s tem tudi šole, je treba postaviti, še enkrat
               pravim, v kontekst drugih sprememb v oblikovanju organov upravljanja ali svetov, ki
               jih je sprožila v dveh letih vlada na različnih ravneh. In posebej poudarjam, vse te
               spremembe, tako programskega sveta, pa sveta v raziskovalni dejavnosti, tudi pri
               oblikovanju svetov agencij, ali pri razmerju med javnimi agencijami in ministrstvom,
               ali pri, kadar gre za organe v sestavi. Vedno kadar se je vlada česa takega lotila,
               in seveda s svojo večino spravila skozi parlament, je bilo vedno zatrjevano, da ne
               gre za zvečevanje vpliva politike. Ali pa, zvečevanje vpliva vlade na organe
               odločanja. Praksa, poudarjam, je čisto drugačna in ne zvečuje zaupanja. Tako, da ne
               vem zakaj bi morali kar na slepo zaupati, da neko samouravnosteženost zagovarjate in
               ničesar drugega, ko hočete, da je svet šole oblikovan drugače, kot je bil do sedaj.
               Jaz ne vem, kakšne pretekle zamere kdo od vas kuha in si celi zdaj ob tej spremembi
               sestave sveta svoje rane. Ampak dejstvo je, da kakšnih strokovnih argumentov, kakšnih
               analiz, s katerimi bi dokazovali, da je taka sprememba potrebna, ni. Posebej
               poudarjam, Socialni demokrati se zavedamo vloge tako lokalne skupnosti za delovanje
               šole kot vloge staršev. Ampak eno je, kako to skozi življenje in delovanje šole ter
               vpetosti šole v okolje dosega, drugo pa je, kako je to izpeljano skozi organe šole.
               In tisto, o čemer zdaj razpravljamo, je ravno organ. In še na en moment bi rada
               opozorila, ki tudi ni osamljen v šolstvu in ga poznamo tudi z drugih področij, od RTV
               naprej in nazaj ali pa, recimo, pedagoškega inštituta - da je ključen problem
               imenovanje ravnateljic in ravnateljev. Na odboru za kulturo, šolstvo in šport smo se
               večkrat pogovarjali o imenovanju ravnateljic in ravnateljev, imeli tudi kakšne
               predloge, kako naj bi to bilo izpeljano. To je eno ključnih vprašanj, in zdaj ga
               rešujete skozi sestavo sveta. Jaz, gospod minister, res ne verjamem, da se minister -
               pa vi verjetno ne boste do leta 2050 minister za šolstvo, tako da bo za vami verjetno
               še kdo prišel, ampak kdorkoli bo, pa bo po tem modelu mnenje izrekal o ravnatelju, da
               se je s tem v resnici svojemu vplivu na imenovanje ravnatelja odrekel. Ni se. Jaz
               celo trdim, da se je njegov vpliv povečal, zato ker je prvi, ki ga izreče in pove,
               kako se je treba v dani situaciji vesti. Mnenje ministra bo za nekatere, zlasti
               tiste, ki bodo čutili, recimo, ugled tega ministra ali mu skušali dajati podporo,
               zavezujoč in se bo tako odločil, kot bo minister menil. Kako pa je s strokovnostjo
               pri imenovanju ravnateljev ali direktorjev javnih zavodov, je pa mogoče na več ravneh
               videti. Sama imam nekaj izkušenj s pritožbami neimenovanih direktoric ali
               direktorjev, recimo, centrov za socialno delo, kjer je lokalna skupnost odrekla
               podporo kljub zelo dobrim strokovnim referencam. Če mislite, da se lokalna skupnost
               ne bo odrekla podpori kakšnemu ravnatelju ali ravnateljici kljub strokovnim
               referencam, ne verjamem. Tu bo igrala vlogo politična kompatibilnost, hočeš nočeš;
               listki na različnih komisijah so znani, mnenja, lobiranja, vse te zgodbe poznamo.
               Trdim samo, da bo verjetno v občinah z eno samo šolo, vpliv lokalne skupnosti in
               staršev na imenovanje ravnatelja še toliko močnejši in da ni nujno, da bodo strokovni
               kriteriji glavni. Hvala.</p>
            </sp>
            <sp xml:id="SDZ4-Redna-21-2006-11-02.sp63">

               <speaker>PREDSEDNIK FRANCE CUKJATI:</speaker>

               <p>Hvala. Gospod Prevc, izvolite.</p>
            </sp>
            <sp xml:id="SDZ4-Redna-21-2006-11-02.sp64">

               <speaker>MIHAEL PREVC:</speaker>

               <p>Hvala za besedo, gospod predsednik. Spoštovani minister, spoštovane kolegice in
               kolegi, spoštovani gostje na balkonu!</p>
               <p>Pravzaprav je bilo danes na to temo že toliko povedanega, da se bojim, da karkoli
               bom nekje rekel, da se lahko ponavljam, pa vendarle bi okoli tega nekje rad rekel
               samo tole; ko sem se nekje, ko sem se kot poslanec seznanil s temi spremembami zakona
               o vzgoji in izobraževanju, to se pravi s spremembami na področju sestave sveta
               zavoda, se mi je pač zadeva, ta poteza zdela nekaj povsem normalna. Kajti ta poteza
               je pravzaprav tako kot je bilo danes že neštetokrat slišano, uravnoteži sestavo
               sveta. To se pravi uravnoteženo vključuje v svete zavoda ustanovitelja s tremi
               predstavniki sveta, to se pravi starše, prav tako s tremi predstavniki in ne nazadnje
               tudi učitelje. To se pravi, gre za ta pojem uravnoteženost. In danes je bilo večkrat
               rečeno ali uravnotežena sestava sveta vodi v neko bolj kvalitetno delo sveta zavoda
               oziroma vodi k boljšemu vodenju sveta zavoda. Jaz sem prepričan da. Prepričan sem, da
               uravnotežena sestava sveta vodi k boljšemu upravljanju in zato se seveda s tem
               amandmajem ne morem strinjati in ga ne nazadnje tudi ne morem podpreti. Zelo natančno
               sem poslušal na matičnem delovnem telesu argumente za in proti. Argumenti za te
               spremembe, argumenti, ki so nekje prihajali s strani sveta staršev, ki so prihajali s
               strani pobude društva za prijetno šolo, ne nazadnje tudi s strani, seveda sindikata
               vzgoje in izobraževanja. In predvsem s te strani, s strani sindikata, vzgoje in
               izobraževanja, me argumenti nekako niso mogli prepričati. Argumenti, da bomo seveda s
               tem spustili, bom rekel politiko v stroko, da se bo to zgodilo, to za mene niso
               najbolj prepričljivi argumenti. Res je, občine, lokalne skupnosti so politični organ.
               To je nesporno. Vendarle pa moramo tukaj strogo ločiti, bom rekel, med velike mestne
               občine in pa ne nazadnje tudi med manjše občine, kjer seveda do volitev veljajo, bom
               rekel, neke politične igre, kajti samo preko političnih strank ali pa tudi neodvisnih
               list se lahko kandidira, vendar potem po volitvah je pa seveda, politike praktično ni
               v teh manjših občinah in velikokrat se zgodi, da ne nazadnje celo učitelj s strani
               ustanovitelja pride v svet zavoda.</p>
               <p>Še nekaj. Svet zavoda je, tako kot je bilo danes že večkrat rečeno, upravljavski
               organ, organ upravljanja, ne strokovni svet. Ne strokovni svet, zato argumenti, da se
               bo sedaj politika vključevala v stroko, ne zdržijo in zato se s to uravnoteženostjo
               absolutno strinjam, kajti odgovornost občine do šol, ki skrbi nenazadnje za izgradnjo
               šol, za vzdrževanje šol, za materialne stroške, je velika in nenazadnje tudi
               odgovornost župana je poleg ravnatelja šole seveda zelo velika. Zato tega amandmaja
               žal ne morem podpreti. Hvala lepa.</p>
            </sp>
            <sp xml:id="SDZ4-Redna-21-2006-11-02.sp65">

               <speaker>PREDSEDNIK FRANCE CUKJATI:</speaker>

               <p>Hvala. Gospod Horvat. Ste bila imenovana. Repliko želite. Ja, izvolite.</p>
            </sp>
            <sp xml:id="SDZ4-Redna-21-2006-11-02.sp66">

               <speaker>MAG. MAJDA POTRATA:</speaker>

               <p>Hvala. Rada bi replicirala na to tezo o odgovornosti župana. Kar nekaj primerov v
               slovenskem prostoru je, kjer so si župani lastili pravico posegati v delovanje šol in
               kako se to obnese, kam to vodi, bi bilo treba tudi pomisliti, zato jaz opozarjam pred
               tem, da razumeti ravnateljsko funkcijo kot nekaj, kar je podrejeno županu, je lahko
               za oblikovanje šolske politike in za delovanje šole v strokovnem pogledu zelo slabo.
               Hvala.</p>
            </sp>
            <sp xml:id="SDZ4-Redna-21-2006-11-02.sp67">

               <speaker>PREDSEDNIK FRANCE CUKJATI:</speaker>

               <p>Hvala. Gospod Horvat.</p>
            </sp>
            <sp xml:id="SDZ4-Redna-21-2006-11-02.sp68">

               <speaker>JOŽEF HORVAT:</speaker>

               <p>Hvala za besedo, gospod predsednik. Spoštovani gospod minister s sodelavci,
               spoštovane kolegice in kolegi! Moram reči, da nimam prav nobenih problemov s podporo
               noveli zakona, predvsem kar zadeva novo strukturo sveta zavoda 3+3+3. Nekateri
               očitate oziroma se bojite, da bo preko takšne strukture sveta zavoda imela lokalna
               politika oziroma politika na sploh, prevelik vpliv na delovanje zavoda. Poglejte, če
               malo osvežimo spomin. Pred desetimi dnevi so bile lokalne volitve. Poznam kar nekaj
               ravnateljev in učiteljev, ki so kandidirali na listah v Sloveniji registriranih
               političnih strank. In hvala bogu, da so. Zakaj pa ne? To je nenazadnje ustavna
               pravica in svoboda vsakega posameznika, da se politično opredeli. Ali potem
               pričakujemo, da bodo zavodi kot taki, povsem apolitični? Ni šans. Vsak ima pravico se
               politično opredeliti. In zato ne vidim prav nobenega problema, nobene nevarnosti, da
               bi pa od sedaj naprej se rešitve oziroma odločitve na najvišjem organu zavoda, to je
               v svetu zavoda, sprejemale politično. Tako da, še enkrat podpiram to novelo zakona,
               ki na novo definira strukturo sveta zavoda in ne morem dati podpore amandmajem k 2.
               členu kolegu iz LDS-a in SD-ja. Hvala lepa.</p>
            </sp>
            <sp xml:id="SDZ4-Redna-21-2006-11-02.sp69">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jerovšek.</p>
            </sp>
            <sp xml:id="SDZ4-Redna-21-2006-11-02.sp70">

               <speaker>JOŽEF JEROVŠEK:</speaker>

               <p>Hvala lepa. Spoštovani gospod predsednik, kolegice in kolegi, gospod minister s
               sodelavci! Tudi sam moram reči, da bom z veseljem podprl predlagano rešitev v zakonu,
               in da seveda nikakor ne morem pritegniti argumentom, ki so navajali tukaj s strani
               poslancev na levi in desni, ki na vsak način branijo "bastijon", ki so ga vzpostavili
               v času prejšnje vladavine. Vemo, da so s tako sestavo svetov marsikje vpeljali
               politiko v šole. In še daleč ne drži trditev, da se s tem zmanjšuje avtonomija in
               vloga učiteljev. Učitelji v prejšnjem sistemu, mislim tudi v tem, ko so imeli
               odločilno moč, so bili pogosto pod pritiskom ravnateljev, ravnatelj pa je bil
               imenovan skozi ministra. In sedaj sem zelo vesel, da se minister odpoveduje tega
               odločilnega vpliva. Učitelji so bili pod pritiskom in sestava učiteljev v svetu
               zavoda ni bila slučajna. Brez skrbi, da je bilo tu mnogo politike zraven, in sedaj ko
               ne bodo imeli več odločilnega vpliva bo tu bistveno manj politike. In učitelji bodo
               bistveno bolj avtonomni, predvsem pa nekako ne sprejemam, da govorijo o avtonomiji,
               zmanjšani avtonomiji učiteljev tisti, ki so včasih zelo podpirali rešitve, ko so bili
               učitelji dejansko režimski hlapci enopartijskega sistema. Ideološki fanatiki danes
               govorijo o zmanjšanju avtonomije učiteljev. Še zdaleč ni tako. Tu bo tudi skozi
               prakso in poznavanje občinskega sveta in lokalne skupnosti, vem, da je tam poznavanje
               dejanskih pedagoških kvalitet učiteljev in ravnateljev bistveno večje, kot je bilo
               možno videti iz Ljubljane, kjer so delovali in odločali drugi kriteriji.</p>
               <p>Poglejte, ta panika kot se zganja sedaj je zelo podobna temu, kot je bila, če se
               spominjam, ko je bil minister Šturm za kratek čas minister, pa je uvedel na koncu
               šole, ne vem, petje himne ob zastavi. In takrat so napadli kot ideološko, ne vem,
               kakšen pritisk. Bali so se vsi, da bo delček domovinske vzgoje prišel v šolo, da bodo
               dijaki, učenci s spoštovanjem govorili o svoji državi, da bodo vedeli, da imamo
               neodvisno državo. Vsi ste bili proti temu takrat. Potem ko ste pa videli, ljudje so
               to sprejeli in so razumeli pomanjkanje tega, da je pravzaprav bila šola v znatni meri
               usmerjena skoraj bi rekel dobesedno proti lastni državi, proti poznavanju simbolov,
               proti poznavanju zaslužnih za neodvisno državo. Potem ste pa počasi, ko ste zopet
               prišli na oblast sprejemali tudi te rešitve. Tudi v tem zakonu je tako, da se
               politični vpliv na šolo s tem zmanjšuje. Tripartitno zastopstvo v svetu zavoda je
               bistveno boljše od sedanjega, ki ga prikazujete kot bistveno večje, kot večji vpliv
               učiteljev. Tudi sedanji .../Nerazumljivo./ učiteljev je v bistvu še zelo političen.
               Vse je politika, sindikat tudi. Ampak orientirano političen. Tako po vodji, kot
               tistih, ki imajo največji vpliv. In tudi tu bo treba narediti, da bodo dejansko
               učitelji, učiteljski sindikat se boril za tisto za kar je dejansko pristojen, ne pa
               da bo dostikrat podpiral stare vzorce, ki v šolstvu niso prinesli dobrih rešitev in
               pozitivnih doprinosov. Zaradi tega še enkrat, podprl bom spremembo zakona in to
               tripartitno zastopstvo v svetih zavodov, pa tudi zmanjšan vpliv politike skozi
               ministra na imenovanje ravnateljev. Hvala lepa.</p>
            </sp>
            <sp xml:id="SDZ4-Redna-21-2006-11-02.sp71">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Lep pozdrav vsem skupaj, tudi obiskovalcem na tribuni! Hvala lepa
               predsedniku Cukjatiju za dosedanje vodenje seje. Besedo pa ime še kolega Kokalj.
               Prosim.</p>
            </sp>
            <sp xml:id="SDZ4-Redna-21-2006-11-02.sp72">

               <speaker>ANTON KOKALJ:</speaker>

               <p>Hvala lepa. Lep pozdrav tudi v mojem imenu, ministru z ekipo, predstavnikov
               sindikata, kolegicam in kolegom! Vsebina, o kateri danes razpravljamo, je bila
               razpravljana že večkrat v tem mandatu in sem tudi že večkrat izrazil svoje stališče,
               predvsem s tega vidika, da spremembe na področju financiranja vzgoje in izobraževanja
               ter same sistemske spremembe potekajo prepočasi. Namreč, če ta sprememba zakona, ki
               je sedaj na mizi, ne bi šla naprej, imamo trenutno takole situacijo. Če vzamemo
               osnovno šolo kot zavod, katerega ustanoviteljica je lokalna skupnost, ki pa sme
               odločati praktično samo o tem, kako bo investicijsko vzdrževala in zagotavljala
               fizične pogoje za delo, lahko potrjuje letni delovni načrt, v katerem so zajete
               vsebine, o katerih je možno odločati, samo nadstandardne dejavnosti, bistvene vsebina
               pa se pravzaprav ne more dotikati ne lokalna skupnost ne svet zavoda ne svet staršev,
               pravzaprav nihče, ki je bistven akter pri izvajanju vzgoje in izobraževanja. Tak
               sistem je politično hermetično zaprt, nanj ima izrazito političen vpliv minister, ki
               je absolutno politična figura - vemo, da so ministri običajno izvoljene funkcije,
               običajno so pa to še člani ožjih vodstev političnih strank.</p>
               <p>Načelno pozdravljam spremembe, ki so bile predlagane, ampak, kot sem rekel, po moje
               so prešibke, so še vedno prešibke, gredo pa v pravo smer. In če se sedaj omejim na
               amandma glede sestave sveta. Glede na to, če primerjamo zavod kot organizacijo, ki
               pravzaprav upravlja določen kapital, če se zelo poenostavljeno izrazim - kapital so
               seveda zame otroci, ki jih v zavod pošljejo starši -, politika, se pravi, lokalna
               skupnost, mora prevzeti odgovornost za to, da vzpostavlja optimalne pogoje za to,
               učiteljski zbor na čelu z ravnateljem so pa izvajalci. V bistvu neke vrste uprava, ki
               mora poslušati lastnika in ustanovitelja ter izvajati program. Glede na to po moji
               oceni učitelji pravzaprav niti ne bi smeli soditi v ta organ sveta, ker kot izvajalci
               ne morejo ocenjevati sami svojega dela. Po drugi strani pa vzdrževanje miselnosti,
               bom rekel, socialističnega samoupravljanja, ki jo poskuša določen del politike tudi
               preko sindikata vzdrževati v šolstvu, je popolnoma logično, kajti šolstvo je bilo
               vedno očitno zelo zanimivo področje za izvajanje politike vseh vrst, v zadnjem
               desetletju predvsem Liberalne demokracije Slovenije in očitno tudi Socialnih
               demokratov, vemo pa pač, da tradicija je stara. Tisti, ki smo učili v šoli, tisti ki
               imajo otroke v šoli, tisti, ki smo bili predsedniki sveta kdaj takega zavoda, tisti
               ki smo bili župani, smo na lastni koži doživljali tako imenovano strokovno politiko
               nekdanjega vodstva ministrstva za šolstvo in vemo, kako se te zadeve peljejo. Zato me
               čudi osebno kot poslanca, da se sindikat ne ukvarja s tem, za kar je poklican, ampak
               se gre čisto politiko. Sindikat bi se moral predvsem zavzemati za čim boljši status
               učiteljev, ne samo za plače, za njihovo permanentno usposabljanje, za spremembo
               pravilnikov in postopkov za ocenjevanje kvalitete njihovega dela, ki je popolnoma
               zgrešena, namreč trenutno veljavna pravila za nagrajevanje učiteljev so popolnoma
               izven koncepta tega, kar učitelji počnejo v razredu, ampak so osredotočeni na to, kar
               učitelji počnejo ob pouku ali izven pouka in kar počnejo dodatno, kar so udejstvuje
               dodatno. To se pravi, popolnoma zgrešena politika stimuliranja in priprave učiteljev
               na kvalitetno delo v razredu.</p>
               <p>Pričakujem od novega vodstva, ministrstva za šolstvo, da bo temu namenilo ustrezno
               pozornost, razbremenila učitelje iskanja ustreznih učbenikov in delovnih zvezkov ob
               začetku šolskega leta ob množici tržne ponudbe, ki je prvič izjemno predraga za
               starše, drugič, komplicira in vnaša nezaupanje v učiteljevo delo. Učitelj, dober
               učitelj, če je redno usposobljen mora sam iz ciljev, ki so mu zadani izbrati ustrezne
               metode andragoške, pedagoške in za to je usposobljen in mu je treba zaupati, kako bo
               to znanje učencem podal in mu ni za to treba po tržni logiki nuditi dragih delovnih
               zvezkov, da se včasih tudi učitelji sami ne znajdejo, kaj je tisto, kar naj bi
               uporabljali, predvsem gre tukaj kot vemo za velik biznis, hkrati pa je treba učitelje
               stimulirati in jih redno letno izobraževati. Ne samo na podlagi prostovoljnih
               programov, če se nanje pripravi in potem dobijo točke za napredovanje, ampak učitelj
               je treba spodbujati in hkrati prisiliti in jih redno letno izobraževati, zato da
               kvalitetno delajo v razredu. Nagrajevanje pa naj poteka v skladu s kvaliteto dela v
               razredu. In zato se kot sem rekel že prej čudim, da se sindikat ukvarja s tem koliko
               izvajalcev bo v svetu zavoda. Mimogrede svet ima zelo majhne pristojnosti. Poleg
               imenovanja ravnatelja pravzaprav in ocene njegove uspešnosti dela pravzaprav
               razpolaga z zelo šibkimi odločitvami. Kot sem že prej omenil, vse je v rokah
               ministrstva. Letni delovni načrt, ki se ga formalno sicer sprejema je praktično
               določen s strani tako imenovane stroke, ki pa tudi nekonsistentno pogosto financira
               tisto, kar ni obvezno in ne financira tistega, kar je obvezno. Samo primer, učbenike
               je potrebno plačevati, avtobuse za obvezne, kulturne, športne in druge tabore, ki so
               v letnem delovnem načrtu predpisani je potrebno s strani staršev poravnati s
               položnico hkrati pa država zagotavlja določen del stroškov za neobvezne šole v naravi
               in neobvezne tabore. Kje je tu logika? In jaz upam, da se bo ta sistem, ki je bil
               vpeljan v prejšnjem desetletju resnično spremenil v korist učitelja, ki naj bo
               kvalitetni izvajalec in otroka, ki je glavni cilj vsake šole. Kar zadeva imenovanje
               ravnateljev zelo pozdravljam potezo sedanjega ministra oziroma ministrstva, da se
               odpoveduje politizaciji, ki je bila izrazita s tem, da je minister dal soglasje na
               imenovanje ravnatelja, se pravi s tem je praktično on dal zadnjo besedo in praktično
               tudi imenoval ravnatelja in da daje to težo končno svetu šole, ki je pravzaprav edina
               relevantna funkcija sveta šole. Vse ostalo, kot sem rekel, je praktično v drugih
               rokah. Zato se mi zdi, da amandmaji, ki so tu predstavljeni poskušajo vzdrževati neke
               vrste samoupravni socializem v šolah, kar je absolutno preživeto, po drugi strani pa
               bi spodbudil sedanjo šolsko oblast, da pospeši ta proces, da razbremeni skozi
               pravilnike učitelje nepotrebnega dela, jih nagrajuje za to kar delajo v razredu in
               hkrati razbremeni finančno starše s tem, da se ukine množico delovnih zvezkov in
               učbenikov in opredeli jasne cilje in usposablja učitelje, da bodo te cilje lahko
               izvajali. Jaz učiteljem zaupam in jih absolutno ni treba obremenjevati, ampak jim
               dati možnost za njihovo usposabljanje. Hvala.</p>
            </sp>
            <sp xml:id="SDZ4-Redna-21-2006-11-02.sp73">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Da nam ne bi debata preveč ušla z vajeti in postala preveč splošna
               vseeno opozarjam, da govorimo o 2. členu in o štirih amandmajih, njihovo vsebino pa
               seveda poznate. Vidim še nekaj željnih govorcev, tako da odpiram naslednjo prijavo za
               debato. Prosim. Hvala lepa. Besedo ima dr. Gaber. Prosim.</p>
            </sp>
            <sp xml:id="SDZ4-Redna-21-2006-11-02.sp74">

               <speaker>DR. SLAVKO GABER:</speaker>

               <p>Najlepša hvala gospod podpredsednik. Ta razprava je razprava o možnih pogledih na
               šolstvo v neki državi. Ne tako davno tega smo slišali tipičen primer rezoniranja o
               državnem šolstvu. Zanimivo je, da o njem največ govorijo tisti, ki pravijo, da
               nasprotujejo samoupravnemu šolstvu. V tej državi imamo v skladu z zakonodajo ta
               trenutek javno šolstvo. To so precej pomembne razlike. Če prav razumem nekatere,
               verjamejo, da je linija v delovanju šolstva zelo preprosta, je zelo blizu vojaški.
               Župan, morda še duhovnik, skupaj povesta kako je treba ravnati v šoli, predpisan je
               en učbenik in slišali smo, da je treba potem učitelje ne jim preveč pustiti, da se
               odločajo kako se bodo izobraževali, bila je uporabljena beseda, navajam, "prisiliti"
               jih, da se ustrezno izobrazijo. Morda je najbolj primerno, da kar paravojaške enote
               to izobraževanje izvajajo, če pa se ne odzovejo učitelji in ne pridejo na ta
               izobraževanja, jim je treba očitati, da seveda jim manjka patriotskega čuta. Ta
               logika, ki smo jo tukaj poslušali je skregana, mislim da s časom, v katerem živimo.
               Tako kot je skregano tudi do, da dosedanje razmerje, kjer je šlo za šest uporabnikov,
               za šest tistih, ki v šolo vlagajo svoja pričakovanja glede rezultata za svoje otroke
               in za svoje prebivalce in na drugi strani za pet tistih, ki so najbolj odgovorni za
               to, kako ta proces v šoli teče na ravni izvedbe, da takšno razmerje, v katerem, ki je
               bilo relativno uravnoteženo, je pa uporabnikom dajalo večjo moč kot izvajalcem
               spreminjamo v razmerje 6:3. To počnemo najverjetneje, to neuravnotežitev iz zelo
               preprostega razloga. Tukaj nam je bila razkrita logika, ki je v ozadju. Pravzaprav
               učiteljev niti ne potrebujemo v teh svetih. Saj oni so tukaj za to, da naredijo to,
               kar se jim ukaže. V to smer, gospe in gospodje, če je to resnica vašega predloga,
               šolstvo v Sloveniji ne sme iti. To, da so nekateri časovno se odločili v drugem času
               govoriti o rešitvah, ki času niso primerne, je njihov problem. Izgleda, da je cilj pa
               preprost; okrepiti, sicer prikrito ministrstvo vnaprejšenjega soglasja k imenovanju
               ravnateljev, še z odločanjem v svetih. Na ta način se šolstva ne izboljšuje, ne
               izboljšuje se.</p>
            </sp>
            <sp xml:id="SDZ4-Redna-21-2006-11-02.sp75">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Repliko ima gospod Kokalj, prosim.</p>
            </sp>
            <sp xml:id="SDZ4-Redna-21-2006-11-02.sp76">

               <speaker>ANTON KOKALJ:</speaker>

               <p>Mislim, da sem bil v dveh zadevah napačno razumljen. V poslovniku piše, da je replika
               takrat, ko je nekdo napačno razumljen. Glede prisile nisem mislil tako, kot ste vi
               interpretirali. Vsaka služba ima svoje omejitve in svoje zahteve in mislim, da če bi
               bili učitelji prisiljeni s tem, da jim ministrstvo nudi kvaliteten 14-dnevni program
               vsako leto za dodatno izobraževanje, da to ni prisila kot ste vi interpretiral, ampak
               velika pomoč.</p>
               <p>Kar pa zadeva, prej, ko ste rekli, parafraziram župnik in župan, se nekaj odločila,
               to je še vedno, to sta dva, to je več kot sedaj minister, vsekakor bi bilo, če malo
               parafraziram, kot ste vi, bolj pluralno, kot je zdaj. Seveda, ko pa je zadnji del, ki
               ste ga navajali iz, po mojem, vsaj tako sem razumel, iz mojega razpravljanja, da se
               želimo znebiti učiteljev, v tem, v svetu šol, da se želimo znebiti in naj delajo
               tisto, kar se jim ukaže, vsekakor nisem tega rekel, to ste rekli vi. Je pa res, da
               naj bi učitelji izvajali tisto, kar jim bom pa zdaj po vaše povedal, kar jim pove
               stroka, da naj delajo v razredu, in to sem mislil s tem. Hvala.</p>
            </sp>
            <sp xml:id="SDZ4-Redna-21-2006-11-02.sp77">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Morda pojasnilo, zakaj sem gospodu Kokalju dovoli repliko. Iz 70. člena
               je popolnoma jasno, da imamo dva primera, kadar je replika dovoljena: kadar je bil
               razpravljavec napačno interpretiran oziroma je bila njegova izjava napačno
               razumljena. Nikjer v tem členu ne zahteva, da je tudi omenjen z imenom in priimkom.
               Zdaj pa, če se ne motim, ima besedo še gospod minister. Prosim.</p>
            </sp>
            <sp xml:id="SDZ4-Redna-21-2006-11-02.sp78">

               <speaker>DR. MILAN ZVER:</speaker>

               <p>Hvala za besedo, gospod predsedujoči. Še zadnjič, poslanke in poslanci, strokovna
               javnost, ne vem, če je tripartitno sestavljena, ampak vendarle dobrodošla. V teh
               nekaj sekundah bi vas še enkrat želel poprositi za podporo tej noveli zakona. Še
               enkrat bi rad poudaril, da res ni prav nobenega razloga za dramatiziranje razmer.
               Upam, da boste razumeli, da gre za novelo, ki vnaša sodobna in demokratična načela v
               sestavo sveta zavoda, kot tudi v celoten sistem odločanja na polju šolstva. Še enkrat
               bi rad izrazil začudenje nad tako velikim nezaupanjem do staršev in lokalne
               samouprave, ki naj se vključi v celoten sistem odločanja. Menim, da takrat, kadar
               govorimo o partnerskem odnosu med vsemi dejavniki, ki odločajo v šolskem sistemu, pa
               tu govorim še enkrat samo o upravnem delu, o upravljanju, je zaupanje zelo pomembno
               in da so vsi dejavniki v enakovrednem in enakopravnem odnosu. Nikakor pa ne gre za
               to, da ima nekdo večje število, takrat težko govorimo o partnerskem odnosu. Rad bi še
               enkrat poudaril, da tu ne gre za zmanjševanje vloge učiteljev v šolskem sistemu.
               Nasprotno, z raznimi ukrepi želimo povečati strokovno avtonomijo učiteljev in
               izboljšati tudi materialne pogoje, recimo, plače so take, kot še nikoli niso bile.
               Prepričan sem tudi, da na koncu svojega mandata ne bom pustil nobene velike plačne
               luknje, tako da ni nobene bojazni, da bi kakorkoli imel negativen odnos do učiteljev.
               Nasprotno, vem, da šolski sistem temelji ravno na zadovoljstvu učiteljev. Še enkrat,
               zavračam vse možne interpretacije, da poskušam s to novelo, s temi novostmi okrepiti
               svojo pozicijo v celotnem sistemu odločanja, celo pri - bog razumi, če lahko -
               imenovanju ravnateljev. Kljub temu, da se odpovedujem soglasju kot končnemu "žegnu",
               sem samo ena izmed enakopravnih faz v celotnem postopku, kjer dajem samo neobvezno
               mnenje, pa kljub temu nekateri to tako dobro razumejo, da si s tem povečujem svojo
               moč in vpliv. Upam, da večina razume, da poskušamo tudi na ta način depolitizirati
               šolsko polje. /Opozorilni znak za konec./ Kot zanimivost, na začetku so me celo
               spraševali (še 30 sekund), ali pomeni ta sprememba tudi, da je treba pristopiti v
               kakšno našo stranko; recimo, celo takšen obrazec oziroma matrico so nekateri
               ravnatelji imeli v glavi. Jaz lahko s ponosom rečem, da tega ni potrebno, in da so
               učitelji lahko politično dejavni, aktivni, morajo pa ločiti šolsko funkcijo od svoje
               zasebne politične usmeritve. In te filozofije se bom držal tudi poslej. Hvala lepa.
           </p>
            </sp>
            <sp xml:id="SDZ4-Redna-21-2006-11-02.sp79">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ker ni več razpravljavcev, zaključujem razpravo. Gospod Moge, čas je
               ostal, ampak kot veste, se pri amandmajih časa ne deli. Takšna je praksa, žal. Tako,
               da zaključujem razpravo in bomo o amandmajih v skladu s časovnim potekom seje zbora
               odločali danes v okviru glasovanj, pol ure po prekinjeni 34. točki dnevnega reda.
               Sedaj je že povsem jasno, da to ne bo šele ob pol deseti uri zvečer, ampak že
               bistveno prej.</p>
               <p>S tem prekinjam to točko dnevnega reda.</p>
               <p>In prehajamo na <title>25. TOČKO DNEVNEGA REDA - NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O USMERJANJU OTROK S POSEBNIMI POTREBAMI - EPA
                  1018-IV , skrajšani postopek.</title> Za razpravo imamo dve uri in 25 minut. Predlog
               zakona je v obravnavo predloila vlada Republike Slovenije, zato prosim ministra, ki
               se odpoveduje. Tako, da lahko preidemo kar na poročilo odbora za kulturo, šolstvo in
               šport kot matično delovno telo. In tudi ni predsednika oziroma podpredsednika, zato
               sledi predstavitev stališč poslanskih skupin. Besedo ima mag. Potrata, ki jo ni.
               Potem pa kar gospa Uhan, v imenu Nove Slovenije. Prosim.</p>
            </sp>
            <sp xml:id="SDZ4-Redna-21-2006-11-02.sp80">

               <speaker>MARJETKA UHAN:</speaker>

               <p>Še enkrat lepo pozdravljeni. Predlog zakona o spremembah in dopolnitvah zakona o
               usmerjanju otrok s posebnimi potrebami posega na področje sestave komisije, ki usmeri
               in odloča o otrocih s posebnimi potrebami. Iz sedanje obširnejše sestave komisije se
               gre na 3 člansko komisijo. Predsednik komisije pa bo funkcijo opravljal
               profesionalno, poklicno. S tem se daje večji poudarek na strokovnosti komisije.</p>
               <p>Druga sprememba v noveli zakona pa govori predvsem o tem, da se bo delalo po novem
               predvsem v skupinskem izobraževanju otrok s posebnimi potrebami. Dodatna strokovna
               pomoč se izvaja v posebni skupini glede na vrsto in stopnjo primanjkljaja, ovire
               oziroma motenj v oddelku ali izven oddelka, pravi zakon. Za nas v Novi Sloveniji pa
               je pomembno, da se še vedno lahko obravnava otroke individualno, kot to narekuje
               vrsta in stopnja primanjkljaja, ovira oziroma motnja. Vsekakor menimo v Novi
               Sloveniji, da so določeni otroci potrebni dodatne individualne obravnave, zlasti
               mislimo tukaj na otroke, ki so nemi, gluhu, naglušni, slabovidni in podobni oziroma s
               podobnimi motnjami ali ovirami. Te spremembe zakona bomo v Novi Sloveniji podprli.
               Opozarjamo pa vlado, da v tem zakonu niso rešeni otroci, ki niso vključeni v vzgojno
               varstvene zavode, to so otroci, ki niso v vrtcu, pa so mnogokrat še bolj potrebni
               strokovne pomoči. Teh otrok je sorazmerno veliko v Sloveniji in zanje ni enakovredno
               poskrbljeno, torej je potrebno najti tudi zanje ustrezno sistemsko rešitev. Hvala
               lepa.</p>
            </sp>
            <sp xml:id="SDZ4-Redna-21-2006-11-02.sp81">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Prevc v imenu Slovenske ljudske stranke.</p>
            </sp>
            <sp xml:id="SDZ4-Redna-21-2006-11-02.sp82">

               <speaker>MIHAEL PREVC:</speaker>

               <p>Hvala lepa, za besedo, gospod predsednik. Še enkrat lep pozdrav vsem skupaj. Zakon,
               ki je pred nami obravnava še posebej občutljivo vsebino, saj otroci s posebnimi
               potrebami predstavljajo še posebej občutljivo populacijo, za katero vzgojo in
               izobraževanje, mora družba pomagati staršem in poskrbeti zanje z vso potrebno
               pozornostjo.</p>
               <p>V poslanski skupini Slovenske ljudske stranke podpiramo temeljni namen spremembe
               zakona, pri obravnavi pa so se pojavila nekatera vprašanja na katera je opozorila
               stroka in bi jih morali še proučiti v rešitvah zakona, ali pa opredeliti v
               podzakonskih aktih. V predlogu zakona bi morali biti vključeni tudi otroci, ki niso v
               vrtcih in imajo pravico do zgodnje strokovne obravnave. Ker pa zakonski predlog tega
               ne vsebuje, ostaja veliko otrok in družin v neenakopravnem položaju. Problemi in
               posledice take odločitve se kažejo pri nadaljnjem šolanju teh otrok. Temeljni namen
               predlaganega zakona je v celoti opredeliti postopek usmerjanja otrok s posebnimi
               potrebami. Zakon odpravlja številčno in vsebinsko vprašljivo sestavo komisij prve in
               druge stopnje, ki jih bodo po novem sestavljali namesto šestih, le trije stalni
               člani. Predsedniki komisij pa naj bi bili v bodoče profesionalci. Novost je tudi v
               tem, da komisija za usmerjanje izdela strokovno mnenje na podlagi obvezne
               dokumentacije, ki je priloga k zahtevi za uvedbo postopka.</p>
               <p>K predlogu sprememb zakona, kot sem že omenil, je bilo podano kar nekaj strokovnih
               predlogov, ki jim velja prisluhniti. Za primer, strokovni svet zveze Sonček meni, da
               predlog zakona sicer prinaša dobre spremembe na postopkovni ravni, ruši pa vsebino in
               pomen strokovnega dela z otroki s posebnimi potrebami. Več pristojnosti, ki se
               jemljejo stroki, dobiva tudi ministrstvo. Prehod obravnave iz individualnega na
               skupinski način izvajanja dodatne strokovne pomoči za otroke s posebnimi potrebami s
               strokovnega stališča ni dopusten in po mnenju strokovne javnosti pomeni odpravo
               strokovne pomoči za številne otroke. Predstavniki Zveze slepih so opozorili, da za
               otroke, ki imajo okvare na vidu skupinska obravnava sploh ni primerna. Potrebno bi
               bilo vsaj določiti največje število otrok v skupini in konkretizirati področje
               izobraževanja, recimo, za določene predmete, kot na primer matematika, angleščina.
               Postopki usmerjanje otrok s posebnimi potrebami so dolgotrajni in običajno trajajo
               več mesecev, na kar opozarjajo tudi strokovnjaki. Starši se velikokrat znajdejo v
               hudih stiskah, ko do zadnjega dne ne vedo na katero šolo bo usmerjen njihov otrok.
               Nujno bi bilo postaviti tudi roke do katerega se mora postopek zaključiti. Prehajanje
               med programi bi moralo biti natančno urejeno v podzakonskih aktih. Obstoječi in
               nespremenjeni 13. člen predloga zakona v praksi ni zaživel, zato bi ga bilo potrebno
               ustrezneje opredeliti. Država bi morala vzpostaviti sistem mreže rednih šol, ki bi
               poleg osnovnih šol s prilagojenim programom sprejemale otroke z lažjimi motnjami v
               duševnem razvoju in ki bi hkrati omogočale tudi drugih z zmernimi motnjami in
               dodatnimi specifičnimi težavami prehajanje med programi. Obstoječi učni programi so
               togi in onemogočajo napredovanje znotraj programa otrokom, ki imajo poleg lažje
               motnje v duševnem razvoju še kakšno specifično težavo na posameznem področju.</p>
               <p>V poslanski skupini Slovenske ljudske stranke bomo kljub zgoraj navedenim pripombam
               predlog zakona podprli, ker smatramo, da predlagane spremembe vendarle prinašajo
               boljšo preglednost in racionalizacijo, ter več skupinskega dela, dopuščajo po potrebi
               tudi individualno delo, kadar je seveda to potrebno. Hvala lepa.</p>
            </sp>
            <sp xml:id="SDZ4-Redna-21-2006-11-02.sp83">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Stališče poslanske skupine Slovenske nacionalne stranke, bo predstavila
               gospa Žgajner Tavš.</p>
            </sp>
            <sp xml:id="SDZ4-Redna-21-2006-11-02.sp84">

               <speaker>BARBARA ŽGAJNER TAVŠ:</speaker>

               <p>Hvala lepa za besedo, gospod podpredsednik. Spoštovane kolegice, cenjeni kolegi!</p>
               <p>Dovolite, da na začetku rečem, da sem presenečena, da vlada v uvodni predstavitvi ni
               želela povedati pač kaj več o samem zakonu in kot je razvidno, se vlada tudi na koncu
               ni prijavila. Tako, da jaz se bojim, da je današnja razprava, oziroma tisto, kar bomo
               poslušali v tej dvorani zgolj samo sebi namen. Res je, da je ena izmed
               najpomembnejših novosti ta, da zakon odpira možnost za integrirano obliko
               izobraževanja vsem tistim otrokom, ki lahko ob prilagojenem izvajanju in dodatni
               strokovni pomoči uspešno sledijo vzgojnemu delu oziroma pouku v rednih vrtcih in
               šolah, poleg tega pa omogoča tudi študentom s posebnimi potrebami prilagoditev
               opreme. Pa vendar sprašujem in na to bi želel danes dobiti odgovor. Zakon ne rešuje
               problema otrok z avtizmom. Zelo slabo rešuje tudi problem otrok, ki so slabovidni
               oziroma slepi otroci. Predstavnica ministrstva je na matičnem delovnem telesu jasno
               povedala, da ta zakon, kot že rečeno, ne rešuje vprašanja otrok z avtizmom, ter da je
               tudi problem otrok oziroma usmerjanja otrok, ki niso v vrtcih ali ki ne pridejo v
               komisije, še vedno odprt. Če se ministrstvo zaveda odprtih problemov, sprašujem,
               zakaj jih ne rešuje v okviru konkretnega obstoječega oziroma tega zakona, ki je danes
               pred nami? Sprašujem ne nazadnje, zakaj zakon vnovič sprejemamo po skrajšanem
               postopku? Gre za pomembne spremembe. Pomembne spremembe, ki bodo, po mnenju
               strokovnjakov, imele celo negativne posledice na otroke. Zakon ureja področje
               obravnave predšolskih otrok slabše, kot je urejena v sedaj veljavni zakonodaji. Gre
               za tisti sklop otrok, ki niso usmerjeni preko komisije za usmerjenje in ki niso
               kategorizirani in za neko motnjo opredeljeni že v predšolskem obdobju. Na matičnem
               delovnem telesu je bilo največ govora okrog 4. člena. Pa bom rekla žal, žal je
               koalicija tudi tokrat podrla vsa strokovna stališča, mnenja in tudi resna opozorila.
               Slišali smo že v predstavitvi stališča kolega pred menoj, da se v teh spremembah
               zakona pristojnost jemlje stroki. Jaz ne razumem kako lahko nekdo, ki reče to, ki se
               zaveda, da je vsebina zakona slaba, da vsebina zakona pomeni celo korak nazaj in bo
               imela negativne posledice na tisti sklop otrok, ki jih ta zakon prizadeva. Kako lahko
               tak človek oziroma takšna poslanska skupina reče, da pa bo temu zakonu vseeno
               prikimala? Nesprejemljivo in skregano z vsakršno logiko z vidika poslanske skupine
               Slovenske nacionalne stranke je, da v zakon zapišemo prehod obravnave iz
               individualnega na skupinski način izvajanja dodatne strokovne pomoči za otroke s
               posebnimi potrebami in to zgolj in samo zaradi racionalizacije stroškov. Minister, ki
               je sam večkrat, bom rekla, poudarjal celo na tej seji pretekli teden, kako pomembno
               je, da pri otroku iščemo tisto, kar je njegovo pristno, da gradimo na tej
               individualnosti, pristane na skupinski način izvajanja dodatne strokovne pomoči. In v
               novič poudarjam pri otrocih, pri tistih otrocih, ki imajo že v osnovi specifične
               potrebe. Po mnenju strokovne javnosti pomeni tak ukrep postopno odpravo strokovne
               pomoči za številne otroke. Bojimo se, da takšno samovoljno ravnanje ministra za
               šolstvo oziroma vlade brez stroke in brez, po oceni Slovenske nacionalne stranke,
               ključnega akterja, to je socialni resor, pomeni odmik, resen odmik pozitivne politike
               na področju skrbi in pomoči otrokom s posebnimi potrebami. Na tem področju je
               potreben drugačen, potreben je multidisciplinaren pristop, ki ga žal ta zakon ne
               zajema. V zakonu so določeni tudi daljši roki za izdajo odločbe o usmeritvi,
               šestmesečni rok pa je po mnenju stroke z vidika otroka predlog, otrok namreč
               potrebuje intenzivnejše strokovno delo in obravnavo takoj toliko bolj, ker imajo ti
               otroci motnje in primanjkljaje v zgodnjem obdobju in hočeš nočeš, roko na srce, tu se
               je v preteklosti v slovenskem prostoru pokazala največja pomanjkljivost našega
               sistema. V Slovenski nacionalni stranki zakona ne bomo podprli.</p>
            </sp>
            <sp xml:id="SDZ4-Redna-21-2006-11-02.sp85">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Stališče DeSUS-a bo predstavil gospod Jelen. Prosim.</p>
            </sp>
            <sp xml:id="SDZ4-Redna-21-2006-11-02.sp86">

               <speaker>IVAN JELEN:</speaker>

               <p>Hvala za besedo, gospod podpredsednik. Poslanke in poslanci. Predstavniki vlade. V
               poslanski skupini DeSUS podpiramo predlog zakona, saj menimo, da je osnovni zakon o
               usmerjanju otrok s posebnimi potrebami potrebno dograditi. Dolžnost države je, da
               mora tudi otrokom s posebnimi potrebami omogočiti možnost pridobitve ustrezne
               izobrazbe. Možnost enakopravne vključitve v družbo je za takega otroka, ki je zaradi
               invalidnosti oziroma motenje v razvoju oviran pred tem vključevanju še posebnega
               pomena, zato sta pravica do izobraževanja in usposabljanja za dejavno življenje v
               družbi ter njeno financiranje takim osebam tudi ustavno zagotovljene. Slovenija je
               socialna država, socialna država pa je na področju izobraževanja in vzgoje otrok s
               posebnimi potrebami kot dvakratno socialno šibkih oseb, zaradi nizke starosti in
               motnje v razvoju, ne samo dolžna opustiti vsak ukrep, ki bi oviral otroku celotni
               razvoj in njegove enake možnosti pri tem razvoju, temveč je otroku pri osebnostnem
               razvoju tudi dolžna pomagati.</p>
               <p>V poslanski skupini menimo, da zakon, ki ga sedaj obravnavamo sledi tem načelom. Ni
               v nasprotju kot nekateri menimo, da krčenje števila članov komisij za usmerjanje
               otrok v primerne programe ne krči njihovih pravic, saj bo po prenovi še vedno
               temeljila na načelu strokovnosti. Podpiramo tudi predlagane določbe glede samega
               postopka odločanja organov, saj ocenjujemo, da bodo na podlagi take formulacije
               postopki bistveno pogostejši in racionalnejši, postopki pa bodo prijaznejši predvsem
               za otroke, saj se opravlja nepotrebno podvajanje pregledov pri strokovnjakih iste
               stroke. Res je, da je predlog naravnan na skupinsko izvajanje dodatne strokovne
               pomoči, vendar pa poudarjamo, da s tem individualna pomoč ni onemogočena, slednja se
               bo še vedno izvajala tako v oddelku kot zunaj oddelka pač glede na posamezne primere
               kot to narekuje vrsta in stopnja ovire oziroma razvoja.</p>
               <p>S tem zakonom se ureja izredno občutljivo področje, ki terja tudi določena finančna
               sredstva. Glede na to, da je predlog izrazito varčevalno naravnan, v poslanski
               skupini DeSUS predlagamo, da se privarčevana sredstva preusmerijo v izpopolnitev
               specialnih programov ter v potrebno opremo, katere otroci s posebnimi potrebami
               zagotovo potrebujejo. Poleg tega podatki kažejo, da tako redne osnovne šole kot tudi
               šole s prilagojenim programom in specialne ustanove še niso v celoti pripravljene in
               usposobljene za realizacijo zakonskih določil iz leta 2000, kar je dodatni razlog, da
               se privarčevana sredstva uporabijo le v te namene. Poslanci DeSUS-a pa opozarjamo, da
               se premalo oziroma nobene pozornosti ne posveča predšolskim otrokom, to je otrokom v
               starosti do 6 leta starosti. Vzgoja takih otrok se sicer redno, dnevno in
               sistematično izvaja v vrtcih, dejstvo pa je, da je vključitev otroka v vrtce odvisna
               od staršev in njihove ekonomske moči, kar pa nedvoumno vodi v diskriminacijo takih
               otrok. Zato, v naši poslanski skupini predlagamo, da vlada čim prej ukrepa tudi v tej
               smeri, da bodo tudi najmlajši otroci s posebnimi potrebami imeli pravico do zgodnje
               strokovne obravnave.</p>
               <p>Sicer pa smo v poslanski skupini DeSUS ocenili, da ta predlog zakona odpravlja
               pomanjkljivosti, ki so nastale v praksi, bistveno pa je, da ne krši že pridobljenih
               pravic naših otrok, zato bomo dopolnjen predlog zakona tudi podprli.</p>
            </sp>
            <sp xml:id="SDZ4-Redna-21-2006-11-02.sp87">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Ljubeljšek, v imenu SDS.</p>
            </sp>
            <sp xml:id="SDZ4-Redna-21-2006-11-02.sp88">

               <speaker>MITJA LJUBELJŠEK:</speaker>

               <p>Spoštovani predsednik, spoštovani zbor, spoštovani minister in ostali predstavniki
               vlade! V poslanski skupini Slovenske demokratske stranke podpiramo predlog zakona o
               spremembah in dopolnitvah zakona o usmerjanju otrok s posebnimi potrebami, ker smo
               prepričani, da so predlagane spremembe in dopolnitve strokovno premišljene in
               predlagane v dobro otrok. V to nas prepričuje tudi to, da je bilo v razpravo
               vključenih večje število nevladnih organizacij in predstavnikov zainteresirane
               javnosti, katerih pripombe in predlogi so bili upoštevani in v večji meri tudi
               sprejeti. Sprejemamo in verjamemo navedbam šolskega ministra, da bo obseg oddelkov in
               učencev s posebnimi potrebami v prihodnje enak kot v preteklih letih, da bo delo
               komisij po novem bolj učinkovito in da zakon prinaša prijaznejše postopke usmerjanja
               tako za otroke kot starše.</p>
               <p>Zakon sicer prinaša kar nekaj sprememb in dopolnitev, ki pa ne posegajo v
               konceptualno ureditev usmerjanja otrok s posebnimi potrebami. Tako na primer, kar v
               poslanski skupini SDS podpiramo, med drugim ukinja obvezno preverjanje ustrezne
               usmeritve. Odločitev o potrebi po preverjanju je v predlogu prepuščena strokovnjakom,
               ki pa lahko iz strokovno utemeljenih razlogov preverjanje tudi določijo. Prav tako
               podpiramo določilo, da v komisiji za usmerjanje lahko sodeluje tudi otrokov
               vzgojitelj oziroma učitelj, saj ta otroka najbolj pozna. Za sodelovanje ga bo
               zaprosil predsednik komisije in bo vabljen na sejo komisije. Upravičeno lahko
               pričakujemo, da bo z dopolnitvami zakona otrok, ki potrebuje ustrezno strokovno
               pomoč, te deležen prej in bodo hitreje stekli vsi postopki, ki so potrebni, da se
               otroka usmeri v ustrezen program. Tudi zato, ker se na novo uvaja pedagoško naravnan
               pristop in se tako pristojnosti prenašajo s področja socialnega varstva na področje
               šolstva. Pomembno je, da se bo na podlagi strokovnega mnenja komisije določil program
               vzgoje in izobraževanja, določilo se bo obliko in način izvajanja dodatne strokovne
               pomoči, določili se bodo kadrovski, prostorski, materialni in drugi pogoji, ki morajo
               biti zagotovljeni za vzgojo in izobraževanje otroka. Zakon predvideva določitev
               daljšega roka, v katerem mora pristojni organ od uvedbe postopka izdati odločbo o
               usmeritvi, kar v poslanski skupini podpiramo, saj si ne smemo in ne moremo dovoliti,
               da bi zaradi prehitrih odločitev strokovnih komisij, pritiska staršev, šol ali vrtcev
               delali napake, da otroci ostanejo brez usmeritve v ustrezen program. V predlogu so
               dodane tudi kazenske določbe za neizvrševanje določil zakona. Predlog zakona naj bi
               strokovno utemeljenimi racionalizacijami, kot je med drugimi zmanjšanje števila
               članov in drugačna sestava strokovnih komisij za usmerjanje, ki so bile s sedmimi
               člani preštevilčene, po novem pa naj bi komisijo sestavljali trije člani in sicer
               defektolog, psiholog in zdravnik pediater ali specialist šolske medicine, prinesel
               tudi nekatere ugodne finančne učinke, kar ni zanemarljivo. Tako prihajanje
               nasledstva, naj bi pomenila niti krčenja strokovne pomoči za šolanje otrok, niti
               zmanjševanja ur dodatne pomoči zanje, pač pa bodo lahko preusmerjene v specialne
               programe oziroma namenjene strokovnemu izobraževanju in izpolnjevanju učiteljev in
               strokovnih delavcev, ki so jim ti otroci še posebna skrb. Zakon ne nazadnje tudi
               usklajuje definicijo otrok s posebnimi potrebami, sodobno, socialno, pedagoško,
               psihološko in medicinsko stroko in se po novem uporablja pojem otroci s čustvenimi in
               vedenjskimi motnjami.</p>
               <p>V poslanski skupini Slovenske demokratske stranke podpiramo sprememba in dopolnitve
               zakona, ker menimo, da pomenijo dograditev do sedaj veljavnega zakona in odpravo
               pomanjkljivosti, ki so nastajale v praksi. Predlog sprememb in dopolnitev zakona,
               .../opozorilni znak za konec razprave./... ki je pred nami torej prinaša kar nekaj
               sprememb in novosti pri usmerjanju otrok v posebne programe, ki so dobrodošle, ki si
               ne moremo in ne smemo dovoliti, da bi otroci s posebnimi potrebami ostali brez
               usmeritve v posebnem programu, ki bi jim omogočil razvoj vseh njihovih sposobnosti in
               zmogljivosti. Predlog zakona bomo vsekakor podprli. Hvala lepa.</p>
            </sp>
            <sp xml:id="SDZ4-Redna-21-2006-11-02.sp89">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še poslednji bo predstavil stališče poslanskega kluba LDS, dr. Gaber.
           </p>
            </sp>
            <sp xml:id="SDZ4-Redna-21-2006-11-02.sp90">

               <speaker>DR. SLAVKO GABER:</speaker>

               <p>Spoštovani gospod podpredsednik, gospod minister, kolegice in kolegi!</p>
               <p>V Liberalni demokraciji Slovenije tega zakona žal ne moremo podpreti. Spada v nabor
               tistih zakonov, ki namesto, da bi dograjeval sistem šolstva v Sloveniji, s posebnim
               občutkom skrbel za to, da bi tam na tistih mestih, kjer potrebujemo dodaten razmislek
               iskali sicer zelo težko dobljene rešitve, ki bi bile boljše od obstoječih, počne
               nasprotno. Dovolite mi, da za začetek rečem, da sicer verjamem, da je potrebno
               postopkovni del zakona dograditi. V njem je nekaj šibkih točk. Nekaj rešitev celo v
               tem zakonu je takšnih, da bi jih človek lahko podprl. Vendar pa je temeljna usmeritev
               zakona napačna. Zopet gre za sporočilo, ki ga dajemo javnosti v Sloveniji, ki ga
               dajemo šolam za otroke s posebnimi potrebami in šolam, v katere poskušamo že
               desetletje integrirati čim večji del te populacije. Ko mi zapišemo v 4. členu, da se
               dodatna strokovna pomoč izvaja v posebni skupini glede na vrsto in stopnjo
               primanjkljajev, ovir oziroma motenj v oddelku ali izven oddelka, lahko pa tudi
               individualno v oddelku ali izven oddelka, počenemo nekaj prav nasprotnega od tistega
               kar je bila logika zadnjega desetletja in je tudi logika razvoja evropskih sistemov.
               Poudarek mora biti na individualnem delu. Naš amandma na odboru je glasil: dodatna
               strokovna pomoč se izvaja individualno v oddelku ali izven oddelka, lahko pa se glede
               na vrsto in stopnjo primanjkljajev ovir oziroma motenj izvaja tudi v posebni skupini
               ali izven oddelka. V čem je razlika, mislim, da je očitno. Če želimo za otroke s
               posebnimi potrebami res narediti tisto kar je nujno, jim omogočiti, da morda čim
               večji del njih le ujame stik s populacijo, ki je prevladujoča v šoli, če želimo
               zmanjšati njihove primanjkljaje, potem je potrebno praviloma z njimi delati
               individualno. Takrat so šanse za to, da bi nekaj uspeha bilo vsaj primerne. Če je pa
               poudarek na skupinskem delu, potem bomo kategorizirali, potem bomo imeli
               nerazlikovane večje skupine otrok pri katerih bodo otroci imeli različno potrebno za
               posebno obravnavo, vendar pa jih bodo učiteljice in učitelji, strokovnjaki morali
               obravnavati v skupini. Tega si ne kaže privoščiti. V to smer Evropa ne gre. In jaz bi
               si zelo želel, da bi koaliciji bili jasno, da je v tej točki zakon napačno
               koncipiran. Ob tem imamo še nekaj povsem konkretnih predlogov, vložili smo tudi še
               dve dopolnili. Eno zadeva ponovno, mislimo, da nepotrebno zmanjševanje vloge
               učiteljic in učiteljev v tem postopku, ko gre za vprašanje na kakšen način naj se
               obravnava otroka, je po našem mnenju nujno potrebno, da v neki fazi, ne nujno tako
               kot je bilo to urejeno sedaj lahko na drugačen način, mi na to pristajamo, pa
               vendarle nujno vsakič vprašamo tudi vzgojiteljico, učiteljico, kako naj se pristopi k
               reševanju težav določenega otroka. In drugo naše pričakovanje meri na to, da se bomo
               le dogovorili, glede na to, da gre za otroke s posebnimi potrebami, tudi za to, da
               bomo vsaj enkrat v petih letih, obvezno preverili kako ta otrok napreduje in ali je
               odločba, ki jo je dobil, ki jo je oseba dobila o razvrstitvi v določeno, sedaj celo
               skupino še drži, ali pa jo je potrebno prilagoditi, ker je otrok, upajmo, napredoval
               in potrebuje drugačno obravnavo. To bi ta zakon potreboval kot dopolnilo zato, da bi
               bil sprejemljiv in tudi sodoben zakon.</p>
            </sp>
            <sp xml:id="SDZ4-Redna-21-2006-11-02.sp91">

               <speaker>PODPREDSEDNIK DR. MARKO PAVLIHA:</speaker>

               <p> Hvala lepa. Končali smo s predstavitvijo stališč poslanskih skupin. Prehajamo na
               razpravo o 6. členu in dveh amandmajih poslanskega kluba Liberalne demokracije
               Slovenije. Seznam in vsebino obeh ste prejeli v dokumentu z dne 27.10.2006, torej
               dajem v razpravo 6. člen in oba amandmaja poslanskega kluba Liberalne demokracije
               Slovenije. Odpiram prijavo. Prosim, da se prijavite tisti, ki želite razpravljati.
               Prva ima besedo gospa Žgajner Tavš.</p>
            </sp>
            <sp xml:id="SDZ4-Redna-21-2006-11-02.sp92">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Jaz sem se v prvi vrsti prijavila zato, ker bi želela še
               enkrat izpostaviti tisto, kar sem sicer v uvodni predstavitvi stališča poslanske
               skupine Slovenske nacionalne stranke pravzaprav že izpostavila oziroma na kar sem
               opozorila.</p>
               <p>Zakon po oceni Slovenske nacionalne stranke je pomanjkljiv oziroma rešitve v njem
               niso takšne kakršne bi morale biti. Po oceni številnih, bom rekla, strokovnjakov so
               rešitve takšne, ki bodo pomenile celo negativne posledice na otroke, se pravi za
               otroke s posebnimi potrebami. Jaz bom rekla, da mi je žal, da je pravzaprav zelo malo
               členov po matičnem delovnem telesu ostalo odprtih in je dejansko zelo malo možnih
               sprememb oziroma vplivati na spremembe v obliki amandmajev.</p>
               <p>Amandma k 6. členu bomo v Slovenski nacionalni stranki podprli. Podprli ga bomo
               zato, ker po naši oceni zasleduje kakovost na tem področju. Kot je zapisano v
               predlogu zakona je, pa mi dovolite, da preberem: "V komisijah za usmerjanje lahko
               sodeluje vzgojitelj oziroma učitelj." Poslušali smo tudi s strani koalicijskih
               poslancev, kako pomemben je ta segment, oziroma vzgojiteljski ter učiteljski kader,
               ker naj bi bili ravno učitelji tisti, ki takšnega otroka najbolj poznajo. Zato je ta
               besedica lahko popolnoma odveč v tem predlogu zakona in naj bo to kot neke vrste
               obveza, če so učitelji in vzgojitelji tisti, ki spremljajo otroka, potem naj tudi
               sodelujejo, ne zgolj pogojno v teh komisijah.</p>
               <p>Mimogrede, prej sem izpostavila in mi je žal, da vlada nima časa, da vlada ni
               prijavila časa v razpravi okoli tega zakona. Jaz bi želel ne nazadnje tudi pojasnila,
               spoštovani minister, ki so še kako pomembna v okviru tega zakona. Jaz sem sama sicer
               na ministra za delo, družino, socialne zadeve, pa sem pričakovala, da ne nazadnje
               resorna ministrstva toliko sodelujejo med seboj, da znajo najti ustrezno rešitev,
               naslovila poslansko vprašanje oziroma pobudo, ki se tiče tudi tega zakona, ki ga
               danes obravnavamo. To pa je, da lahko otroci, ki imajo konkretno, gre za otroke z
               obliko avtizma, lažjo obliko avtizma; ti otroci sicer lahko spremljajo reden vrtec,
               redno šolo, ampak rabijo ob tem individualno strokovno pomoč. Ta zakon, ki ste ga
               pripravili na vašem ministrstvu ne rešuje tega problema. Minister za delo je sicer
               naklonjen takšni rešitvi, ampak ni resorno ministrstvo, kot pravi. Jaz sprašujem in
               upam, da bom dobila tudi odgovor, na kakšen način bodo otroci z avtizmom dobili
               ustrezno strokovno pomoč, ne v obliki društev, ampak da bodo lahko spremljali reden
               vzgojno izobraževalni proces? Je rešitev, rešitev je tudi s starši, ki zaradi skrbi
               za takšnega otroka. Ponavadi je potreben 24-urne skrbi na dan, ker v Sloveniji ni
               ustreznih programov niti zavodskega varstva za takšne otroke. Takšni starši ponavadi
               pustijo službo, so brez socialne pomoči, doma skrbijo za otroka in so pripravljeni za
               to, da njihov otrok lahko spremlja redno izobraževanje, nuditi takšnemu otroku v
               procesu izobraževanja pomoč. Ampak to pomoč je potrebno urediti na zakonski ravni. In
               kot je vidno in kot je opozorila tudi predstavnica ministrstva, zakon ki ga danes
               obravnavamo, pa gre za zakon, ki po moji oceni je matičen zakon na tem področju, tega
               vprašanja ne rešuje.</p>
            </sp>
            <sp xml:id="SDZ4-Redna-21-2006-11-02.sp93">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno prosim poslanke in poslanke, da se poskušajo osredotočiti na 6.
               člen in na pričujoča amandmaja.</p>
               <p>Besedo pa ima dr. Gaber.</p>
            </sp>
            <sp xml:id="SDZ4-Redna-21-2006-11-02.sp94">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Mi predlagamo, da se besedilo sicer petega
               odstavka 26. člena, to je namreč vse znotraj tega istega člena, popravljamo, spremeni
               malenkostno in sicer, da se glasi; v komisijah za usmerjanje sodeluje vzgojitelj
               oziroma učitelj, ki izvaja vzgojno-izobraževalno delo z otrokom s posebnimi
               potrebami, kadar pa se usmerja otroke s čustvenimi in vedenjskimi motnjami, mora
               sodelovati predstavnik pristojnega centra za socialno delo. Kje je razlika med našim
               in vašim tekstom? Samo v besedici "lahko". Mi se strinjamo z vašo intenco, saj
               mislim, da jo prav razumemo, da ni potrebno, da je komisija vse skozi v enako
               številčni zasedbi, in da to obremenjuje celoten potek obravnave in tudi eventualno
               stroške povečuje. Vendar pa bi radi z umikom te besedice "lahko" dosegli zavezo, da
               vsaj v neki točki, v obravnavi učitelj, učiteljica, dobi vpogled v to kakšna je
               odločitev. Ta glas, tiste osebe, ki bo na koncu morala potem skrbeti oziroma tega
               profila, ki bo moral skrbeti za to obravnavo otroka, se nam zdi nujno potreben.
               Pričakujemo, da bi z nekaj razmisleka to dopolnilo lahko sprejeli. Enako verjamemo,
               da bi lahko sprejeli tudi naše dopolnilo k 31. členu zakona, ki se spreminja znotraj
               6. člena, in da bi veljalo, da komisija za usmerjanje v strokovnem mnenju določi rok
               za preverjanje ustreznosti usmeritve, da ga določi obvezno in ta rok je lahko od ena,
               nekje med enim in petimi leti. Komisija, če res strokovno opravi svoje delo, mora
               znati presoditi kdaj v tem časovnem razponu bo pogledala kakšni so rezultati nujno,
               ne samo, če bo tako želela ali pa ne in kako je bil program, ki je bil zastavljen,
               uspešen, koliko je bil v prid otroku.</p>
               <p>Namenoma dajemo zelo dolg rok, da tega ne bi bilo preveč, ker bi to zopet lahko
               pomenilo, če bi bil rok krajši, nepotrebno papirnato delo, hkrati pa se nam zdi, da
               ne more biti kar prepuščeno komurkoli, da se bodisi odloči ali pa ne odloči, da bo
               preveril, kako ta program teče. Te dopolnitve ne rešujejo bistvenega problema, na
               katerega opozarja stroka. Želim posebej jasno opozoriti, tudi celo ni neke delitve
               med opozicijo in pozicijo. Tudi do vas so v koaliciji prišla zelo jasna sporočila,
               bila so tudi tu celo predstavljena, da je pa v jedru zelo vprašljiv premik v 4. členu
               iz individualne obravnave, še ta, še enkrat poudarjam, je vprašljiva, dostikrat ne
               posebej učinkovita, ima pa bistveno večje možnosti, da bo učinkovita, kot pa
               skupinska obravnava. Skupinska obravnava naj bo res izjema, ne pa, tako kot je sedaj,
               prenesen poudarek iz individualne na skupinsko, lahko pa je tudi individualna. Tako
               da to težavo bi si sam zelo želel, da odpravite. Če ne boste ustavili zakona v tem
               postopku, poskušajte priti čim prej z novim, ki naj to napako odpravi, vsaj te
               drobnarije pa bi lahko popravili že danes tukaj.</p>
            </sp>
            <sp xml:id="SDZ4-Redna-21-2006-11-02.sp95">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima še dr. Slavinec.</p>
            </sp>
            <sp xml:id="SDZ4-Redna-21-2006-11-02.sp96">

               <speaker>DR. MITJA SLAVINEC:</speaker>

               <p>Hvala lepa za besedo, gospod podpredsednik. Točno tu, kjer je dr. Gaber zaključil,
               želim nadaljevati, kajti gre za spremembo, ki na eni strani pomeni določen prihranek,
               vendar bi želel tu opozoriti na to, kolikšna je pa potem negativna plat tega
               prihranka. Torej, ali res privarčujemo toliko, da po drugi strani ne bi izgubili več
               zaradi tega, ker bi ti, ki so pomoči najbolj potrebni - in poudarjam, ki jih ni tako
               zelo veliko -, da bi se res tu splačalo prihraniti. Prepričan sem, da je v tej posodi
               zelo veliko drugih lukenj, verjamem, tudi veliko večjih, ki se jih splača prej
               zamašiti ali pa vsaj malo zmanjšati in kjer bo to odtekanje, če ga zamašimo, tudi
               bistveno manj škode povzročilo pri sami izvedbi izobraževanja otrok s posebnimi
               potrebami.</p>
               <p>Naslednja stvar je pa prisotnost učiteljev pri usmerjanju, saj je že v redu, če so
               zraven tudi nujno potrebni zdravnik, psihiater, defektolog, ampak učitelji so tisti,
               ki z njimi nenazadnje delajo. In zaradi tega je še toliko pomembneje, da tudi oni
               glede na svoje neposredne izkušnje povedo, kakšno bi naj to usmerjanje bilo in seveda
               namen posebnega tretmaja, posebnega poučevanja otrok s posebnimi potrebami je, da
               napredujejo hitreje kot, če ne bi imeli tega posebnega tretmaja in zaradi tega seveda
               želimo, da se to njihovo napredovanje tudi spremlja in na osnovi tega tudi, da lahko
               ta rok, ki smo ga tukaj predvideli smatram za smiselni do 5-ih let, da se pa vsake
               toliko to usmerjanje in strokovno mnenje preveri in hvala bogu, če lahko tudi
               komisija ugotovi, da bo nekdo oziroma da ugotovi napredovanje in na osnovi tega, da
               ga bo uvrstil ali pa razvrstil, usmeril v drugo skupino. To so sigurno smiselni
               predlogi, o katerih velja vsaj premisliti, o njih predebatirati in prepričan sem pa,
               da tisti prvi glede varčevanja prav gotovo zdrži še eno širšo debato in je vreden
               tega. Kot povedano, tukaj bomo zamašili zelo, zelo majhno luknjo, ki pa lahko mnogim
               veliko pomaga, nenazadnje se gre za njihovo usposabljanje za čim bolj samostojno
               življenje. Hvala lepa.</p>
            </sp>
            <sp xml:id="SDZ4-Redna-21-2006-11-02.sp97">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Bom vseeno odprl še eden krog prijav. Prosim lepo. Minister, že vidim, da
               se je prijavil. Drugi se dajte elektronsko. Prijava teče. Hvala lepa. Imamo dva
               razpravljavca in gospoda ministra. Mag. Potrata, beseda je vaša.</p>
            </sp>
            <sp xml:id="SDZ4-Redna-21-2006-11-02.sp98">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Stvari se danes odvijajo tako hitro, da nas
               kakšna zadeva prehiti, zato upam, da me gospod podpredsednik ne boste "okarali"
               preden začnem govoriti o dveh amandmajih k 6. členu se pravi k 26. in 31. členu
               vendarle povem, da mi je žal, da nisem mogla predstaviti mnenja poslanske skupine
               Socialnih demokratov o predlogu zakona, ki ga obravnavamo, zaradi tega, ker se
               zavedamo, da je reševanje izobraževanja otrok s posebnimi potrebami izjemnega pomena
               ne samo za otroke, ampak tudi za starše in da tudi učitelji, ki sodelujejo v tem
               procesu nosijo veliko odgovornost in veliko tudi pripravljenost za izobraževanja,
               zato da bi lahko naloge, s katerimi se soočajo čim bolje opravljali.</p>
               <p>Drugo vprašanje pa je, kakšne so rešitve, ki so v tem zakonu predstavljene. Če sodim
               po izkušnjah, ki jih je bilo mogoče slišati na matičnem delovnem telesu, potem je
               vsaj tista razprava k 4. členu predlaganega zakona vredna vsega upoštevanja in bi
               bila vredna tudi tehtnega premisleka, ali ni individualno obravnavanje otrok s
               posebnimi potrebami sedaj vendarle stopilo v drugi plan in prihaja v ospredje
               skupinska obravnava? Ta terja drugačne pristope, bo tudi drugačna obremenitev za
               izvajalce tega izobraževanja, vprašanje pa je ali bo kakovost tega izobraževanja
               enaka kot bi bila pri izdatnejši individualni obravnavi otrok s posebnimi potrebami?
               Ker je bilo v razpravi omenjeno tudi da se soočamo z zahtevami ali pričakovanji
               posebnih skupin otrok naj povem, da tudi v poslanski skupini Socialnih demokratov kot
               skupina, posamezniki ali kot predsednica komisije za peticije ter za človekove
               pravice in enake možnosti poznam stališča staršev otrok s posebnimi potrebami
               predvsem z dvema posebnima potrebama. To so tisti otroci, ki so bodisi slepi ali
               slabovidni ali otroci z avtizmom, pa naj tu rečem, da ne bom samo kritična, zlasti
               kar zadeva postavljanje diagnoze za avtistične otroke smo, upam da, vsaj kakšen korak
               naredili tu v državnem zboru skupaj z dvema ministrstvoma, da bo vsaj pri
               postavljanju diagnoze kakšna od težav odpravljena. Zdaj pa k obema amandmajema. So
               pravzaprav te stvari o katerih sem govorila zvezane tudi s tem o čemer razpravljamo
               zaradi tega, ker v 26. členu v petem odstavku pravimo, da v komisijah za usmerjanje
               lahko sodeluje vzgojitelj oziroma učitelj, ki izvaja vzgojno izobraževalno delo z
               otrokom s posebnimi potrebami. No, ker so se danes nekateri sklicevali name kot na
               pedagoginjo, čeprav zase že nekaj časa mislim, da sem političarka, sem v svoji
               pedagoški praksi imela opraviti tudi z učencem s 7% vidom v srednji šoli in moram
               reči, da je samo ob sodelovanju tistih, ki so strokovno znali pomagati in ob mojem
               sodelovanju bilo mogoče tega dijaka pripeljati tudi do končanja srednješolskega
               izobraževanja, žal pa ne na študijsko smer, ki jo je hotel študirati. Ne boste
               verjeli, hotel je postati turistični vodnik. Gre preprosto za to, da se mi zdi nujno
               potrebno, da v komisijah za usmerjanje sodeluje tudi vzgojitelj oziroma učitelj, ki
               izvaja vzgojno izobraževalno delo z otrokom s posebnimi potrebami zato, ker je ta z
               otrokom več kot so tisti, ki imajo sicer bogato strokovno znanje, ampak specifika
               vsakega posameznega otroka je pa vendarle takšna, da je prav, da v teh komisijah
               sodeluje, to ne pomeni zvečevanja števila, ker tisti, tudi lahko tako pustite, da so
               trije, ki so redno člani, ampak z njimi sodeluje tudi vzgojitelj oziroma učitelj. To
               lahko razumete tudi tako, da bo poslanska skupina Socialnih demokratov amandma
               poslanskega kluba Liberalne demokracije k 26. členu podprla. Prav tako sem pa že na
               odboru za kulturo, šolstvo in šport podpirala stališče, da dikcija prvega odstavka
               31. člena, ki kot pogojnik postavlja to, da če komisija za usmerjanje meni, da je
               potrebno ustreznost usmeritve v program vzgoje in izobraževanja preveriti, določi
               rok. Mislim, da bi bilo dobro prisluhniti amandmaju poslanskega kluba Liberalne
               demokracije, ki bi to pogojnost opustil in namesto pogojnosti postavil splošno
               zahtevo ali stališče, da komisija za usmerjane v strokovnem mnenju določi rok za
               preverjanje ustreznosti usmeritve. In to tudi pusti enake časovne bariere, kot jih
               ima prvi odstavek v sedanjem 31. členu, da ta rok ne sme biti krajši od enega leta in
               ne daljši od petih let. Torej temu času popolnoma sledimo, ampak tisto, kar bi bilo,
               ni to nekaj, kar je prepuščeno prosti presoji, ampak je preprosto v ta rok treba
               določiti. Tako bi, se mi zdi, bilo vendarle mogoče bolje spremljati tudi ustreznost,
               pa ne gre toliko verjetno za ustreznost, ampak morebiti pa kakšen od ukrepov ni več
               potreben ali pa kakšen od ukrepov vendarle je potreben dodatno še. Zato se mi zdi, da
               je treba stvari le spremljati, pa brez pretiranega pogostega sestajanja ali česa
               takega, ampak glede na posebno potrebo je to vendarle po našem mnenju dobro zapisati.
               Hvala.</p>
            </sp>
            <sp xml:id="SDZ4-Redna-21-2006-11-02.sp99">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednja ima besedo gospa Žgajner Tavš.</p>
            </sp>
            <sp xml:id="SDZ4-Redna-21-2006-11-02.sp100">

               <speaker>BARBARA ŽGAJNER TAVŠ:</speaker>

               <p>Hvala lepa. Ker sem iz vašega govora, gospod predsedujoči, razbrala, da bo tudi
               minister dobil besedo, dovolite, da formuliram še eno vprašanje, na katerega, upam,
               da bom tudi dobila odgovor. Seveda je povezan z amandmajem pod točko 2 in 31. členom
               zakona.</p>
               <p>Tudi po moji oceni oziroma oceni Slovenske nacionalne stranke je smiselno ohraniti
               obvezno preverjanje ustreznosti usmeritve v program vzgoje in izobraževanja. Gre
               preprosto zato da, pa bom rekla, so tisti časi, ko smo razvrščali otroke na tiste, ki
               niso imeli posebnih potreb, in tiste, ki so imeli posebne potrebe ter prve metali v
               en koš, druge v drug koš. Tisti časi so mimo. In tudi stroka je naredila gromozanski
               napredek na tem področju. Gromozanski napredek v smislu individualne obravnave
               vsakega posameznika. Otroci so individuumi in toliko bolj potrebno je, da otroke
               obravnavamo kot posameznike. Vsak ima svoje potrebe, drugačne od potreb drugega
               otroka. Toliko bolj bi se morali tega zavedati, ko govorimo o otrocih s posebnimi
               potrebami. Preprosto ne razumem, zakaj je treba črtati to obvezno preverjanje
               ustreznosti nekega programa oziroma usmeritve otroka v program. Mislim, da je amandma
               Liberalne demokracije Slovenije pozitiven. In če že govorimo o kakovosti dela s
               takimi otroki, potem je vsekakor ta amandma prispevek več h kakovostnemu delu. Gre
               preprosto za to, da takšna obveza preverjanja dejansko govori tudi o tem ali pa
               narekuje spremljanje napredka otroka, ki je bil razvrščen, in seveda ugotavljanje
               tudi tega, ali je bila odločitev pri tem razvrščanju otroka pravilna. Jaz bom amandma
               podprla, ker mislim, da je dobronameren amandma. In mislim, da bi bilo smiselno, da
               tudi minister poda oceno glede tega amandmaja.</p>
            </sp>
            <sp xml:id="SDZ4-Redna-21-2006-11-02.sp101">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo dajem gospodu ministru dr. Zveru.</p>
            </sp>
            <sp xml:id="SDZ4-Redna-21-2006-11-02.sp102">

               <speaker>DR. MILAN ZVER:</speaker>

               <p>Hvala lepa za besedo, gospod podpredsednik. Spoštovane poslanke in poslanci! Podobno
               kot v prejšnjem primeru vas tudi tokrat prosim za podporo pri potrjevanju te novele
               zakona o usmerjanju otrok s posebnimi potrebami. Kot veste, novela ureja dve bistveni
               področji, eno je področje usmerjanja, drugo pa sestava komisij. Prepričani smo,
               da...</p>
            </sp>
            <sp xml:id="SDZ4-Redna-21-2006-11-02.sp103">

               <speaker>PODPREDSEDNIK DR. MARKO PAVLIHA:</speaker>

               <p>Gospod minister, samo trenutek, da pojasnim. Namreč, potekel vam je čas, ampak glede
               na izjemno vitalno problematiko vam dodeljujem še pet minut, če se poslanke in
               poslanci strinjajo s tem. /Oglašanje iz ozadja./ Potem tega ne smem narediti. Potem
               se opravičujem, če se...</p>
            </sp>
            <sp xml:id="SDZ4-Redna-21-2006-11-02.sp104">

               <speaker>DR. MILAN ZVER:</speaker>

               <p>Saj sem imel pet minut...</p>
            </sp>
            <sp xml:id="SDZ4-Redna-21-2006-11-02.sp105">

               <speaker>PODPREDSEDNIK DR. MARKO PAVLIHA:</speaker>

               <p>Ja, samo, žal... V redu. Vidim nekaj proceduralnih. Najprej dr. Gaber, prosim.</p>
            </sp>
            <sp xml:id="SDZ4-Redna-21-2006-11-02.sp106">

               <speaker>DR. SLAVKO GABER:</speaker>

               <p>Se opravičujem, gospod podpredsednik, ampak ker smo postavljeni v položaj, da moramo
               tu diskutirati na odprti sceni o tem, bi prosil kolega Mogeta, da to svoje
               nestrinjanje umakne. Razlog je pa preprost: kolega Moge ima prav, vlada je naredila
               napako in ni prijavila časa. Vendar se mi zdi, da je vsebina le taka, da bi kazalo
               tokrat narediti izjemo in gospodu ministru pustiti, da obrazloži stališče vlade do
               tega, kar je tu slišal. Tako da, kolega Rudi, če je mogoče, da tvoja roka ostane na
               mizi, bi ti bil hvaležen.</p>
            </sp>
            <sp xml:id="SDZ4-Redna-21-2006-11-02.sp107">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Se strinjam z dr. Gabrom in računam na plemenitost gospoda Mogeta. Bi dal
               pa še besedo gospe Žgajner Tavš, če lahko, potem pa, gospod Moge... Po poslovniku
               imam to možnost, da v izjemnih primerih dam besedo. In glede na to, da je bila
               iniciativa z vaše strani, gospa Žgajner Tavš, morda še vi?</p>
            </sp>
            <sp xml:id="SDZ4-Redna-21-2006-11-02.sp108">

               <speaker>BARBARA ŽGAJNER TAVŠ:</speaker>

               <p>Kolega dr. Gaber je pravzaprav povzel tudi moj proceduralni predlog, tako da se mu
               pridružujem, če bo pomagalo, tudi z moje strani.</p>
            </sp>
            <sp xml:id="SDZ4-Redna-21-2006-11-02.sp109">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa za razumevanje. Minister, zdaj imate pa besedo, pet minut, prosim.</p>
            </sp>
            <sp xml:id="SDZ4-Redna-21-2006-11-02.sp110">

               <speaker>DR. MILAN ZVER:</speaker>

               <p>Hvala lepa za ta predlog, s katerim ste mi omogočili, da zaključim razpravo in
               pojasnim ter morda odgovorim na kakšno vprašanje.</p>
               <p>Glejte, popolnoma se zavedam, da je prihodnost šolstva v svetu in zlasti v Evropi
               močno povezana z urejanjem vprašanja otrok s posebnimi potrebami. Da bo delež, tako
               kažejo tudi študije, otrok, ki bodo deležni posebnega tretmaja, vedno večji, tudi
               zaradi kompleksnosti družbe, postmoderne družbe, in da vse manj vlada filozofija
               enovitega in enotnega razreda. To pomeni hkrati, da bo šolskim sistemom namenjeno
               tudi vedno več pozornosti tudi materialnih sredstev in drugih intelektualnih
               zmogljivosti, da čim bolj olajšajo nastalo situacijo in poskušajo vsakemu posamezniku
               optimalno razviti njegove potenciale. To, kar želimo s to novelo početi mi, je to, da
               poskušamo nekatere stvari dograditi ne razgraditi. Ravno to področje je bilo pri nas
               dokaj neurejeno in tudi nesmotrno organizirano, preveliko število članov komisij,
               potem preveliko število samih komisij, želeli smo bolj jasno določiti postopke in
               način sprejemanja odločitev. Tudi v nekem smislu bolj prijazno, da v kolikor že otrok
               ima določene izvide od zdravnikov, da jih ni potrebno potem še enkrat pridobivati in
               podobno. Tudi zaradi tega smo zmanjšali število sestave, ki je posledica izrazito
               strokovna, od psihologa, defektologa, pediatra. Bolj strokovne komisije, kompetentne
               komisije, ki bo odločala o usmerjanju otrok s posebnimi potrebami, po mojem niso
               mogli zagotoviti. Res pa je, da tematika, ki se je dotika amandma, da bi učitelje
               vključili v samo odločanje v nekaterih primerih matičnega učitelja, ta novela nikakor
               ne zapira teh vrat, ampak to omogoča tudi z besedo "lahko".</p>
               <p>Kar se pa tiče preverjanja v določenem obdobju, tudi tukaj smo pustili komisiji, ki
               je kompetentno sestavljena, da sama odloči, ali je potrebno ali ne. Jaz ne vem, kdo
               bi lahko bolj meritorno odločil od tako sestavljene komisije, ne vem zakaj bi že
               vnaprej izkazali takšni sestavi komisije določeno mero nezaupanja. Jaz mislim, da
               lahko zaupamo strokovni presoji te komisije, zagotovo pa je to bolj racionalno in
               smotrno kot da že vnaprej neko normo predpiše, celo časovni rok, kdaj se naj počne,
               tudi v primerih, ko to ni potrebno. Tudi takšni primeri bodo, bo preverjanje ne bo
               potrebno.</p>
               <p>Kar se tiče premika teze - o premiku od individualizacije k bolj skupinski
               obravnavi. V nekaterih primerih je celo dobro, da zakon omogoča tudi skupinsko
               dodatno strokovno pomoč, zlasti kadar gre za vprašanje, kot temu rečemo, primanjkljaj
               na področju čustvene inteligence, je tovrstni tretma veliko bolj ustrezen kot
               individualna obravnava. Podobno imajo rešeno zadevo v Nemčiji, na Švedskem in v
               Veliki Britaniji. Tako tukaj ne gre za noben "unicum".</p>
               <p>Kar se pa tiče vprašanja avtizma, smo se kar precej v zadnje čase, ker gre za
               relativno nov pojav, ukvarjali s tem fenomenom. Uvedli smo na področju predšolske
               vzgoje celo poskus, ki ga skupaj z zavodom za šolstvo striktno in temeljito
               spremljamo. Gre za pojav, za katerega ne vemo, ali potrebuje poseben tretma
               usmerjenje ali gre za vsesplošno prisoten pojav tudi v drugih oblikah primanjkljaja.
               Marsikaj si bomo morali priti na jasno, preden bomo lahko etablirali ta pojav. Lahko
               mi verjamete, da bomo naredili vse, da bi staršem, o katerih ste govorili in otrokom
               olajšali situacijo, da ne bi prišli do pojavov, o katerem ste govorili. Verjamem, da
               tudi avtizem potrebuje strokovni pristop. Sistem mora nuditi odgovor na ta pojav in
               jaz verjamem, da ga bomo v bližnji prihodnosti našli. Hvala lepa.</p>
            </sp>
            <sp xml:id="SDZ4-Redna-21-2006-11-02.sp111">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Preden odprem ponovni krog razprave, bi želel pojasniti, zakaj je do
               pričujočega zapleta prišlo. Bbodisi zaradi naključja ali namerno vlada ni prijavila
               časa za razpravo in bi izkoristil to priliko, gospod minister, kot priporočilo vladi,
               da takrat, ko imamo amandmaje, ko imamo odprte člene, vendarle prijavite nekaj časa,
               kajti izkušnje kažejo, da poslanke in poslanci postavljajo vprašanja, na katera
               pričakujejo odgovor, odgovora pa ne moremo dati, če ni prijavljenega časa. Kot
               rečeno, to je izjema. Samo, če bo v nadaljnji razpravi kakšno vprašanje, te izjeme ne
               bomo mogel ponoviti.</p>
               <p>Sedaj pa odpiram ponovno prijavo. Besedo ima kolegica Žgajner Tavš.</p>
            </sp>
            <sp xml:id="SDZ4-Redna-21-2006-11-02.sp112">

               <speaker>BARBARA ŽGAJNER TAVŠ:</speaker>

               <p>Hvala lepa. Mogoče le k prvemu amandmaju, pa bom potem zaključila, ker razprava
               praktično ni več mogoča. Jaz težko v celoti povzamem ministrovo trditev o sestavi
               tričlanske komisije. Jaz še vedno ocenjujem, da so v obdobju predšolske vzgoje
               vzgojitelji tisti, ki spremljajo otroka, pa bom rekla sedaj na pamet, osem ur na dan,
               lahko tudi manj, ali lahko tudi kakšno urico več. In vzgojitelji so tisti, ki otroka
               poznajo, bom rekla, iz prve roke, bolj kot ga pozna, recimo, pediater, ki ga vidi
               enkrat na leto ali na dve leti na sistematskih pregledih oziroma v primeru, če otrok
               zboli. Jaz ocenjujem, da je amandma pod številko 1 še kako smiseln in bi ga bilo
               potrebno podpreti, zato naj bo apel tako na ministra kot tudi na predstavnike
               koalicijskih strank, da prisluhnejo in podprejo ta amandma, ki pravzaprav ne pomeni
               nič negativnega in ne bo, jaz verjamem, da ne bo negativni vplival na delovanje
               samega resornega ministrstva.</p>
               <p>Kar pa se tiče avtizma, spoštovani gospod minister, avtizem ni fenomen, ampak je
               motnja. O avtizmu se tudi v Sloveniji ve že ogromno, ne nazadnje je bilo ustanovljeno
               društvo, ki na dolgo in na široko piše in opisuje o tej bolezni oziroma motnji.</p>
            </sp>
            <sp xml:id="SDZ4-Redna-21-2006-11-02.sp113">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še dr. Gaber.</p>
            </sp>
            <sp xml:id="SDZ4-Redna-21-2006-11-02.sp114">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Poglejte, kolega Zver, meni bi se zdelo, da bi
               se nekaj lažje pogovarjali o celotnem šolskem sistemu, če bi nekaj manjkrat bilo na
               delu prepričanje, da stvari gredo v pravo smer šele zadnjih 15 minut. Kar zadeva na
               primer urejanja področja skrbi za otroke s posebnimi potrebami, so ljudje, kot so dr.
               Škoflek, dr. Košir, dr. Skalar, itd., velika imena s tega področja in ljudje, ki so
               bili daleč pred nama obema na nekem resorju, naredili dosti korakov v pravo smer. Kar
               racionalno so se obnašali in meni se zdi, da kaže skupaj iskati poti, kako dograditi
               nekatere rešitve. Ta rešitev večjega poudarka na individualni obravnavi je trend, ki
               je evropski trend. Nihče niti slučajno ne govori, niti v stroki pa tudi v tistem delu
               politike, ki kaj malega ve o tem, da naj ne bi nikjer bilo skupinske obravnave, da ni
               kje koristna prav skupinska obravnava, vendar pa je prevladujoča linija, prevladujoč
               način usmerjanja, poudarjanja možnih boljših rezultatov individualizacija pristopa.
               To je nekaj, kar je sprejemljivo povsod, zato ni smiselno, da mi v našem zakonu, ki
               že pozna ta člen, zamenjujemo poudarek. Mi rečemo, da je ta in ta obravnava torej
               skupinska, tista, ki je prava, lahko je pa seveda tudi individualna in tudi to bomo
               imeli. To je podpora enemu delu stroke in tudi enemu delu interesa na področju
               urejanja vprašanj otrok s posebnimi potrebami; tistim, ki se bolj zavzemajo za to, da
               bi imeli čim več nekdanjih posebnih šol, da bi imeli manj integracije in da bi imeli
               manj individualnega pristopa. To je tisto, zaradi česar jaz mislim, da je brez
               potrebe se popravljal zapis v tem členu oziroma je brez potrebe zapisan takšen, kot
               je. Hkrati pa, poglejte saj jaz razumem, da kadar je lahko učitelj oziroma učiteljica
               vključena v delo take komisije, da je res, da je "lahko", tega mi ni treba posebej
               razlagati nikomur, ki zna brati v slovenskem jeziku, vendar pa vsak ve tudi, da če
               besedico "lahko" umaknemo, bo ta norma zahtevala, da v neki točki znotraj postopka
               vsaj enkrat vprašamo učitelja oziroma učiteljico, kakšna naj ta odločitev bo, zaradi
               tega, ker jaz preprosto predpostavljam, da učiteljice, vzgojiteljice vedo v svoji
               luči, kaj povedati tej komisiji. Pa se strinjam, naj bo manj bogata komisija, naj bo
               bolj odgovorna, itd., tu delate korak v smiselno smer, ampak prav za to bi to
               besedilo "lahko" v tej točki izčrtali. Enako pa seveda velja tudi pri tistem drugem
               predlogu.</p>
               <p>Midva oba veva, kako delajo komisije. Komisija nima enega primera ali pa dveh in ne
               misli vseskozi ta primer. Ta komisija se bo morala ukvarjati z lepim številom
               primerov. Zadaj bodo službe, ki bodo skrbele za to, da se o tem ponovno razmisli. In
               norma, ki pravi, da je vsaj vsakih pet let enkrat treba ta "file" vzeti nazaj, ga
               nujno pogledati in se odločiti, ali stoji to, kar je bilo sprejeto, ali ne, je bolj
               napotilo, je zaveza službam, da to naredijo, in komisiji, da to ponovno pregleda. Tu
               ne gre za moralne vrednote, tu ne gre za zaupanje ali pa nezaupanje komisiji. Tu gre
               zgolj za to, da se zavedamo, da postopki na nek način tečejo. In najbolj moralni
               ljudje nenamerno spregledajo stvar, če je niso dolžni še enkrat pogledati. Rok pa ni
               nerazumno kratek. Jaz se celo strinjam s tem, da so bili roki v obstoječem zakonu
               krajši, kot je nujno, zato pristajam na daljši čas. Zdi pa se mi, da zaveza v tem
               primeru ne škoduje, tako da bi le prosil, če skupaj s koalicijo premislite, kakšno je
               vaše stališče do teh dopolnil, predvsem pa, da ob tem, ko boste s tem zakonom še
               prihajali v parlament, spremenite 4. člen; ne sporoča tistega, kar bi bilo treba
               sporočiti.</p>
            </sp>
            <sp xml:id="SDZ4-Redna-21-2006-11-02.sp115">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ugotavljam, da lahko razpravo zaključim. O amandmajih bomo, kot je
               običaj, odločali danes v okviru glasovanj, pol ure po prekinjeni 34. točki dnevnega
               reda.</p>
               <p>S tem prekinjam to točko dnevnega reda.</p>
               <p>Prehajamo na <title>29. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  ZAKONA O TRGOVINI ( EPA 1011-IV ), SKRAJŠANI POSTOPEK. </title>
               </p>
               <p>Za razpravo imamo 2 uri in 55 minut.</p>
               <p>Med nami pozdravljam ministra mag. Vizjaka, hkrati pa se poslavljam od ministra dr.
               Zvera s sodelavci in tudi od naših obiskovalk in obiskovalcev na tribuni. Besedo
               dajem predstavniku vlade, torej ministru Vizjaku, za dodatno obrazložitev. Prosim.
           </p>
            </sp>
            <sp xml:id="SDZ4-Redna-21-2006-11-02.sp116">

               <speaker>MAG. ANDREJ VIZJAK:</speaker>

               <p>Hvala lepa, spoštovani podpredsednik. Spoštovane poslanke in poslanci! Z veseljem
               lahko povem, da novela zakona o trgovini, ki je danes v obravnavi v državnem zboru,
               rešuje dolgoletno kalvarijo raznih poskusov prejšnjih vlad, kako regulirati
               obratovalni čas, in je bil vsak poskus regulacije obratovalnega časa trgovin s strani
               tistih, ki pravzaprav niso socialni partnerji in se ne dogovarjajo okoli tega,
               poskus, ki je samo še poslabševal razmere na tem področju. Zato smo se na ministrstvu
               za gospodarstvo zavedali, da nobena ureditev zakona o trgovini v zvezi z obratovalnim
               časom ne ustreza vsem udeležencem in da je najboljša rešitev dogovor med socialnimi
               partnerji oziroma dogovor med trgovci in zaposlenimi v trgovini.</p>
               <p>Zato je tudi ministrstvo za gospodarstvo prevzelo vlogo koordinatorja pri
               dogovarjanju obeh strani, ki sta končno dosegli dogovor v obliki podpisanega
               protokola, ki pa je tudi sestavni del kolektivne pogodbe. Dogovor ureja delovni čas,
               odmore, počitke in dodatke, ki v zvezi z razporeditvijo delovnega časa, ki je za
               delavce manj ugoden in so te določbe del kolektivne pogodbe dejavnosti trgovine
               Slovenije. S tem na nek način ne reguliramo, ne določamo več obratovalnega časa
               trgovin, ampak določamo oziroma delodajalci in delojemalci odločajo in določajo o
               zaščiti delovnega časa trgovca, konkretnega zaposlenega v trgovini in s tem se tudi
               posredno to dotika obratovalnega časa. Verjamemo, da bo s tem dogovorom ta zgodba,
               obratovalni čas, končana in da ne bo več povzročala napetosti med socialnimi
               partnerji. Dogovor glede delovnega časa zaposlenih je po našem mnenju, ki smo ga tudi
               vseskozi zagovarjali, ustrezna in najboljša podlaga za ureditev tega obratovalnega
               časa v trgovinski dejavnosti. Ministrstvo za gospodarstvo je tudi zagotavljalo
               socialnim partnerjem ob prevzemu tega moderatorstva, da bo spoštovalo njihov dogovor
               in da bo prelilo dogovor med socialnimi partnerji tudi v novelo zakona o trgovini. In
               danes tukaj je tekst novele zakona o trgovini, ki gre v celoti v podporo
               dogovorjenemu med zaposlenimi v trgovini in med delodajalci, zato tudi ne soglašamo s
               kakršnimikoli korekcijami teksta, ki je usklajen s socialnimi partnerji in za
               katerega smo se skupaj dogovorili, da ga tudi predlagamo državnemu zboru za sprejem.</p>
               <p>Predlagana ureditev obratovalnega časa prodajaln bo zagotovila učinkovito varstvo
               javne koristi in hkrati kar najmanj posegla v ustavne pravice do svobodne gospodarske
               pobude. Trgovcem se zagotavlja tržna priložnost za opravljanje njihove dejavnosti,
               potrošnikom primerna in kakovostna preskrba, zaposlenim v trgovini pa primerno
               plačilo za delo v manj ugodnem času in seveda druge pravice. Iz slednjega povedanega
               torej dogovor odseva pričakovanja vseh treh kategorij, ki so tukaj, na eni strani
               gospodarstva - delodajalcev, na drugi strani zaposlenih, delojemalcev in na tretji
               strani vseh nas - potrošnikov. Hvala.</p>
            </sp>
            <sp xml:id="SDZ4-Redna-21-2006-11-02.sp117">

               <speaker>PODPREDSEDNIK DR. MARKO PAVLIHA:</speaker>

               <p>Hvala tudi vam, gospod minister. Predlog zakona je obravnaval odbor za gospodarstvo.
               Prosim predsednika odbora, gospoda Ferija Horvata za poročilo odbora. Prosim.</p>
            </sp>
            <sp xml:id="SDZ4-Redna-21-2006-11-02.sp118">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik, spoštovani gospod minister, kolegice in
               kolegi in drugi prisotni! Verjetno je malo zakonov, če sploh kakšen, ki se je z njim
               tolikokrat ukvarjal tako odbor za gospodarstvo, in to v več mandatih, in tudi državni
               zbor v različnih sestavah. Odbor je obravnaval predlog zakona, ki ga imamo pred seboj
               in ki ga je pravkar predstavil gospod minister, na 22. seji 10.10.2006, kot matično
               delovno telo. Odbor je bil seznanjen z mnenjem zakonodajno-pravne službe in na
               podlagi mnenja tudi sprejel amandma k 1. členu.</p>
               <p>Pomembno je za obravnavo tega zakona in za njegov sprejem dejstvo, da so tako v
               pisni obliki predstavniki delodajalcev, se pravi združenja za trgovino pri
               gospodarski zbornici, in ustno izrazili podporo predstavniki sindikatov zaposlenih v
               trgovini na seji odbora in eni in drugi so dejansko soglašali s tem, kar so tudi
               podpisali. Odboru se je zdelo to dovolj prepričljivo in dovolj tehtni argumenti glede
               na izkušnje od prej, da je odbor predlog zakona sprejel in ga predlaga zboru, da ga
               tudi sprejme. Menimo, da ta sprejem zakona zagotavlja neke vrste presekanje
               gordijskega vozla odpiralnega časa trgovin.</p>
               <p>Odbor za gospodarstvo je s pretežno večino potrdil predlog zakona z izjemo
               predstavnikov ene poslanske skupine in ob tem izrazil zadovoljstvo nad sporazumom med
               delodajalci in delojemalci.</p>
               <p>Dejstvo, da ni bilo dogovora med predstavniki delodajalcev in delojemalcev v
               preteklosti, je bilo, kot veste in vemo, poglavitni razlog za razpis in izvedbo
               referenduma. Zakon, ki je bil nato sprejet v državnem zboru po referendumu, ni bil
               všeč pravzaprav nikomur oziroma je bil sporen za vse, tako za trgovce, kot za
               sindikate, pa tudi za potrošnike.</p>
               <p>Predlagana rešitev je v skladu z interesi podjetij, svobodna gospodarska pobuda, v
               interesu zaposlenih, tu mislim predvsem na ustrezno plačilo, ki je bilo ena od
               spornih zadev od vsega začetka, in pa zaščita na podlagi delovne zakonodaje in končno
               v interesu potrošnikov. Upamo, da bodo s sprejemom zakona končane igre brez meja v
               zvezi z odpiralnim časom trgovin.</p>
            </sp>
            <sp xml:id="SDZ4-Redna-21-2006-11-02.sp119">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa za poročilo odbora. Sledi predstavitev stališč poslanskih skupin. Prvega
               vabim k besedi gospoda Mikoliča, da predstavi stališče Nove Slovenije.</p>
            </sp>
            <sp xml:id="SDZ4-Redna-21-2006-11-02.sp120">

               <speaker>MARTIN MIKOLIČ:</speaker>

               <p>Hvala za besedo, predsedujoči. Lepo pozdravljen spoštovani minister, spoštovana
               kolegica in kolegi! Ta ena poslanska skupina, ki na odboru ni podprla zakon, je bila
               Nova Slovenija in mi danes tudi ne bomo zakona podprli.</p>
               <p>V poslanski skupini Nove Slovenije poznamo 74. člen ustave, ki govori o svobodni
               podjetniški pobudi in ravno zaradi tega smo tudi vložili amandma, ker se nam zdi
               nepotrebno, da bomo mi sedaj trgovce učili, kdaj naj določijo odpiralni čas, da bodo
               imeli najboljše zaslužke oziroma dobičke. Smatramo, da mora država oziroma
               zakonodajalec zagotoviti pogoje, da se bo ta svobodna podjetniška pobuda kar najbolje
               razvijala in uresničevala, hkrati pa mora tudi upoštevati 53. člen ustave. Ta v
               tretjem odstavku pravi, da država varuje družino, materinstvo, očetovstvo, otroštvo
               in mladino ter da mora za ustvarjanje varstva ustvariti tudi potrebne razmere; in
               ravno za to gre. Gre za delo staršev, predvsem mater ob nedeljah, ki naj bi jih
               družine potrebovale za utrjevanje družinskih vezi, gre pravzaprav za čas, ki ga v
               običajnih delovnih dneh ni. Če želimo ustvarjati družini prijazne razmere, se mora
               nedeljsko delo omejiti na samo nujne zadeve, kot je na primer v zdravstvu.</p>
               <p>Prav zaradi tega je mag. Janez Drobnič vložil predlog zakona, ki naj bi odpravil
               nedeljsko delo trgovin z določenimi izjemami, seveda celotno usodo, celoten scenarij
               vsi poznamo. Vemo tudi, kakšna je bila izražena volja na referendumu in ravno v
               poslanski skupini Nove Slovenije želimo tej volji prisluhniti. Pomembnejše od tega,
               ali so prodajalke pripravljene delati za boljše plačilo tudi ob nedeljah, je
               vprašanje, ali je ob nedeljah materam, ki so prodajalke, potrebno delati. V Nemčiji,
               najbrž ste si prebrali, nekaj dni nazaj v Financah je to bilo objavljeno, so
               prepovedali avtomatsko izposojo video in DVD-jev ob nedeljah in praznikih, ker naj bi
               to motilo nedeljski mir in kršilo zakon o prepovedi dela ob nedeljah. Članek je bil
               objavljen v Financah. Pa, spoštovane kolegice in kolegi, tu gre za avtomatsko
               izposojo! V zadnjih dneh se v medijih spet pojavljajo članki z naslovov, da bomo po
               12. novembru ob nedeljah lahko spet nakupovali tudi v velikih trgovskih centrih.
               November prinaša nedelje, pa takoj po tem članku tudi Delavcem nedeljsko delo ne
               diši. Novinarji ugotavljajo, da zaposleni, predvsem matere, sploh ne poznajo svojih
               pravic. Tudi to piše v tem članku. Vedo samo, da bodo odslej delali tudi ob nedeljah.
               Sindikat pa pojasnjuje, da bodo njihove pravice varovane s tem, da bodo izvedli
               izobraževanje, ki bo omogočilo enotno tolmačenje vseh določil kolektivne pogodbe, se
               pravi, izobraževanje za zaposlene. Pa če bi tudi to res pomagalo, se postavlja še
               dodatno vprašanje, kateri sindikat pa zastopa pravice zaposlenih staršev, mater?
               Sindikati zastopajo zaposlene v trgovini, ne pa hkrati tudi staršev.</p>
               <p>In spet je na nas potrošnikih, državljanov, da se odločimo, kako bomo preživeli
               nedelje. Lahko izberemo najbolj popularno atrakcijo nedeljski izlet, moderno romanje
               v najbližje nakupovalno središče ali pa smo nekaj posebnega in izberemo drugačen
               način preživljanja prostega časa - takšen, ki bo otrokom vrnil starše. Mi zakona ne
               bomo podprli.</p>
            </sp>
            <sp xml:id="SDZ4-Redna-21-2006-11-02.sp121">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Janc v imenu Slovenske ljudske stranke.</p>
            </sp>
            <sp xml:id="SDZ4-Redna-21-2006-11-02.sp122">

               <speaker>KRISTIJAN JANC:</speaker>

               <p>Hvala lepa, spoštovani predsedujoči. Gospod minister, kolegice in kolegi! Ta
               tematika ima res kar dolgo brado, kot je rekel sam minister. Vmes je preteklo veliko
               razprav na različnih nivojih in na koncu prišli do, po naši oceni, neke salomonske
               rešitve od tistega 21.9.2003, ko je bil tisti referendum.</p>
               <p>Obravnava novele zakona o trgovini, in sicer v delu, ki se nanaša na obratovalni čas
               teh prodajaln. Gre za člen, ki smo ga na podlagi referenduma oblikovali oziroma
               sprejeli v državnem zboru na začetku leta 2004, potem pa pred nekaj meseci še enkrat,
               saj je ustavno sodišče ta člen razveljavilo. Razlog razveljavitve je bil takrat ta,
               da je bila površina prodajaln za nujne življenjske artikle, ki bi bile lahko odprte
               brez omejitve tudi ob nedeljah in z zakonom določenih praznikih, določene arbitrarno.</p>
               <p>Že ko smo sprejemali zadnjo novelo zakona oziroma sedaj veljavno besedilo 17. člena,
               smo v poslanski skupini Slovenske ljudske stranke poudarili, da smo v nezavedljivi
               situaciji. V Sloveniji smo si namreč postavili zelo jasen cilj, da si želimo hiter
               gospodarski razvoj, da hočemo skladno z vladnimi reformami povečati konkurenčnost
               slovenskega gospodarstva ter da je eden ključnih ciljev v Sloveniji intenzivni razvoj
               turizma. Poslanci Slovenske ljudske stranke smo takrat predlagano besedilo 18. člena
               podprli, upoštevajoč vse omejene okoliščine. Predlagana rešitev je bila z
               referendumske odločitve in drugih okoliščin še sprejemljiva. Seveda se ob tem
               postavlja cela vrsta vprašanj, predvsem v zvezi s tako imenovanimi posebnimi
               lokacijami, na katerih so določene izjeme. Vsekakor te izjeme puščajo v nekaterih
               primerih relativno širok okvir, naj omenim le zaključena območja bencinskih servisov
               ali pa stara mestna oziroma trška jedra. Že pri sprejemanju zadnje novele smo izrecno
               poudarili, da ne izključujemo možnosti, da bo morda čez leto dni zopet potrebno
               spreminjati zakon, če bi se na primer izkazalo, da rešitve, ki smo jih sprejeli niso
               ustrezne. In danes, spoštovane gospe in gospodje, obravnavamo predlog novele besedila
               17. člena zakona o trgovini. Naj kar takoj poudarim, da bo poslanska skupina
               Slovenske ljudske stranke spoštovala dogovor med delodajalci in predstavniki
               delojemalcev, s katerimi so po naših informacijah vsi zadovoljni. Dokler tega
               zadovoljstva ni bilo, so bili interesi delavcev po našem mnenju zaščiteni z
               referendumsko voljo volivcev. Seveda pa je mogoče predlagani noveli očitati, da se
               odmika od referendumske volje, vendar je potrebno upoštevati vse okoliščine, ki so se
               od referenduma bistveno spremenile. Pri tem mislimo na podpis kolektivne pogodbe
               dejavnosti trgovine Slovenije, ki je bil sprejet 9. junija letos. Z njimi je namreč
               urejen delovni čas, odmor, počitki, dodatki, ki izhajajo iz razporeditve delovnega
               časa, ki je za delavca manj ugoden. Težko bi nasprotovali predlogu člena, ki ga
               podpirajo tako delodajalci in predstavniki delojemalcev. V poslanski skupini
               Slovenski ljudski stranki verjamemo, da je ta predlagana novela deležna tudi širše
               podpore med državljani in državljankami Republike Slovenije. Glede na to, da zakon
               zasleduje dogovor med delodajalci in delojemalci, zasleduje tudi načelo enakosti in
               da spoštuje načelo svobodne gospodarske pobude, bomo poslanci Slovenske ljudske
               stranke predlagani zakon tudi podprli.</p>
            </sp>
            <sp xml:id="SDZ4-Redna-21-2006-11-02.sp123">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Zagorac v imenu Slovenske nacionalne
               stranke.</p>
            </sp>
            <sp xml:id="SDZ4-Redna-21-2006-11-02.sp124">

               <speaker>BOŠTJAN ZAGORAC:</speaker>

               <p>Hvala, spoštovani predsedujoči. Spoštovani prisotni! Začel je veljati tisti del
               kolektivne pogodbe za dejavnosti trgovine, ki se nanaša na poglavje o delovnem času,
               odmorih, počitkih in dodatkih, ki izhajajo iz za delavce manj ugodne razporeditve
               delovnega časa. Zaposleni v trgovini bodo poslej za delo ob nedeljah in praznikih
               dobili dodatek v višini 100%, za delo ob določenih praznikih, pa jih ne bom našteval,
               ker verjamem, da jih poznate, pa 200%. Zanimivo! Vsekakor zanimivo, da ta vlada
               prihaja s takšnim zakonom. Ampak, preden pridemo do točke zanimivo, je treba
               povedati, da je to prvi zakon v tem mandatu, ampak resnično prvi, ki je dejansko
               usklajen s socialnimi partnerji oziroma s tistimi, ki zastopajo delavce v tej državi.</p>
               <p>V poslanski skupini Slovenske nacionalne stranke smo želeli opozoriti v prvi vrsti
               na dvoličnost aktualne vlade, ob tem pa ponovno poudarjamo, da zapisana dikcija v
               noveli omenjenega zakona predstavlja bojazen, saj bo ob neustrezni kontroli dopuščala
               še več kršitev delovne zakonodaje. Poglavitna težava omenjenega področja je
               pomanjkljivo izvajanje nadzora nad delovanjem trgovskih podjetij, ki so naravnana
               izključno zasledovanju povečanja kapitala posamezne družbe. Še enkrat bi podal tisto
               stališče Slovenske nacionalne stranke, ki smo ga dali že tudi v javnost. Predlagana
               sprememba, ki daje ekskluzivno pristojnost o določitvi delovnega časa prodajaln
               trgovcem oziroma lastnikom trgovin, je v čistem nasprotju z nekdanjimi težnjami danes
               vladnih predstavnikov, ki so ukinitev nedeljskega dela zahtevali celo z referendumom.
               Spomnili se boste, da takratna referendumska udeležba je bila sicer majhna, ampak
               pravni red Republike Slovenije določa, da kakršnakoli ta referendumska udeležba je,
               je referendum zavezujoč in takrat so se ljudje v tej državi, državi Republike
               Slovenije, ki jo zastopamo mi vsi tukaj, vseh 90 poslancev, se odločila, da
               nedeljskega dela ne bo. Danes ta vlada, vlada, ki je zahtevala referendum, čigar
               rezultat je bil popolnoma jasen, ponuja kompromis. Ponuja kompromis tako delavcev kot
               delodajalcem. Ponuja kompromis v obliki povišanja nadomestila. Če bi to obrnili
               nekako v domač jezik, bi rekli, kupujemo delavce za to, da bodo delali. "Šparamo" pa
               nekje drugje. Verjamem, da večina vas je bila prisotnih na seji prejšnji teden, ko
               smo nekje "šparali", "šparali" zato, da danes dajemo. "Šparali" smo pa na način, da
               nekomu jemljemo, danes pa dajemo zato, da bomo čez dve leti, ko bodo prišle
               državnozborske volitve, pridobili glasove tistih, ki so na referendumu odločili
               drugače. Treba se je odločiti, spoštovani predstavniki vlade, treba se je odločiti,
               ali bomo spoštovali referendumsko voljo ljudi, ne glede na udeležbo, ali bomo bili
               populisti, pa bomo jemali nekje in dajali tja, kjer se glasove enostavno kupuje.
               Referendum je enostavno dejal "ne" nedeljskemu delu. In današnja vlada, sestavljena
               iz štirih strank, ponuja "ja" nedeljskemu delu na način, da se ti ljudi kupi zato, da
               bodo delali. Kdorkoli bo za to govornico ali pa iz klopi dejal, da skrbi za matere
               otrok, da skrbi za udeležbo pri mašah v nedeljo, se bo lagal. Ta vlada ponuja
               nedeljsko delo. Je pa res, spoštovani gospod minister, to pa moram priznati, da gre
               za prvi zakon v tem mandatu, ki je bil s pomočjo denarja kupljen in usklajen s
               socialnimi partnerji. In če ne gre z voljo, gre pač z denarjem. Hvala lepa.</p>
            </sp>
            <sp xml:id="SDZ4-Redna-21-2006-11-02.sp125">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo dajem gospodu Rezmanu, da predstavi stališče DeSUS-a.</p>
            </sp>
            <sp xml:id="SDZ4-Redna-21-2006-11-02.sp126">

               <speaker>VILI REZMAN:</speaker>

               <p>Hvala lepa, gospod podpredsednik. Jaz bom za razliko od nekaterih že slišanih,
               pretirano kritičnih, misli izrazil v uvodu zadovoljstvo. Najprej zadovoljstvo s tem,
               da je vlada oziroma da je ministrstvo prevzelo to vlogo neke vrste mediatorja med
               tistimi, ki bi se morali sporazumeti, in da je ta mediacija tudi rodila uspeh. Sicer
               sem prepričan, da je že takrat, ko je vlada formalno predlagala še drugačen zakon,
               bila v zadregi ali pa vsaj ministrstvo z ministrom na čelu, zato ker sem imel ves čas
               občutek in bil sem prepričan v to, da bo slej kot prej prišel na mizo tudi zakon,
               podoben ali takšen, kakršnega imamo sedaj, kajti to je po naši sodbi edino
               racionalno, vsaj če gledamo z vidika gospodarstva in siceršnjih splošnih,
               neideoloških interesov. Zadovoljni smo v poslanski skupini DeSUS, in zato bomo
               podprli ta zakon, tudi zavoljo tega, ker ni bilo potrebno spreminjati stališč, ne
               tistih, ki so jih prejšnji poslanci te poslanske skupine podpirali oziroma izražali,
               ne tistih, ki smo jih mi podpirali oziroma izražali pred meseci, ko smo sprejemali
               zakon, ki je sedaj še veljaven, in ko smo skušali amandmirati in na ta način mehčati
               trdo držo tistih, ki so želeli preprečiti, da bi bile trgovine odprte. In zadovoljni
               smo tudi sedaj, ko izražamo podporo predlaganemu, zato ker ocenjujemo, da gre
               vendarle za to, da so v ospredje stopili gospodarski in ne ideološko-politični
               interesi. Zato, ker gre za nek način osvobajanja od političnega pritiska s strani
               gospodarstva, in zato, ker gre tudi za to, kar je bilo sicer že povedano, da dobiva
               socialni dialog prednost pred razpravami, ki so bolj ali manj strankarsko obarvane
               tudi v parlamentu. In za takšen način socialnega sporazumevanja bi morali najti
               najbrž mi vsi čim več posluha.</p>
               <p>Če gre za uskladitev gospodarskih, pa tudi socialnih in nekaterih drugih interesov,
               potem se v končni fazi dogodi tudi, da bomo ugotovili, da so tudi politični interesi
               bili usklajeni, če drži, da smo vsi za to, da bi gospodarstvo bilo avtonomno, da bi
               imeli čim uspešnejšo gospodarsko rast, da bi imeli čim več odprtih delovnih mest, in
               če bi nam navsezadnje šlo za to, da gre res vsem za boljše življenje. Pri tem ne
               mislimo vsakega posameznika, pri tem mislimo tisto, kar je pač večinsko in kar je
               možno s socialnim sporazumevanjem doseči. Bistvo tega zakona po naši sodbi je
               pravzaprav zapisano v dveh, treh besedicah 1. člena - tam, kjer piše, da trgovec ob
               upoštevanju interesov in zaščite zaposlenih določi obratovalni čas, da torej
               obratovalnega časa v gospodarstvu ne bo več določala politična večina, torej
               strankarska večina v parlamentu, in da je to pot pač bil tisti, ki je bil uspešnejši
               od siceršnjih političnih sporov v parlamentu, dialog med socialnimi partnerji. Zato
               bomo ta zakon tudi soglasno podprli.</p>
            </sp>
            <sp xml:id="SDZ4-Redna-21-2006-11-02.sp127">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V imenu narodne skupnosti bo spregovorila gospa Pozsonec. Prosim.</p>
            </sp>
            <sp xml:id="SDZ4-Redna-21-2006-11-02.sp128">

               <speaker>MARIA POZSONEC:</speaker>

               <p>Lep pozdrav vsem prisotnim! Zakon o trgovini je bil v delu, ki ureja odpiralni čas, v
               zadnjem obdobju že večkrat spremenjen. 9.6.2006 je bil med delodajalci in
               delojemalci, podpisniki kolektivne pogodbe dejavnosti trgovine Slovenije, dosežen
               dogovor, ki se nanaša na ureditev delovnega časa, odmorov, počitkov in dodatkov, ki
               izhajajo iz razporeditve delovnega časa, ki je za delavca manj ugoden. Predlagani
               zakon tako povzema vsebino dogovora in ga prenaša v predlagano spremembo 17. člena
               zakona o trgovini. Ureditev obratovalnega časa prodajalk tako sledi dogovoru med
               socialnimi partnerji, ki omogoča določanje odpiralnega časa glede na potrebe
               potrošnikov in poslovno odločitev trgovcev. Hkrati pa zagotavlja varstvo pravic
               zaposlenih v trgovini, kajti zagotovljeno je primerno plačilo delavcem za delo v manj
               ugodnem času.</p>
               <p>Strinjam se, da je najboljša, pravzaprav edina rešitev upoštevati dogovor med
               socialnimi partnerji, vendar zame ostaja vprašanje do konca veka: Zakaj je bil
               potreben referendum, zakaj je bilo stran vržene več kot pol milijarde, če predloženi
               zakon izničuje voljo ljudi, izraženo na referendumu? In še naprej ostaja vprašanje:
               Koliko zdravnic, medicinskih sester, policistk, turističnih delavk, novinark dela ob
               nedeljah? Okus po tem referendumu je vsekakor grenak, tako v družbi kot od sedaj
               naprej tudi v zakonodaji. Hvala.</p>
            </sp>
            <sp xml:id="SDZ4-Redna-21-2006-11-02.sp129">

               <speaker>PODPREDSEDNIK DR. MARKO PAVLIHA:</speaker>

               <p>Hvala tudi vam. Naslednji ima besedo gospod Pajk v imenu SDS.</p>
            </sp>
            <sp xml:id="SDZ4-Redna-21-2006-11-02.sp130">

               <speaker>STANE PAJK:</speaker>

               <p>Spoštovani predsedujoči! Spoštovani minister, kolegice, kolegi! O tem zakonu je bilo
               izgovorjenih veliko besed v tej hiši in tudi izven te hiše. Pa poglejmo dejstva. Do
               zaostritve tega vprašanja je prišlo v prejšnjem mandatu zaradi tega, ker se socialni
               partnerji niso dogovorili o delovnem času, odmorih in dodatkih v manj ugodnem času. O
               odpiralnem času trgovin je bil razpisan referendum. Voljo tega referenduma je
               poslanska skupina Slovenske demokratske stranke spoštovala in trudili smo se, da smo
               voljo, potrjeno na referendumu, prenesli v zakon. Ko se je to izvedlo, je ustavno
               sodišče zadržalo izvajanje tega zakona v členih, ki so omejevali prosto gospodarsko
               pobudo. Sedaj je nastala povsem druga situacija, saj so dne 9.6.2006 delodajalci in
               delojemalci, torej socialni partnerji, podpisali dogovor, ki se nanaša na ureditev
               delovnega časa, odmorov, počitkov in dodatkov, ki izhajajo iz razporeditve delovnega
               časa, ki je za delavca manj ugoden. Predlagani zakon povzema vsebino dogovora in ga
               prenaša v predlagano spremembo 17. člena zakona o trgovini. Predlagana ureditev
               obratovalnega časa prodajaln bo zagotovilo učinkovito varstvo javne koristi in kar
               najmanj posegla v ustavno pravico do svobodne gospodarske pobude. Trgovcem se
               zagotavlja dostojna tržna priložnost za opravljanje njihove dejavnosti, potrošnikom
               primerna in kvalitetna preskrba in zaposlenim primerno plačilo za delo v manj ugodnem
               času. Utemeljitev skrajšanega postopka izhaja iz dejstva, da je trenutna zakonska
               regulativa predmet postopka za oceno ustavnosti, za katero velja začasno zadržanje do
               morebitne odločbe ustavnega sodišča Republike Slovenije.</p>
               <p>V poslanski skupini Slovenske demokratske stranke smo zadovoljni in veseli, da je do
               dogovora med socialnimi partnerji prišlo. Zato predlagani zakon podpiramo. Hvala.
           </p>
            </sp>
            <sp xml:id="SDZ4-Redna-21-2006-11-02.sp131">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednjega vabim k besedi dr. Lahovnika, da predstavni stališče
               poslanskega kluba LDS.</p>
            </sp>
            <sp xml:id="SDZ4-Redna-21-2006-11-02.sp132">

               <speaker>DR. MATEJ LAHOVNIK:</speaker>

               <p>Hvala lepa, gospod predsedujoči. Gospod minister, spoštovane poslanke, poslanci! V
               poslanski skupini Liberalne demokracije Slovenije bomo predlagani zakon seveda
               podprli. Naše stališče je že vseskozi enako in ni nobenega razloga, da bi ga
               spreminjali samo zato, ker smo sedaj v opoziciji, tako da vsebinske rešitve
               podpiramo. Nedeljsko delo, na splošno delovni čas je stvar svobodne gospodarske
               pobude na eni strani in dogovora med delodajalci in delojemalci na drugi strani. To
               ni področje, ki bi ga država morala urejati z referendumom. Če je kaj, potem upam, da
               so se vsi tisti, ki so zagovarjali referendum, ko so bili še v opoziciji in imajo
               sedaj povsem drugačno stališče, ko so v koaliciji, kaj iz tega naučili. Po
               nepotrebnem smo zapravili za referendum 600 milijonov tolarjev, tudi današnji dan
               dokazuje, da se to vprašanje da drugače rešiti in veste, potrošniki vsak dan
               glasujejo s svojimi nakupi o tem, ali naj bodo trgovine odprte ali ne, katere
               trgovine naj bodo odprte, in ni nobenega razloga, da o tem razpisujemo referendume.
               Seveda pa je treba delavce v trgovinah primerno plačati, ampak to so vprašanja, ki so
               stvar dogovorov med delodajalci in delojemalci. To, da so nekateri v opoziciji
               zagovarjali eno, sedaj, ko so v koaliciji pa so spregledali, je vse davkoplačevalce
               stalo 600 milijonov tolarjev v obliki stroškov nepotrebnega referenduma.</p>
               <p>V poslanski skupini Liberalne demokracije Slovenije smo vseskozi zagovarjali
               dejstvo, da je nedeljsko delo in delovni čas stvar dogovora med socialnimi partnerji,
               zato tudi te predlagane rešitve podpiramo, smo pa presenečeni nad nekaterimi stališči
               določenih skupin, poslanskih skupin, političnih skupin, ki so govorili eno, ko so
               bili v opoziciji, in sedaj nenadoma povsem drugače, ko so v koaliciji. Očitno je
               perspektiva iz vladne palače precej drugačna, kot pa je bila prej iz opozicijskih
               klopi, ampak to je že druga stvar, tako da prepuščamo tudi to v končni fazi v presojo
               volivkam in volivcem, tako kot tudi mora biti nedeljsko delo, kot sem dejal, stvar
               potrošnikov in delodajalcev ter delojemalcev; tako kot volivke in volivci glasujejo
               vsake toliko časa na volitvah, tudi potrošniki glasujejo s svojimi nakupi.</p>
            </sp>
            <sp xml:id="SDZ4-Redna-21-2006-11-02.sp133">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še poslednji ima besedo gospod Kumer v imenu Socialnih demokratov.
           </p>
            </sp>
            <sp xml:id="SDZ4-Redna-21-2006-11-02.sp134">

               <speaker>DUŠAN KUMER:</speaker>

               <p>Hvala za besedo. Spoštovani minister, spoštovane kolegice in kolegi! Socialni
               demokrati smo vseskozi podpirali pogajanja delojemalcev in delodajalcev glede
               odpiralnega časa trgovin. Pričakovali smo in danes tudi dočakali, čeprav je moralo
               preteči nekaj več kot tri leta, da je vendarle dosežen dogovor, ki bi naj izpolnil
               pričakovanja tako na eni strani zaposlenih kot na drugi strani trgovcev, pa tudi nas
               potrošnikov, tako da imamo danes pred seboj rešitev, ki jo po mnenju poslanske
               skupine Socialnih demokratov lahko brez slabe vesti sprejmemo. V preteklih letih je
               imelo to vprašanje res ogromno publicitete, nabito je bilo s čustvi, prepleteno s
               političnimi apetiti po pridobivanju političnih točk na tem vprašanju in še kaj bi se
               našlo.</p>
               <p>Zato je potrebno zaradi zgodovinskega spomina, ki tako hitro usahne v tem državnem
               zboru, preambulo oziroma uvod v ta predlog dopolniti, in sicer da predmet polemike
               med trgovci in zaposlenimi v trgovini ni bila le ureditev delovnega časa zaposlenih
               in plačilo za delo predvsem ob nedeljah in praznikih, temveč tudi skrajno velik
               angažma takratne opozicije, današnje vladajoče elite, da do rešitve ni prišlo. Seveda
               je danes ta elita v drugačni vlogi. Vodi državo in je odgovorna tudi za gospodarske
               učinke in socialno vzdržnost nekaterih zakonov. Zato je tudi logično, da so se
               stališča nekaterih nekdanjih poslancev opozicije, ki danes sedijo v vladi, v tem
               zadnjem letu precej spremenila. In sicer v smislu, kot je to opredelil nekdanji, zdaj
               že ex minister, dr. Damijan, ki je v zvezi s to problematiko dejal, citiram: "Zakon o
               nedeljskem delu v trgovini je povzročil oziroma bo povzročil veliko škode, nepotrebne
               škode, toda kolikor sem informiran, situacija je takšna, da bo to treba urediti,
               kajti sedaj se v mnogih državah pogovarjajo o našem odpiralnem času. Države, ki so
               bolj fleksibilne na tem področju, imajo tudi večjo zaposlenost v trgovinski
               dejavnosti. Zato to tudi ni vedno negativno." Konec citata. Zato v poslanski skupini
               Socialnih demokratov še vedno, tako kot v času pred in po referendumu, menimo, da je
               predvsem pomembno, da izgrajujemo državo socialno odgovornega kapitala. Kapitala, ki
               bo znaj presojati, kaj je sprejemljivo tudi z vidika socialne povezanosti in
               občutljivosti družbe. Sedaj, ko smo člani 25-erice, se moramo soočiti z dejstvom, da
               tudi pri nas deluje na eni strani svobodna tržna gospodarska pobuda in na drugi
               strani javna korist, ki to platformo razširja v tržno socialno gospodarsko pobudo
               oziroma gospodarstvo. In urejanje delovnega časa v trgovinski dejavnosti je eno od
               področij, ki jih je potrebno urejati z zakonodajo na podlagi te širše platforme,
               torej ne samo dobička, temveč tudi pravice zaposlenih. Skratka, gre za vprašanje
               pravic, ki ga tržno socialno gospodarstvo Evrope gradi že nekaj časa in jim je zato
               tudi uspelo graditi sprejemljive norme družbenega življenja tudi v zakonske norme. In
               to je to, kar imamo danes pred seboj: dogovor in iz njega obvezujoča odgovornost vseh
               vpletenih, zato bomo v poslanski skupini Socialnih demokratov ta predlog zakona tudi
               podprli.</p>
            </sp>
            <sp xml:id="SDZ4-Redna-21-2006-11-02.sp135">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Končali smo s predstavitvijo stališč poslanskih skupin in prehajamo na
               razpravo o enem samcatem členu in o vloženem amandmaju, ki ga bomo vodili na podlagi
               pregleda, če lahko temu tako rečemo, tega amandmaja, z dne 27.10. Sprašujem, poleg
               ministra, ki je že izrazil interes, ali se želi še kdo prijaviti k razpravi? Odpiram
               torej elektronsko prijavo. Minister pa se je že javil. Hvala lepa, ampak kot rečeno
               prvi ima besedo gospod minister, mag. Vizjak. Prosim.</p>
            </sp>
            <sp xml:id="SDZ4-Redna-21-2006-11-02.sp136">

               <speaker>MAG. ANDREJ VIZJAK:</speaker>

               <p>Hvala lepa, podpredsednik. Želel bi le v izogib morebiti nekaterim nadaljevanjem
               tovrstnih diskreditacij in poslanski skupini in celo vlade, ki smo jih bili sedaj
               deležni s strani, zlasti poslanske skupine Slovenske nacionalne stranke, le dolžan
               eno pojasnilo. In sicer tukaj je bila s strani dr. Lahovnika, pa ne samo z njegove,
               tudi z drugih, čutiti neko dvoličnost nekaterih poslanskih skupin oziroma nekaterih
               poslancev glede obravnave te problematike. Jaz želim le poudariti, da je do
               referenduma prišlo v času, ko si je prejšnja vlada vzela pravico regulacije tematike,
               ki sodi v socialno dogovarjanje. Takrat je nastal zakon, takrat so nastali
               podzakonski akti, ki so regulirali stvar, ki je pravzaprav v domeni socialnega
               dialoga. Takratna vlada ni uspela in ni bila uspešna in si sploh ni prizadevala, da
               bi socialne partnerje zbližala, da bi moderirala, da bi kakorkoli skratka
               posredovali, da pride do nekega dogovora. Ne! Oblastno je vzela svojo palico in je
               rekla: tako bo, kot bomo mi rekli. In rezultat je bil referendum, kjer so ljudje
               svoje povedali. Sedaj se očita, da dvoličnost, ko je po zaslugi, predvsem po zaslugi
               iskanja rešitev med socialnimi partnerji, samimi in na nek način tudi našega malega
               delčka pri tem, da smo ga dogovarjanja spodbujali, prišlo do dogovora. Seveda je to
               povsem nova okoliščina. Povsem drugačna okoliščina od tiste, ki je bila zanetena v
               preteklosti.</p>
               <p>In sedaj očitati nekomu dvoličnost, ko je na podlagi socialnega dialoga prišlo do
               dogovora, in da se ta dogovor sedaj spoštuje, vizavi tiste situacije takrat, ko
               socialnega dogovora ni bilo, ko je nekdo avtoritativno reguliral zadevo in je prišlo
               do referenduma. To sta povsem dve različni situaciji, ki narekujejo drugačen pristop
               in do tega pristopa je tudi prišlo.</p>
               <p>Tako da, še enkrat, spoštovane poslanke in poslanci, ne gre za nikakršno dvoličnost,
               gre za iskanje najboljše možne rešitve v dani situaciji. Nenazadnje je tudi ta vlada
               sprejela novelo zakona, s katero je v celoti udejanila referendumsko voljo, ki pa je
               bila v tem parlamentu potem z amandmaji, dobronamernimi amandmaji, kako le izboljšati
               referendumsko odločitev, potem do te mere dopolnjena, da je prišlo tudi do ponovne
               ustavne presoje. Ta zadeva je zopet obtičala.</p>
               <p>Spoštovani Zagorac! Glede kupovanja. Tukaj sem slišal besedo, da je vlada kupila ta
               zakon. Jaz ne vem od koga, kako, s čim? Mislim, da bi s tako žalitvijo in žaljivko do
               vlade morali ne prezreti tudi tega, da ste imeli verjetno v mislih, da je bil tukaj
               tudi nekdo podkupljen. Očitno. Ali so to bili delodajalci, se pravi slovensko
               gospodarstvo, ali so to bili slovenski delavci, sindikati? Kdo? Vi ste pravzaprav
               uporabljali zelo trde besede. Prosim, da jih pojasnite, kdo in s čim? Še enkrat
               poudarjam. Vlada ni v tej dani zadevi ničesar drugega naredila kot to, da si je
               prizadevala do obeh socialnih partnerjev doseči dogovor, doseči socialni sporazum, ki
               je bil dosežen. In za to vsa zahvala vsem sindikalnim organizacijam, ki so bile v to
               vključene, kakor tudi predstavnikom delodajalce, ki so bili organizirani v okviru
               gospodarske zbornice združenja za trgovino. Tako, da ti dvoji so pravzaprav odločali
               in odločili o tem, koliko bo kdo prispeval v ta dogovor, da je do tega dogovora tudi
               prišlo.</p>
               <p>In seveda, vlada ker je počela oziroma tudi naše ministrstvo, se je zavezalo, da bo
               striktno spoštovalo ta dogovor in ga preko zakonskega teksta tudi posredovalo v ta
               parlament. Tu je vsa vloga vlade. Jaz mislim, da je najpomembneje tu danes povedati,
               da je očitno prišlo do višje stopnje zrelosti tudi na področju obeh socialnih
               partnerjev, da sta se sporazumela o nečem, kar je bilo sprva očitno nemogoče in da je
               ta rešitev pred nami. Škoda je samo to, da te rešitve ni bilo pred nami že pred
               štirimi, petimi, šestimi leti, ko se je začela ta zgodba ovijati in ki je pravzaprav
               pripeljala do sedanje situacije.</p>
               <p>Tako da, spoštovani, ne tu operirati z izrazi, kot je podkupovanje, kot je
               dvoličnost, itd. Situacije so bile zelo različne, ali je socialni dogovor ali ni. In
               tudi vsi tisti, ki danes nasprotujete temu zakonu, morate le vedeti, da na neki način
               tudi nasprotujete dogovoru med socialnimi partnerji.</p>
            </sp>
            <sp xml:id="SDZ4-Redna-21-2006-11-02.sp137">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ministru sem izjemoma dovolil širšo razpravo, ker so bila tudi, če so
               bila tudi stališča nekaterih poslancev pač usmerjena oziroma so se nanašala nanj.
               Drugače pa opozarjam, da razpravljamo o 1. členu in o amandmaju Nove Slovenije tako,
               da bi prosil, gospod Anderlič, lepo prosim, če bi lahko tudi jaz. Vseeno sem dolžan
               opozoriti, da razpravljamo o 1. členu, o amandmaju poslanske skupine Nove Slovenije.
               Vprašanje pa je seveda, v kolikšni meri boste ta moj napotek upoštevali. Besedo dajem
               gospodu Džubanu. Prosim.</p>
            </sp>
            <sp xml:id="SDZ4-Redna-21-2006-11-02.sp138">

               <speaker>GEZA DŽUBAN:</speaker>

               <p>Hvala lepa, predsedujoči. Lep pozdrav, gospod minister, spoštovani zbor.</p>
               <p>Jaz ne bi imel nobenih velikih težav, da bi ta amandma, ki je pred nami, podprli,
               čeprav sloni cela logika predloženega zakona na tem besedilu tega amandmaja. Če
               potrošniki ne čutijo potrebe, da bi potrošniki, kupci, itd. obiskovali trgovine, je
               verjetno posledično, logično, da trgovci ne bodo dežurali brez potrebe v trgovinah in
               trgovine ne bodo odprte. Ampak iz predloženega samega besedila zakona je verjetno to
               tudi logično in ta amandma po mojem ni potreben.</p>
               <p>Kaj je potrebno k temu dodati? To, kar je seveda gospod minister povedal, je malo
               tega res. Celotna zgodba se je pred leti odvijala največ na odboru za gospodarstvo.
               Takrat so sindikati imeli dovolj daleč dogovore. Upam pa priznati, da so danes
               iztržili več, kot je takrat že bilo dorečeno. In da so ti dodatni pogoji, bonitete,
               ki jih dobijo delavci, ki delajo ob nedeljah in praznikih v trgovinah, boljši kot so
               bili takrat. Ampak takrat, ko je izgledalo, da bi se lahko dogovorili, je posegla
               opozicija, predvsem dveh strank. Morda ena tudi koalicijska in je ugotovila oziroma
               videla možnost, da se gre na referendum z rešitvijo, da se trgovine ob nedeljah
               zapro. To je bila tudi ves čas med pogajanji grožnja, če ne boste pristali na te
               dodatke, bomo pa trgovine zaprli. In smo imeli referendum. Danes si dopovedujemo,
               kakšno vlogo je kdo igral. Veliko je o tem poslikanega, zapisanega. Spomnimo se. Eni
               se dobro spomnimo, predvsem tisti, ki smo bili v odboru za gospodarstvo, kaj se je
               dogajalo. Jaz sem tudi med tistimi, ki trdi, da je ta referendum bil nepotreben in da
               rešitev v zakonu ni takšna, kot je bilo zapisano v referendumskem vprašanju.</p>
               <p>Tisto vprašanje pa mislim, da sta oblikovala dva aktualna ministra. Danes govoriti o
               tem, da ne vem, kako je sedaj vse dobro in prav rešeno, ni bilo dobro. 600 milijonov
               je bilo vrženih stran po nepotrebnem in bi bil lahko dogovor sklenjen tudi po drugi
               poti. Danes takšna rešitev, kot pravim, je dobra. Sedaj bo predvsem naloga tudi vlade
               in ustreznih služb, da bodo nadzirali, kako se bo ta zakon izvajal. Ker je bil
               predvsem tukaj problem, da morda so bile rešitve v takratnem zakonu, delovno-pravni
               zakonodaji že dokaj dobre. Problem je bil v tem, da se delo v trgovinah ni nadziralo
               in da se kršitelje ni sankcioniralo.</p>
               <p>In danes je zgodba ista. Če se to ne bo nadziralo in po potrebi sankcioniralo, potem
               tudi s tem zakonom nismo prišli dovolj daleč, ker je zgodba v tistem delu, ko ga je
               pač potrebno izvajati. Skratka, ko bomo glasovali o zakonu ga bom jaz podprl. Ta
               amandma, ocenjujem, da, še enkrat pravim, da ni potreben, pa tudi če bo sprejet ne bo
               doprinesel k zakonu nič novega, nič posebnega. Pomembno je osnovno besedilo predloga
               sprememb zakona. Hvala lepa.</p>
            </sp>
            <sp xml:id="SDZ4-Redna-21-2006-11-02.sp139">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo mag. Sajovic.</p>
            </sp>
            <sp xml:id="SDZ4-Redna-21-2006-11-02.sp140">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Jaz se strinjam z mojim predhodnikom. Ta
               amandma zakona bistveno ne popravlja in ga ne poslabšuje. Sem pa vesel, da je
               ministrstvo naredilo korak naprej, da to jaro kačo o trgovski zgodbi vendarle
               presekamo in pa da se enkrat končno začnemo zavedati osnovnega vodila, da je kupec
               kralj. Tako, kot je pri uradnikih stranka, kdor pride, kralj in ne uradnik, je tudi v
               trgovini. Vse te postopke je pač treba voditi v tej smeri. Dokler bodo naši ljudje
               imeli željo kupovati in pa nabavljati ob nedeljah, je prav, da jim to tudi omogočimo.
               In zato se mi ta zakon, ki ni idealen, je pa zaključek neke zgodbe in pomeni vendarle
               napredek, vredno zdeti podpreti. Hvala lepa.</p>
            </sp>
            <sp xml:id="SDZ4-Redna-21-2006-11-02.sp141">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Mikolič.</p>
            </sp>
            <sp xml:id="SDZ4-Redna-21-2006-11-02.sp142">

               <speaker>MARTIN MIKOLIČ:</speaker>

               <p>Hvala lepa. Še enkrat bom poudaril, da smo v poslanski skupini Nove Slovenije
               amandma vložili ne zaradi tega, da bomo sedaj še nekaj časa razpravljali o zakonu,
               ampak ker se nam zdi neumestno, da je v tem prvem členu zapisano, da bo trgovec
               določal odpiralni čas glede na potrebe potrošnikov. Smatram, da ne smemo mešati
               odpiralni čas trgovin, pa uradne ure uradnikov ali birokratov. To zgleda približno
               takole, se pravi, sem tudi prepričan, če bo v katerem kraju nekaj potrošnikov ali pa
               kupcev želelo v nedeljo imeti trgovino odprto oziroma čutilo potrebe, da gredo v
               trgovino, če bo trgovec ugotovil, da se mu to ne splača, potem vsekakor trgovina v
               nedeljo ne bo odprta.</p>
               <p>Moram pa povedati, da sem res razočaran glede izraza "primerno plačilo". Jaz sem
               trdno prepričan, da nobeno plačilo ob nedeljah in praznikih ne more biti primerno, če
               govorimo o trgovkah, če s tem razvrednotimo njihove vrednote oziroma tistega, kar
               zaposlene, tisto, kar zaposlene želijo spoštovati, oziroma da bi lahko same odločale
               o dnevu, ki se imenuje nedelja oziroma praznik. Marsikaj je bilo res zapisano v
               zadnjem obdobju. Tudi ta primer glede nagrajevanja ob nedeljah oziroma primernega
               plačila, kot tudi marsikatera mati pravi, da tudi za 3-kratno plačilo v nedeljo ne bi
               šla delati. Ampak glede na sprejet zakon bo morala iti delat.</p>
               <p>Nadalje bi se vprašal: Kaj pa je s študenti, ki delajo ob nedeljah? Ali to rešuje ta
               zakon? Se pravi, kot vem, nikjer tega ni zapisanega oziroma tudi med socialnimi
               partnerji. To pa pomeni, da študent bo delal verjetno ena za ena oziroma toliko, kot
               je njegova študentska ura. Tudi tukaj se bojim, da bo prišlo ali pa prihajalo do
               zlorab. Kot sem že uvodoma omenil, jaz bom predlagani amandma podprl oziroma
               pravzaprav zakona ne bomo v poslanski skupini Nove Slovenije podprli.</p>
            </sp>
            <sp xml:id="SDZ4-Redna-21-2006-11-02.sp143">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K razpravi se je prijavil tudi gospod Koren. Prosim.</p>
            </sp>
            <sp xml:id="SDZ4-Redna-21-2006-11-02.sp144">

               <speaker>DRAGO KOREN:</speaker>

               <p>Hvala za besedo, predsedujoči. Lep pozdrav ministru, poslankam, poslancem! Zame
               osebno je danes žalosten dan, kajti očitno dokončno izničujemo neko odločitev, ki so
               jo volivke in volivci dali na referendumu o odpiralnem času trgovin. In na žalost
               moram danes pritrditi razpravljavcem Liberalne demokracije, da je bil referendum
               nepotreben, da se je zapravljal denar, s takim izidom, kot ga danes imamo pred seboj,
               s sprejemom tega zakona se dejansko to dogaja. Žalosten sem tudi zato, ker je
               dejansko ostala samo še Nova Slovenija in pa, če sem prav razumel, predstavnika
               Slovenske nacionalne stranke, ki želijo, da bi se uzakonila tista volja, ki je bila
               na referendumu izglasovana.</p>
               <p>Mene dogovor med delodajalci in delojemalci trgovine veseli. Moram povedati, da ga
               pozdravljam, da so se dogovorili. Ta dogovor lahko normalno velja, se pravi za tiste
               trgovine, ki bodo tudi ob spoštovanju referendumske volje odprte. Govoriti o svobodni
               gospodarski pobudi, iniciativi kar tako na splošno tudi v soboto in nedeljo, ponoči
               in podnevi je potrebno ali ni potrebno, je pa po mojem malo neumestno. Prej je bilo
               rečeno, kupec je kralj. Jaz bom rekel: Stranka je kralj in lahko potem samo
               pričakujemo, da se bo minister Virant dogovoril z načelniki upravnih enot, da pač
               stranke, kralji želijo ob sobotah in nedeljah urejati svoje zadeve na upravnih
               organih in če se bodo dobro pogodili zaposleni oziroma sindikat. Sicer, ne vem,
               kateri sindikat bo zastopal sedaj potem te delavce v upravnih organih za 200%
               plačilo, pa bomo tudi to urejali. Jaz pravim, vsaka tudi gospodarska pobuda ima ene
               svoje meje.</p>
               <p>Jaz na žalost ne bom mogel podpreti zakona. Bom rekel tudi ne glede, ali bo naš
               amandma sprejet ali ne. Ne morem ga pač podpreti, zato kar sem že na začetku povedal,
               ker ne odraža volje, ki je bila izglasovana na referendumu. Sam dogovor med
               socialnimi partnerji je pa pohvale vreden in bi lahko veljal, se pravi, za tiste
               trgovine, ki bi bile tudi ob sobotah in nedeljah odprte.</p>
               <p>Človek se vpraša: Ali še ima potem res smisel ohranjati referendum? Jaz bom rekel:
               Še vedno ima smisel, čeprav taka izkušnja, kot je pri tem zakonu, moram povedati, da
               je za mene ena zelo grenka izkušnja. Takšnega zakona pač ne morem podpreti. Hvala
               lepa.</p>
            </sp>
            <sp xml:id="SDZ4-Redna-21-2006-11-02.sp145">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Odpiram drugi krog prijave. Prosim, da se prijavite. Minister se je že.
               Hvala lepa. Želite, minister, na začetku? Prosim, minister.</p>
            </sp>
            <sp xml:id="SDZ4-Redna-21-2006-11-02.sp146">

               <speaker>MAG. ANDREJ VIZJAK:</speaker>

               <p>Hvala lepa. Samo nekoliko glede tega amandmaja. Amandma ne predstavlja v bistvu
               vsebinsko nobene dodane vrednosti tem rešitvam, niti je ne odvzema razen enega
               pomembnega dejstva, za kar imamo odklonilno stališče do tega amandmaja. To je to, kar
               smo socialnim partnerjem, kot sem že uvodoma povedal, dali besedo, da bomo njihov
               dogovor prelili tudi v zakonski tekst. To smo tudi storili. To je bil zakonski tekst,
               ki je bil usklajen s socialnimi partnerji. Zaradi vztrajamo tudi na takem tekstu v
               prihodnje.</p>
               <p>Sprejetje amandmaja in črtanje, torej enostavčne zveze ne bi po eni strani prineslo
               nič k sami vsebini, po drugi strani pa bi odmaknilo to, kar smo povedali, to je, da
               bomo spoštovali dogovorjeno. Dogovorjeno je bilo s takim besedilom, kot ga je vlada
               tudi sprejela in kot smo ga poslali v parlament. Zato tega amandmaja ne podpiramo.</p>
               <p>Še nekaj pa bi povedal glede izničevanja referendumske volje. V tem parlamentu je
               bil po mojem spominu izglasovan amandma k prejšnji noveli zakona o trgovini, ki je
               širil krog izjem in ki je pomenil odstop od referendumske volje. Se ne spomnim, da bi
               ena, katerakoli poslanska skupina temu nasprotovala. Pa je bilo tudi pohojenje
               referendumske volje, če ste to tako imenovali, še v večji meri. Zakaj? Zaradi tega,
               ker takrat še ni bil izoblikovan socialni sporazum. Danes pa to je. Torej poskus leta
               2005 širitev izjem, je bilo, kar se tiče načelnosti in referenduma. Spomnim se, da
               smo dali tudi verska središča takrat notri, recimo, in podobno. Bil je večji manever
               proti referendumu oziroma proti, bi rekel neki vsebini, ki jo je sledila
               referendumska odločitev, kot pa to, ko je nov moment, torej socialni dogovor,
               socialni sporazum na to temo in je seveda s tem tudi pravzaprav osnovna podlaga za
               tako zakonsko besedilo.</p>
            </sp>
            <sp xml:id="SDZ4-Redna-21-2006-11-02.sp147">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Pajk.</p>
            </sp>
            <sp xml:id="SDZ4-Redna-21-2006-11-02.sp148">

               <speaker>STANE PAJK:</speaker>

               <p>Hvala za besedo. Tudi sam mislim, da je predlagani amandma nepotreben zato, ker je že
               ta prostotržna pobuda vgrajena v zakonu. Ker trgovec, če bo imel povečane stroške v
               nedeljo, pač ne bo imel odprto. V nedeljo bi pa imel povečane stroške, kar se tiče
               plačevanja, saj je nedeljsko delo ovrednoteno več, kot pa delo čez teden. Ampak to je
               stvar trgovca, da si bo znal sam izračunati, ali bo prišel skozi, kot se reče, ali ne
               bo. Kar se pa tiče referendumske volje volivce, jaz sem jo vedno podpiral. Ampak
               takrat, ko se je ta volja prelila, je bila povsem druga situacija. Takrat se socialni
               partnerji niso mogli dogovoriti. Niso se znali dogovoriti. Sedaj je pa druga
               situacija. Socialni partnerji so se dogovorili. To je tista bistvena stvar, da so se
               dogovorili. Seveda kot demokrat spoštujem vsak dogovor, če je znotraj zakonske
               ureditve. Zato bom tudi ta zakon podprl. Hvala.</p>
            </sp>
            <sp xml:id="SDZ4-Redna-21-2006-11-02.sp149">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Anderliča, prosim.</p>
            </sp>
            <sp xml:id="SDZ4-Redna-21-2006-11-02.sp150">

               <speaker>ANTON ANDERLIČ:</speaker>

               <p>Saj je res zgledalo, da pri tem zakonu in pri tem amandmaju ne bo potrebne razprave.
               Ampak o vsem, kar je bilo že ob tej točki povedano in kar pravzaprav zares ta amandma
               pomeni, je treba spregovoriti in reči, ta amandma je škodljiv za sam zakon. Gre
               namreč za to, da nima nobene zveze s socialnim sporazumom. Nobene zveze nima s
               socialnimi partnerji, ker potrošniki niso socialni partnerji v dogovoru, ampak so
               sindikati, sindikalisti. Sindikalisti, ki niso edini potrošniki. Tudi jaz sem in vsi
               ostali, ki hodimo nakupovati. Govorite, minister, o socialnem dogovoru. Ampak ta del,
               ki ga želijo v Novi Sloveniji črtati in jaz razumem njih, kaj so oni hoteli s tem
               povedati, to, kar sem že neštetokrat slišal v nešteto povzetih zapisih z raznih
               slavij, romanj in podobno, da je največje zlo tako slovensko kot tudi za vse druge
               družbe preveliko potrošništvo. In torej potrebe ob upoštevanju potreb potrošnikov. To
               ni pomembno zame. Gre pa tukaj za dogovor potrošnikov in trgovcev, ne pa sindikatov
               in trgovcev. Sindikati pa trgovci se bodo že zmenili za ustrezno plačilo itd., kot so
               se sedaj. Jaz to pozdravljam. Ampak intenca tega določila, da se to črta, je povsem
               druga in ga je treba z vso glasnostjo in jasnostjo zavrniti z utemeljitvijo, o kateri
               sedaj govorim.</p>
               <p>Gre za to, da bi nekdo rad urejal, kaj je dobro za ljudi in kaj ni dobro za ljudi in
               ali naj kupujejo ali ne. Ljudje se morajo po svobodni odločitvi odločiti, ali bodo
               kupovali, če bodo to možnost imeli in če bodo trgovci na drugi strani imeli svobodno
               iniciativo, da bodo ti sploh lahko to počeli. Za to gre pri tem zakonu.</p>
               <p>Jaz se bojim sicer, da je - ne znam si pravzaprav čisto dobro predstavljati, kaj
               pomeni tisti del, ko govorite, da boste razveljavili pravilnik. Kajti, s tem pa je
               problem. Saj nekdo heca o teh, ki gledajo, pa je med poslanci oziroma uslužbenci.
               Ampak o tem, ker vem, kdo je, bom že znal se z njim pogovoriti.</p>
               <p>V 2. členu namreč črtate definicijo nujnih življenjskih stroškov. To je bila ena od
               stvari, ki je bila vprašljiva tudi takrat, ko je Ustavno sodišče presojalo, kako
               določiti nujno življenjske potrebščine, ker so za mnoge zelo različne. Eni rabimo
               samo kruh, mleko, itd., drugi pa mogoče še kaj več tisto nedeljo oziroma tisti dan,
               ko je trgovina zaprta in nimamo možnost kupiti. To bo očitno tudi po definiciji tega
               2. člena oziroma 1. člena zakona, ali je to.</p>
               <p>In to je tisto, kar bi pravzaprav pa le rad izvedel od ministra, kaj so s tem
               mislili, torej, da tega sploh ne bo in da bo lahko vse, da več ne govorimo o tem in
               potem je še toliko bolj čudno, da bi črtali ta del prvega odstavka, ki govori o
               dogovoru oziroma presoji, kaj potrošniki želijo kupiti takrat, ko naj bi se odločili,
               da v trgovino gredo.</p>
               <p>Veliko bi govorili o interpretaciji tega, kaj se je dogajalo v času pred
               referendumom, v času oblikovane referendumske zahteve. Minister je danes povedal, da
               so nekaj malega spodbujali tiste, ki so oblikovali vprašanje in ki so konec koncev
               tudi vložili zahtevo za referendum.</p>
               <p>Danes pa govoriti neodvisno od tega, kar se je dogajalo od tiste pobude od
               referenduma naprej, danes tukaj v tej dvorani, kako pravzaprav je bilo vse narobe z
               dogovarjanjem v tistem času. Tudi takrat so bili sindikati zelo blizu z delodajalci,
               da bodo dosegli ustrezno nadomestilo, pa jim tisti pobudniki in tisti, ki so jim malo
               pomagali, niso to dopustili. Ko pa je že šlo vse to mimo, se je pa v tej dvorani
               zgodil poizkus kupčije, ki jo je poskušal izvesti eden od tedanjih opozicijskih
               poslancev, sedanji minister. Ne ta, ki sedi tukaj. Ta mu je nekaj malega pomagal, kot
               sam pravi, kot se je izrazil, da ga je nekaj malega spodbujal pri teh početjih.
               Ampak, kaj se je zgodilo? Takrat so ugotovili tisti, ki danes predlagajo, da naj bi
               se ta del iz prvega odstavka črtal, da pa bi bilo koristno, da ne bi tistih 90
               kvadratnih metrov v zakonu bilo določenih tudi kasneje kot stvarno odpiralna oziroma
               površina, ki bi bila mogoča odprta v nedeljo. Ampak če bi to povečali, mislim da na
               200 ali ne vem koliko metrov že. To se je dogajalo v tej dvorani. Ta gospod se je
               pogajal s trgovci in so merili, koliko procentov trgovin bo pa odprtih. Tudi o
               podjetjih je bilo govora. Pojdite pogledati magnetograme. Vse je bilo povedano.
               Nekateri, ki so sedeli tukaj, se tega dobro spomnijo. Ampak ne želim tega obnavljati,
               ker sem zadovoljen kljub vsemu s tem, da si je do neke mere ta zabloda, ki je bila
               storjena, in zapeljanost ljudi, češ samo tako je prav, kar se bo odločilo na
               referendumu, potem pa ugotovljeno, da se to ne da v zakonu zapisati tako, da bi bilo
               tudi optimalno in uresničljivo in koristno za vse, tako za delodajalce, delojemalce
               in tudi potrošnike, se je potem želelo z nekim podmiznim trgovanjem spremeniti
               kvadraturo.</p>
               <p>In pa seveda s tistimi znamenitimi območji, kjer naj bi trgovine bile odprte. Celo
               tako daleč je šlo, da bi, recimo, na Brezju pa v Lurdu tam pri Šentjerneju pa
               verjetno še kje drugje, morali trgovci zidati mega-markete zato, da bi lahko ob
               vsakem romanju in ob vsaki maši, ki je tam, lahko šli ljudje še v trgovino. To se je
               dogajalo v tej dvorani. Samo za pojasnilo.</p>
               <p>Pravim pa še enkrat, amandmaja ne bom podprl. Zato, ker v tem delu, kot je zapisan
               in kot je predlagan, da se naj člen popravi, bi pomenil to, da nekdo drug v imenu
               potrošnikov kljub vsemu ureja njihovo voljo in to, kaj so njegove potrebe.</p>
            </sp>
            <sp xml:id="SDZ4-Redna-21-2006-11-02.sp151">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod Kumer.</p>
            </sp>
            <sp xml:id="SDZ4-Redna-21-2006-11-02.sp152">

               <speaker>DUŠAN KUMER:</speaker>

               <p>Hvala za besedo. Tudi jaz ne podpiram tega amandmaja. Ker, tako kot je rekel
               minister, bil je sklenjen dogovor med socialnimi partnerji. Skrajni čas je, da sedaj
               prelijemo v to zakonsko materijo. Ima pa vsaka stvar in tudi ta zgodba nek nauk ali
               pa dodano vrednost, tako kot je rekel minister, za vse vlade, pretekle, sedanjo in
               prihodnjo očitno velja. In tukaj bi dal tudi na nek način prispodobo s prejšnjim
               tednom. Naj velja, da je socialni dialog na vrednostni lestvici urejanja družbenih
               zadev zelo visoko, če ne najvišje. Prejšnji teden, ko smo diskutirali o nekaterih
               stvareh, tega ni bilo. Danes, ko diskutiramo o tem vsi skupaj, ugotavljamo, da je
               socialni dialog tisti, ki mora res biti na najvišjem piedestalu tega urejanja
               družbenih zadev.</p>
               <p>In še enkrat, urejanje te materije ni imelo druge alternative. Alternativa je bil
               samo socialni dialog in dogovor med socialnimi partnerji. Ni bilo druge alternative.
               Smo za to porabili več kot tri leta in pol. Ampak po moje nek nauk iz tega mi kot
               zakonodajno telo pa le moramo sprejeti.</p>
            </sp>
            <sp xml:id="SDZ4-Redna-21-2006-11-02.sp153">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospa Uhanova.</p>
            </sp>
            <sp xml:id="SDZ4-Redna-21-2006-11-02.sp154">

               <speaker>MARJETKA UHAN:</speaker>

               <p>Hvala lepa, gospod podpredsednik. Amandma Nove Slovenije, ki smo ga vložili danes,
               ne bo sprejet, ker očitno smo samo v Novi Sloveniji zanj. Pa tudi, če bi bil sprejet,
               se ne bi spremenilo bistvo te novele zakona.</p>
               <p>Z novelo zakona pa se spremeni bistveno. To pa je, da se razvrednoti volja ljudi na
               referendumu, ki je bila izražena na referendumu pred tremi leti. In s tem se
               razvrednoti tudi inštitut referenduma. To pa nas žalosti. V Novi Sloveniji nismo tako
               prepričani v besede ministra, ki pravi, da se zgodba o trgovini konča in da so vsi
               zadovoljni: trgovci, potrošniki in zaposleni.</p>
               <p>Veletrgovci so zadovoljni, tudi potrošniki večinoma. Ne vem pa, če so zadovoljni vsi
               zaposleni oziroma tiste delavce, zaradi katerih je bil takrat izglasovan referendum
               oziroma predlagan referendum. Te pa niso zadovoljne. In žalostno je, da bodo morale
               delati ob nedeljah zato, da bodo nekaj več zaslužile, namesto da bi v okviru
               zakonitega delovnika, to je 40 urnega delovnika na teden, več zaslužile. Zato da bodo
               delale ob nedeljah in nekaj več zaslužile, nas pa žalosti. Očitno pa je tudi pod to
               vlado ugodnejša klima za socialne partnerje. Tako, kot smo pred dnevi poslušali, da
               ta vlada ne posluša socialnih partnerjev. Očitno jih dobro posluša. Za vse, kar so
               dobrega naredili, jim gre vsa zahvala. Pri tem pa mislim, da niso najboljše
               izpogajali za trgovke oziroma za zaposlene v trgovini. Zato mi v Novi Sloveniji tega
               zakona oziroma te novele zakona o trgovini ne bomo podprli.</p>
            </sp>
            <sp xml:id="SDZ4-Redna-21-2006-11-02.sp155">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister ima repliko.</p>
            </sp>
            <sp xml:id="SDZ4-Redna-21-2006-11-02.sp156">

               <speaker>MAG. ANDREJ VIZJAK:</speaker>

               <p>Hvala lepa. Replika gre predvsem na zadnje, da je vlada tudi tu šla preko
               referendumske volje in da je torej tudi skepsa, da je s tem zgodba zaključena.
               Najprej, jaz sem prepričan, da je zgodba zaključena zaradi tega, ker zelo dvomim, da
               se bo našel kdo v tej državi, ki bi sprožil kakršnekoli procedure razveljavitve tega
               besedila proti volji socialnih partnerjev. To je tistih, katerih dogovor je s tem
               zakonom namreč tudi uveljavljen. Drugič. Pred seboj imam glasovanje in tudi
               amandmaje, ki so jih takrat vložili k zakonu, ki ga je predlagala ta vlada in je bila
               v celoti spoštovana referendumska volja. K tem zakonu so tri poslanske skupine
               vložile amandma, in sicer poslanska skupina SDS, Nove Slovenije in SLS, ki je širil
               krog izjem od tistih izjem, ki so bile v referendumu tudi izglasovane. In te
               poslanske skupine so takrat tudi podprle ta amandma. Ta amandma je bil uzakonjen.
               Posledično imamo tudi zopet ustavno presojo. Po moji oceni je, če govorimo o odmiku
               od referendumske volje, to povsem nekaj drugega, kot pa ta zakonska besedila, ki
               temeljijo na socialnem dogovoru, ki ga takrat še ni bilo, ko je bil ta amandma
               sprejet.</p>
            </sp>
            <sp xml:id="SDZ4-Redna-21-2006-11-02.sp157">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Zagorac.</p>
            </sp>
            <sp xml:id="SDZ4-Redna-21-2006-11-02.sp158">

               <speaker>BOŠTJAN ZAGORAC:</speaker>

               <p>Hvala za besedo spoštovani predsedujoči. Spoštovani prisotni! Amandma, ki je pred
               nami, ima svoj smisel. Ampak dovolite mi, tako kot vsi pred menoj, da se tudi sam
               dotaknem besede "dvoličnost". Če mi dovolite en citat z dne, 7. marca 2003, gospod
               minister, takrat ste sedeli tukaj malo pred menoj in verjetno veste, kaj je bilo
               takrat rečeno, ampak zgolj in samo za osvežitev spomina in zato, da razjasnimo glede
               na to, da ste mi očitali v svoji navedbi dvoličnost. Vam preberem tekst vaše
               poslanske skupine: "Čudi nas, da so tako pomembne vrednote, kot je ohranjanje
               družinskega življenja, možnost, da neka družina vsaj enkrat tedensko ostane skupaj,
               da je lahko zbrana, ni izrazita javna korist, ki jo mogoče opravičuje, da Slovenija
               ne more biti otok znotraj Evrope, ki vse povprek določa odprtje trgovin ob nedeljah
               in izkoriščanje delavk mater s tem povezano. Dejstvo je, da so pravice delavk ravno v
               zakonu o trgovinah kršene. Kajti kršitev v tem zakonu, da so prodajalne v nedeljo
               lahko odprte ob soglasju delavcev, ne nudi delavcem oziroma delavkam nobene zaščite,
               ker so v razmerju do delojemalcev velekapitala popolnoma nebogljene."</p>
               <p>Zgleda, da je s pravnim mnenjem, ki je bilo takrat negativno za vašo stranko, zgleda
               enako kot z zakonom oziroma prvotnim odlokom o odpiralnem času, ki ga je po našem
               mnenju, na to smo opozarjali, pisala roka velekapitala in interes velekapitala. Ni ga
               pa oblikoval javni interes. Namreč, interes tega velekapitala, to je tistih, ki
               bogatijo na žuljih in brutalnem izkoriščanju delavcev. Toliko o dvoličnosti. Verjetno
               mi boste znali odgovoriti. Cenim, kot sem že povedal v stališču poslanske skupine, da
               gre za prvi zakon te vlade, kjer je bil dosežen dogovor. Dogovor s socialnimi
               partnerji. Tukaj v tej hiši nam ne ostane drugega, kot da ga spoštujemo. Verjamem, da
               ste dogovor dosegli z vsemi, tudi s tistimi, ki predstavljajo bom rekel delavce. Kaj
               pa referendum? Tudi o njem ste kar nekajkrat govorili. Kaj je več? Dogovor s
               socialnimi parterji ali referendum?</p>
               <p>Spoštovani minister, zelo jasno mi lahko odgovorite, ali eno ali drugo. Kaj je več?
               Kaj je v tem primeru več, dogovor s socialnimi partnerji ali referendumska volja?
               Enostavni odgovor, verjamem, da glede na vašo, bom rekel, sposobnost in boste z
               veseljem odgovorili. Eno dejstvo je, ko ste bili v opoziciji, ste seveda lahko
               govorili eno. Danes ko ste na oblasti in dejstvo je, da gospodarstvo vodi oblast, to
               mi ne morete zanikati, morate slediti gospodarstvu, interesom tistega velekapitala,
               ki ste ga znali vi in vaši kolegi takrat v opoziciji zelo na veliko kritizirati in ki
               ga znate kritizirati tudi danes. Tudi danes ga znate kritizirati.</p>
               <p>Ko ste govorili o tem, da sem v svojem nastopu, ko sem govoril o mnenju oziroma
               stališču poslanske skupine Slovenske nacionalne stranke o podkupovanju. Veste, jaz z
               eno besedo tega nisem omenil. Jaz sem vam čestital, da ste dosegli dogovor. Res je,
               da ste ga dosegli na principu denarja in ne volje. Se pravi, da ste povečali bom
               rekel dajatve, plače in še kaj delavkam in delavcem, ki bodo delali v nedeljo. Kar je
               prav. Tukaj se z vami popolnoma strinjam na tem principu, ne na principu volje. V
               nobenem primeru nisem govoril o kakršnemkoli podkupovanju. To je edini princip, na
               katerega ste vi pristali in ste o njem tudi jasno povedali, 200% za določene
               praznike, kar je prav. V kolikor je neka trgovina takrat odprta, naj se delavke in
               delavci poplačajo tudi 200%. Pravilno je tako in nisem govoril o podkupovanju. To so
               vaša polaganja besed v usta Slovenske nacionalne stranke. Tudi to ni volja, to je
               denar. Z denarjem ste kupili te delavke in delavce, da bodo delali v nedeljo. Če je
               tako in če so pripravljeni, z veseljem, kar se mene tiče, z veseljem. Hvala.</p>
            </sp>
            <sp xml:id="SDZ4-Redna-21-2006-11-02.sp159">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Očitno smo Pandorino skrinjico vsesplošne razprave odprli, ampak
               vendarle sem dolžan ponovno opozoriti, da razpravljamo o 1. členu in o amandmaju Nove
               Slovenije. Minister ima pa sedaj repliko. Prosim.</p>
            </sp>
            <sp xml:id="SDZ4-Redna-21-2006-11-02.sp160">

               <speaker>MAG. ANDREJ VIZJAK:</speaker>

               <p>Hvala lepa. Seveda, tu je bil lahko ubran citat moje razprave, ki je temeljil na eni
               predpostavki, ki je bila takrat znana in je danes prisežena in to vseskozi
               pozabljate. To je ta predpostavka, da je takrat bila to enostranska vsiljena
               odločitev, ki smo ji mi nasprotovali. In, ko sem govoril o javnem interesu. Prav
               gotovo je socialni. Spoštovanje socialnega dogovora v javnem interesu. Samo to
               uveljavljamo danes tukaj v tem zakonu.</p>
               <p>Zato, še enkrat vam povem, ko me sprašujete, kaj je pravzaprav referendum, ki je bil
               v tistem času s tudi neposrečenim referendumskim tekstom, ki smo ga potem skupaj
               tukaj tudi popravljali in poskušali nekajkrat popraviti, ki je bil pravzaprav pod
               izglasovan - pod vedenjem ljudi, ki so glasovali, da ni bilo usklajenosti med
               socialnimi partnerji. Takrat ni bilo dogovora in ko je bil in če predstavljamo to
               odločitev na referendumu brez socialnega dialoga in na koncu odločitev, ko se
               socialni partnerji pentljo, je za mene to večja teža. Še zlasti, če mine čas, po
               katerem tudi referendum ni več formalno zavezujoč. To se je v tem primeru zgodilo. To
               se pravi, spoštovanje dogovora med socialnimi partnerji je po teži v tem primeru, kar
               se moje percepcije tiče, višje. Še posebej zaradi tega, še enkrat poudarjam, ker so
               bili takrat ljudje, ki so šli na volišča na referendum bodisi s sindikalne bodisi z
               druge strani na nek način lobirani ali pa prepričevani.</p>
               <p>Sedaj pa še glede navedb gospoda Zagorca. Tukaj imam izpisek iz magnetograma, kjer
               govorite zelo jasno o kupovanju delavcev in podobnem. Žal sem ga sedaj v tem času
               dobil in ga bom še v nadaljevanju tudi komentiral. Te besede ste uporabili za tole
               govornico. O tem je pravzaprav tudi tekla beseda. Toliko. Rad bi si pa še prihranil
               kakšno minutko, ker bo verjetno še potrebno.</p>
            </sp>
            <sp xml:id="SDZ4-Redna-21-2006-11-02.sp161">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Zagorac, veste, da replike na repliko ni. To je bila replika.
               Gospod minister je imel repliko in sedaj hočete vi replicirati na njega. Ampak bo
               tretja prijava in boste lahko govorili, srčno upam, o 1. členu in amandmaju.</p>
               <p>Sedaj ima pa končno še besedo še gospa Širca. Prosim.</p>
            </sp>
            <sp xml:id="SDZ4-Redna-21-2006-11-02.sp162">

               <speaker>MAJDA ŠIRCA:</speaker>

               <p>Hvala. Danes je polno teh dvojno moralističnih zgodb, ki človeku se prav milosti, ko
               se spominja, kaj vse je bilo v preteklosti izrečeno in kako so se stališča
               spremenila.</p>
               <p>Gospod Vizjak, ena izmed desetih božjih zapovedi govori o tem, da ne laži oziroma ne
               sprevračaj tistega, kar si včeraj govoril, danes pa trdiš drugače.</p>
               <p>In ta dvojna morala je prisotna. Tipično, tudi na drugih nivojih v vaših vrstah.</p>
               <p>Do nedavnega je bil, pa bom samo s stavkom, če mi dovolite. Do nedavnega je bil, ko
               je izstopil iz naše družbe, gospod Rupar zmagovalec in junak. Danes v tem trenutku so
               kolegi iz SDS-a seveda odsotni, ker v Tržiču tega junaka podpirajo na lokalnih
               volitvah. Danes. In zato tudi se ne vključujejo v zgodbo o trgovini, ki je končala že
               kdaj, zaradi tega, ker se je zgodil hud obrat in huda manipulacija s tem, kaj se je
               mislilo danes in kaj se je mislilo včeraj.</p>
               <p>Gospod Vizjak, danes ste govorili o tem, da se soočamo z višjo stopnjo zrelosti.
               Takrat, ko je bila igra stimulirana, vemo, o referendumu te zrelosti ni bilo. In kaj
               je višja stopnja zrelosti? Nič drugega kot spoznanje, da je višja stopnja zaupanja
               denar ne pa vrednote, o katerih je bilo takrat toliko govora. Kaj se je zanetilo v
               preteklosti? Bilo je ogromno zanetenega, ste dejali v začetku vaših razprav. Ogenj je
               bil vroč. Ta ogenj je izrabljal neke vrednote, ki ste jih postavili na najvišji
               piedestal, se pravi, uboge delavke. Otroci so sami. K maši se ne hodi, kapital je,
               smrdi. Danes kapital diši, seveda, glejmo, za velikonočno nedeljo bodo dobili 200%
               več dodatka za delo tisti, ki bodo delali v nedeljo, ob velikonočni nedelji.</p>
               <p>Danes ne boli, tudi, če bi bila kaj 0,2% zaradi tega, ker se vrednote zamenjajo, kot
               je bilo pač povedano nedavno od tega. Najhuje pri tem sprenevedanju, da se ne
               ukvarjate z vprašanjem svobodne izbire, ki smo jo zagovarjali tako danes kot včeraj
               pred referendumom.</p>
               <p>Ukvarjajte se s kapitalom, ki vam danes pač diši, medtem, ko je bil v preteklosti
               stvar umazanih poslov v imenu nekih vrednot, ki so dišale po tem, da ste uboge
               trgovke, uboge ženske, samo ženske izrabljali v tem primeru, ki ne morejo ostati pri
               svojih otrocih in jih ti umazani kapitalisti silijo k delu.</p>
               <p>Danes je umazanost čistost. To je sprevrženost vašega govorjenja od tega junaka, ki
               ste ga proglasili v Tržiču in ga sedaj po ulicah podpirate v tem trenutku in ne
               sedite tukaj. Hvala. Mimogrede, amandma se mi ne zdi smiseln zaradi tega, ker uničuje
               in naredi še eno perverznost, in sicer, govori o tem, da nujni življenjski artikli
               niso več vprašljivi in jih ni potrebno več določati v pravilniku. Se pravi, če so
               bile včeraj odprte dileme okoli tega, ali je nujna življenjska potrebščina plenica
               ali pralni stroj, danes je oboje.</p>
            </sp>
            <sp xml:id="SDZ4-Redna-21-2006-11-02.sp163">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Preden dam repliko gospodu ministru, sem vendarle dolžan povedati, gospa
               Širca, da ste šli vseeno malo predaleč. Razpravljati o poslancu, ki ga ni več tukaj
               in se ne more braniti, pač najmanj ni korektno. Tudi ni korektno uporabljati sočnih
               izrazov, pa četudi citirate Sveto pismo ali katere druge vire. Prosim, da to vsaj v
               času mojega predsedovanja upoštevate. Replike ni, ministru dajem repliko.</p>
            </sp>
            <sp xml:id="SDZ4-Redna-21-2006-11-02.sp164">

               <speaker>MAG. ANDREJ VIZJAK:</speaker>

               <p>Bom poskusil biti zelo kratek. Govora je bilo o sprevrženosti govorjenja in
               spreminjanju vrednot. Spoštovana poslanka, tukaj ne spreminjamo vrednot. Vlada ne
               predlaga nikakršne nove teže kapitala vizavi izpred štirih let. Vlada samo prepisuje
               socialni dogovor v zakonski tekst. To se pravi, sprevrženosti ali spremembo vrednot
               ali spreminjanje skozi čas teh pomena vrednot očitajte, prosim tistim, ki so dogovor
               dosegli. Mi smo se samo zavezali, da ga bomo prepisali v zakonski tekst. To je
               pravzaprav dodana vrednost iz tistih časov, ko ste bili vi na oblasti.</p>
            </sp>
            <sp xml:id="SDZ4-Redna-21-2006-11-02.sp165">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Je še kakšen interes po razpravi? Torej, odpiram, ponovno odpiram
               prijavo, minister, če želite, tudi vi prosim. Hvala lepa. Besedo dajem gospe Žgajner
               Tavš, prosim.</p>
            </sp>
            <sp xml:id="SDZ4-Redna-21-2006-11-02.sp166">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz sem vesela, da sem prva na seznamu razpravljavcev zato, ker bom lahko
               kar direktno ponovila ali pa negirala besede ministra, pa nisem imela namena. Ampak,
               poglejte, minister, ko govorite o drugačnih vrednotah, pa mi dovolite, da bom
               uporabila zopet citat. Tokrat poslanca, ki je še vedno aktualen in prihaja iz vaše
               stranke. Takrat pa mi dovolite, 27. januarja 2004, so bile besede vašega
               strankarskega kolega: Pozabljalo se je na argumentacijo, da gre za zaščito nedelje,
               delovnega počitka, za neko civilizacijsko vrednoto, vrednoto, ki je toliko vredna, v
               kolikor je skupna. Zamislite si, da bi eden imel ob petkih vsak petek prosti dan,
               nekdo drug v nedeljo, žena ob ponedeljkih in tako dalje.</p>
               <p>Skupen prosti dan je vrednota in te vrednote ne smemo zanemariti, pa naj se gremo še
               tako liberalni odnos do gospodarstva. Sedaj pa mi povejte, če danes ne spreminjate
               vrednot, ki ste jih imeli leta 2004, ko ste bili še v opoziciji. In ne nazadnje danes
               govorite o spoštovanju dogovora med socialnimi partnerji, ki po vaši oceni naj bi
               veljalo več, kot velja ljudska volja izražena na referendumu. Naj vas spomnim, da je
               izid referenduma temelj demokracije, da je to najvišja izražena ljudska volja, ki jo
               gre spoštovati, spoštovani minister. Tudi to je dvojna morala. Ko je bil izid na
               referendumu tak kakršen je bil, ste bili vsi veseli, da so se ljudje odločili tako,
               ker, pa bom ponovila tudi vaše besede oziroma besede vaše stranke, je šlo za izraz
               najvišje ljudske volje.</p>
               <p>Gre za dvojno moralo. V amandmaju, ki so ga vložili v Novi Sloveniji, veste, pa ni
               tako zelo nesmiseln. Če ga boste še enkrat pogledali in poskušali dojeti poanto
               amandmaja.</p>
            </sp>
            <sp xml:id="SDZ4-Redna-21-2006-11-02.sp167">

               <speaker>PODPREDSEDNIK SAŠO PEČE:</speaker>

               <p>Hvala. Hvala tudi podpredsedniku Pavlihi za opoldansko vodenje seje. Besedo ima
               poslanec Ciril Testen, izvolite.</p>
            </sp>
            <sp xml:id="SDZ4-Redna-21-2006-11-02.sp168">

               <speaker>CIRIL TESTEN:</speaker>

               <p>Hvala za besedo. Lep pozdrav gospodu ministru in vsem prisotnim. Stališče poslanske
               skupine Nove Slovenije je več ali manj poznano. Zato jaz o tem ne bi govoril.</p>
               <p>Bi pa mogoče par besed na temo referendum, pa socialnega partnerstva, o katerem je
               veliko govoril tudi minister. Naše mišljenje je tako, da bi v primeru uveljavitve
               podobnega zakona, kot je bil popravljen, takrat, ko smo tisti čudovit amandma
               sprejeli, uveljavili vsaj v 80% referendumsko voljo. Tako smo jo pa pohodili 100%.
               100% ne glede na to, da so vsi tisti roki pretekli. Mislim, da smo referendumsko
               voljo 100% pohodili. Sindikat je to, jaz mislim, zelo učinkovito izrabil v svojih
               pogajanjih. Jaz se ne strinjam s tistimi, ki ugotavljajo, da referendum ni dal
               nobenega rezultata. Referendum je dal rezultat. Po izglasovanju na referendumu, da
               naj bi bile trgovine ob nedeljah odprte, so se socialni partnerji hitro pogovarjali,
               tudi dogovorili in to za precej večja odstopanja, kot so bila prej kdajkoli na
               dnevnem redu. Tako, da jaz mislim, da je rezultat referenduma, če ne drugo vsaj ta,
               da je prisilil socialne partnerje v dogovor. Za mene je vprašljiva vloga sindikata v
               tem smislu. Rečeno je bilo, da so se pogoji spremenili. Jaz mislim, da se je v teh
               pogojih predvsem spremenil sindikat. Sindikat ni zagovarjal več tistega, kar je
               najprej zagovarjal. Potem smo iz teme o nedeljskem obratovalnem času prišli na temo o
               plačah, čeprav je bila tudi ta tema že prej prisotna. Ampak osnovna poanta
               referenduma je bila ob nedeljah trgovine odprte ali zaprte. Mogoče bi še dve besedi.
               Jaz pogosto razmišljam o tem, kakšna je učinkovitosti tega, čeprav boste rekli, da o
               tem odločajo delodajalci, delodajalci sami na osnovi njihovih analiz učinkovitost
               tega nedeljskega dela. Jaz mislim, da so stroški glede na učinke tako veliki. Jaz še
               nisem videl sicer nobene analize, ki bi to pokazala. Verjetno so tudi posamezni
               trgovci, čeprav te analize kažejo, da to delo ni učinkovito, sami ne bodo odločili za
               kakšno potezo. Tukaj, če bo prišlo do kakršnekoli odločitve, bo prišlo v sklopu nove
               zbornice trgovinske, ki se zdaj oblikuje.</p>
               <p>Tako, da moje stališče je, da je nedeljsko delo posledica pritiskov. Mi vemo, da je
               tudi že, ko smo sprejemali tisti famozni amandma, da je že tistikrat bil en del
               ljudi, tudi v koaliciji, bolj na strani, da so ob nedeljah trgovine odprte. Mislim,
               da je zaradi tega do takšne rešitve tudi zdaj prišlo. Hvala.</p>
            </sp>
            <sp xml:id="SDZ4-Redna-21-2006-11-02.sp169">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Borut Sajovic. Izvolite.</p>
            </sp>
            <sp xml:id="SDZ4-Redna-21-2006-11-02.sp170">

               <speaker>MAG. BORUT SAJOVIC:</speaker>

               <p>Hvala lepa gospod predsedujoči. Jaz se s temi rešitvami, ki v tem zakonu niso
               idealne, strinjam. Vendar pa izkoriščam priložnost in sprašujem gospoda prisotnega
               ministra, ali se bo kot minister in ministrstvo zavzel za to, da se ti dodatki za
               nedeljsko delo in za delo ob praznikih uveljavijo tudi v drugih poklicih?</p>
               <p>Sam sem več kot 20 let delal v poklicu, kjer so bili časi, ne boste verjeli, ko sem
               bil v službi tudi več kot 360 dni na leto, 7 dni na teden, vse praznike in vse dni.
               Me zanima, če boste poskrbeli za boljše plačilo, tudi kar se tiče snažilk, vratarjev,
               medicinskih sester, zdravnikov, pobiralcev cestnin in še kaj je teh poklicev. Hvala
               lepa.</p>
            </sp>
            <sp xml:id="SDZ4-Redna-21-2006-11-02.sp171">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Boštjan Zagorac. Izvolite.</p>
            </sp>
            <sp xml:id="SDZ4-Redna-21-2006-11-02.sp172">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani gospod minister, mene zelo
               vesli, da so službe državnega zbora tako ažurne, da vam magnetograme prinesejo zelo
               hitro. Ampak veste, magnetogram, ki ste ga brali oziroma magnetogram, ki sem ga jaz
               citiral in ste dejali, mogoče sem takrat to jaz povedal, vam moram povedati, da niste
               vi povedali. Res da je tri leta zelo dolga doba, da človek neke stvari pozabi. Ampak
               to je povedal vaš takratni poslanski kolega gospod Jožef Jerovšek in ne vi, ki ste ga
               citirali. In ko ste že imeli moj amandma oziroma moj magnetogram, če mi znate
               pokazati besedo "podkupovanje", vam bom zelo hvaležen in se vam bom javno opravičil
               zanjo. Govoril sem o "kupovanju" in vi kot minister za gospodarstvo dobro veste ali
               pa ne. Vas bom poučil, če ne veste, kupovanje je legitimno. Podkupovanje je
               nelegitimno. Če vas beseda "podkupovanje" tako zelo moti, ste mi dali novo iztočnico
               za razmišljat. Mogoče pa je šlo za podkupovanje. Ne vem. Jaz o tem nisem govoril. Vi
               ste pa o tem porabili kar 10 minut. Tako da, dajte mi povedati, ali je šlo za
               "kupovanje" ali "podkupovanje"? Bistvena razlika je. Eno je kaznivo, eno pa ne. Ko
               ste tako poudarjali socialno partnerstvo pri tem zakonu, jaz sem vam že povedal, prav
               je, da se vlada posvetuje in doseže dogovor s socialnimi partnerji. Ampak, če je bilo
               za to vlado, za trenutno, obstoječo vlado Republike Slovenije tako pomembno socialno
               partnerstvo, potem mi verjemite, da enega zakona iz sklopa socialnih reform ne bi
               imeli tukaj v državnem zboru. Kajti, pri enem zakonu ni bilo doseženo soglasje. To je
               prvi zakon, pri katerem ste dosegli zakon. Prav je tako, da ste ga, ampak ne
               govoriti, da je socialno partnerstvo pa danes pomembnejše od ljudske volje in od
               referenduma, ki predstavlja temelj demokracije. Hvala.</p>
            </sp>
            <sp xml:id="SDZ4-Redna-21-2006-11-02.sp173">

               <speaker>PODPREDSEDNIK SAŠO PEČE:</speaker>

               <p>Hvala tudi vam. K repliki se je prijavil minister. Izvolite.</p>
            </sp>
            <sp xml:id="SDZ4-Redna-21-2006-11-02.sp174">

               <speaker>MAG. ANDREJ VIZJAK:</speaker>

               <p>Hvala lepa. Vi ste uporabili besedo, da vlada kupujemo delavce. To se pravi, to se da
               pa legalno početi ali kako? Iz konteksta te stavčne zveze je točno videno, kaj ste
               imeli v mislih, ker legalno se kupovati se nikogar ne da. Še enkrat, narobe razumete.
               Vlada ne bo dala nobenih nadomestil nobenemu. Socialni partnerji so se dogovorili za
               taka pravila igre. Mi smo samo prelili ta njihov dogovor v zakonski tekst. Pa dajte
               že enkrat to razumeti.</p>
               <p>Kar se tiče tega, pa prosim drugič mene citirajte, ne pa mojih poslanskih kolegov,
               spoštovanih, s stališčem katerih se velikokrat strinjam, dostikrat pa tudi ne in
               citirajte torej mene, ne pa mojih poslanskih kolegov.</p>
            </sp>
            <sp xml:id="SDZ4-Redna-21-2006-11-02.sp175">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Bomo pozneje odprli še eden krog. Besedo ima poslanec
               Geza Džuban. Izvolite.</p>
            </sp>
            <sp xml:id="SDZ4-Redna-21-2006-11-02.sp176">

               <speaker>GEZA DŽUBAN:</speaker>

               <p>Hvala lepa, predsedujoči. Obljubim, da se ne bom več oglasil in se bom vrnil k
               amandmaju Nove Slovenije, kjer želim povedati naslednje.</p>
               <p>Jaz res spoštujem načelnost stranke Nove Slovenije, ki pač hoče s tem amandmajem
               priti čim bližje tistemu, kar so zastopali na referendumu, ampak ob tem moram dodati
               še nekaj. Iz diskusije, ki je bila tukaj in stališča, ki ste ga zastopali, ni res, da
               bi se najprej začela pogajanja okoli delovnega časa. Najprej so bila pogajanja okoli
               dodatkov in grožnja zadaj z zapiranjem trgovin ob nedeljah in se je potem to
               spremenilo v referendum. Meni je danes minister malo v zoprni situaciji, ker on
               takrat ni skočil prvi oziroma stopil v igro, on je šel drugi v igro in seveda danes
               pa mora prvi zagovarjati zakon, ki je pred nami in je zgodba takšna kot je.</p>
               <p>Drugo. Kolegi, ki govorite o tem, da morajo delavke ob nedeljah delati, zato da
               nekaj več zaslužijo. Nekaj dni nazaj ali pa nekaj več dni nazaj smo imeli na mizi
               zakon o minimalni plači in je vmes bila ponujena rešitev, da bi minister povprašal
               oziroma upošteval mnenje socialnih partnerjev, ko bi določal minimalno plačo. Niste
               hoteli slišati o tej rešitvi. In je ta zgodba potem težko zložljiva.</p>
               <p>Čisto na koncu, tisti, ki poznamo ali se spomnimo več ali manj točno referendumskega
               vprašanja, je bilo takšno, da se ga ni dalo izvajati, je bilo že v osnovi napačno
               zastavljeno. Amandma je bil še slabši in ni res, da je absolviral, kaj jaz vem, kot
               ste rekli 80% zahtev referenduma, morda 20 pa ja. Oboje je bilo slabo in se ni izšlo
               in bi jaz rekel, da, kar se mene tiče, jaz bom sedaj nehal in zaključil razmišljanje
               o tem, rešitev, takšna kot je na mizi, je recimo sprejemljiva, idealna morda tudi ni
               in je pomembno, da takšno kot je sprejmemo brez amandmajev.</p>
            </sp>
            <sp xml:id="SDZ4-Redna-21-2006-11-02.sp177">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Anton Anderlič. Izvolite.</p>
            </sp>
            <sp xml:id="SDZ4-Redna-21-2006-11-02.sp178">

               <speaker>ANTON ANDERLIČ:</speaker>

               <p>Eden od predhodnih razpravljavcev je rekel, da je nedeljsko delo posledica
               pritiskov. Če je to tako, potem morate v vladi zares ugotoviti, ali je šlo za kršitev
               socialnih sporazumov in vloge, če hočete, zakonske, ki jo imajo delodajalci ali
               delojemalci ali pa vlada. Mogoče je pa vlada pritiskala na sindikate, kot eden od
               partnerjev, da morajo pristati na to. Ali je bilo to? Ne vem, eden od gospodov je o
               tem govoril, da ga ne bom imenoval, da ne bo imel potrebe za repliko, ampak rekel je,
               nedeljsko delo je posledica pritiskov. Čemu potem minister najmanj šestkrat danes
               ponovi, delamo samo to, da izpolnjujemo, zapisujemo, še več, rekel je zapisujemo
               dogovor med socialnimi partnerji. Kako naj jaz to razumem, ker to gledam od daleč ali
               pa tisti, ki od zunaj spremljajo ta dogajanja v dvorani. Vi govorite šlo je za
               pritiske, minister pravi, zapisujemo dogovor. To da pravite, da je šele sedaj prišlo
               do dogovora glede cene za nedeljsko delo, posledično bodo trgovine odprte. Ni res.
               Dogovor je bil že tako blizu, če ne bi sedanji minister za socialo, tedanji poslanec,
               nekaj prvega, za njim pa še nekaj malega oziroma on je nekaj več dodajal, sedanj
               minister za gospodarstvo pa nekaj malega dodajal, da do tega dogovora ni prišlo. Pred
               uzakonitvijo volje po referendumu je bilo tudi pogajanje in pogajanje o plačah je ena
               od prvih nalog sindikata v vsej njegovi dejavnosti, pa tudi če gre v tem konkretnem
               primeru samo za odprtje trgovin in za delo ob nedeljah in drugih dela prostih dnevih,
               praznikih, tudi velikonočnih, kot pravi tukaj kolegica.</p>
               <p>In ko govorimo o tem, potem je treba biti dosleden. Najprej se jih ni pustilo, da bi
               se pogovorili in dogovorili za ustrezno plačilo, se je zgodil referendum, ker se je
               malo dodajalo, temu pospeševalo se je to z zahtevo pri enih od socialnih partnerjev,
               torej pri sindikatih in potem po referendumu, ko se je že ugotovilo, da je groza, da
               se je zapisalo tako referendumsko vprašanje, ki ne omogoča prelitje te volje v zakon
               in bo zakon eksakten in jasen in se ga bo dalo dejansko tudi uresničiti. Spomnim se
               diskusij o uničenju turizma, spomnim se diskusij o vseh tistih nujno potrebnih
               odprtih trgovin in kvadratur in tako naprej. In če mene referendumski izid ni
               razveselil, me ni razveselil na prvem mestu, ne glede udeležbe, udeležba je bila zelo
               nizka, kar pomeni vsaj dvoje, da ljudje menijo, da je ta referendum bil nepotreben.
               Drugo, da je bilo vprašanje nejasno in zagotovo takšno, ki ga ne bo mogoče preliti v
               zakon in tretje, ker so jasno povedali dogovorite se s socialnimi partnerji in
               dogovorite se v parlamentu, ne prenašajte odgovornost za zakon, za določitve v zakonu
               na volivce. In vse to je bilo.</p>
               <p>Sedaj pa reči, da na eni strani ali samo zapisujemo voljo dogovorjeno, je po mojem
               pretirano sprenevedanje in zavajanje, ker se da zelo jasno to pojasniti, kakor tudi,
               da so bili na drugi strani kakršnikoli resni pritiski. Če so bili, pa prosim z besedo
               na dan, ker to je pa resen problem v tej državi, če se lahko tako velike skupine o
               tem tako spozabijo ob tem, da gredo lahko mimo zakona. Bog ne daj, pa da bi to
               storila vlada. Če je to vlada storila, potem vi to dobro veste. In, tudi če ne boste
               povedali, bomo pa mogoče kdaj drugič, ko bomo obravnavali kakšno drugo pobudo, pa bo
               minister Vizjak, tako kot je razložil, kaj si misli o tistem amandmaju, ki ste ga
               skupaj sopodpisali pred časom. Tudi seveda, mi se nismo strinjali, vi ste ga sprejeli
               in je bil zakon tako spremenjen, ki je bil očitno v nasprotju z vašo voljo. Kdo pa je
               takrat na vas pritiskal, da ste ga podpisali in izglasovali tako nemogoč amandma,
               tako nemogočo ureditev? In jaz le verjamem, da bo minister, jaz sem ga lahko iz heca
               celo tudi podprl, ker je volja, ki jo minister zdaj zagovarja pač absolutna.</p>
               <p>Moj ugovor temu amandmaju se ne razlikuje tistemu ugovoru, ki sem ga povedal na
               začetku, torej, da bi bilo zelo prav, da imamo na eni strani svobodo izbire, ko gre
               za potrošnike, na drugi strani svobodo iniciative, ko gre za podjetnike, trgovce in
               tako naprej in seveda pravico do socialnega sporazuma, ki je očitno dosežen in iz
               tega vidika bom seveda zakon podprl in ne amandma.</p>
            </sp>
            <sp xml:id="SDZ4-Redna-21-2006-11-02.sp179">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima minister, izvolite. Se odpovedujete. Ker sem pa prej videl še željo
               po razpravi, bom še enkrat odprl postopek za prijavo. Izvolite prosim. Gospod
               minister umirite se, smo vas dojeli. Besedo ima minister. Izvolite. Gospod minister,
               sejo vodim jaz. Boste imeli besedo ali ne? (Ne.) Se odpovedujete. Besedo ima poslanec
               Zagorac. Izvolite.</p>
            </sp>
            <sp xml:id="SDZ4-Redna-21-2006-11-02.sp180">

               <speaker>BOŠTJAN ZAGORAC:</speaker>

               <p>Hvala za besedo. Spoštovani predsedujoči, zelo na kratko! Spoštovani gospod
               minister! Res je, da sem citiral stališče enega izmed takrat vaših poslanskih
               kolegov, ampak predstavljajo stališče stranke, ki ste ji pripadali in temu stališču,
               ker imam pred seboj izpis glasovanja, spoštovani gospod minister, takrat niste
               nasprotovali, se pravi, da ste se strinjali s tem stališčem. Ne vem od kod vam ta
               dvoličnost danes. Ampak še enkrat, prav je, da ste dosegli dogovor s socialnimi
               partnerji, res pa je, da te socialne partnerje, tako kot povsod, včasih tudi
               financira vlada. Hvala.</p>
            </sp>
            <sp xml:id="SDZ4-Redna-21-2006-11-02.sp181">

               <speaker>PODPREDSEDNIK SAŠO PEČE:</speaker>

               <p>Hvala. K repliki se je ponovno prijavil gospod minister. Izvolite.</p>
            </sp>
            <sp xml:id="SDZ4-Redna-21-2006-11-02.sp182">

               <speaker>MAG. ANDREJ VIZJAK:</speaker>

               <p>Seveda, še enkrat, ko citirate, spoštovani poslanec, mene, citirajte mene ne mojih
               poslanskih kolegov. Sam sem pa seveda takrat nasprotoval rešitvi, ki ni bila in ni
               imela podlage v socialnem dialogu. Ta rešitev, ki je danes na mizi, ima podlago in
               zato jo podpiram.</p>
            </sp>
            <sp xml:id="SDZ4-Redna-21-2006-11-02.sp183">

               <speaker>PODPREDSEDNIK SAŠO PEČE:</speaker>

               <p>Hvala. Glede na to, da ne vidim več želje po razpravi, v povezavi s 1. členom in
               amandmajem poslanske skupine NSi, tudi zaključujem razpravo. O amandmaju bomo v
               skladu s časovnim potekom seje zbora odločali danes v okviru glasovanj, pol ure po
               prekinjeni 34. točki dnevnega reda.</p>
               <p>Mi pa prehajamo na prej omenjeno <title>34. TOČKO DNEVNEGA REDA - PREDLOG ZA SPREJEM
                  AVTENTIČNE RAZLAGE PRVEGA ODSTAVKA 40. ČLENA ZAKONA O GOZDOVIH.</title> Seznanjam
               vas, da je za to točko predvidenih 46 minut. Predlog za sprejem avtentične razlage je
               v obravnavo zboru predložila vlada Republike Slovenije, zato besedo dajem
               predstavniku vlade za dopolnilno obrazložitev predloga, ki so ga podali v državni
               zbor. Izvolite prosim.</p>
            </sp>
            <sp xml:id="SDZ4-Redna-21-2006-11-02.sp184">

               <speaker>GVIDO MRAVLJAK:</speaker>

               <p>Hvala, gospod predsedujoči, za besedo. Spoštovane gospe poslanke, spoštovani
               gospodje poslanci, spoštovani zbor! Vlada je predlagala avtentično razlago prvega
               odstavka 40. člena zakona o gozdovih iz razloga, zaradi različnega tolmačenja v
               povezavi s 5. členom zakona o gozdovih. Gre pa za težave glede vožnje po gozdnih
               cestah, kajti prvi odstavek 40. člena govori, da je možna vožnja samo po gozdnih
               cestah in ne izven gozdnih cest, v primeru raznih javnih prireditev ali športnih
               prireditev pa se koristijo tudi ostale gozdne površine, gozdne vlake in druge
               površine v gozdu. Tukaj gre dostikrat tudi za težave lastnikov gozdov s poškodovanjem
               gozdne podrasti. Upoštevati je potrebno tudi biotop, posebnosti gozdnega biotopa,
               vendarle pa tudi te socialne in sociološke funkcije, ki jih lahko nudi gozd. Zato je
               v 5. členu dovoljeno gibanje po gozdu. Lastnik mora dovoliti gibanje, vendarle se
               zatika pri sami besedi vožnja in jo želimo z avtentično razlago, kot je predlagana,
               tudi podrobneje pojasniti in s tem odpraviti nejavnosti. Hvala lepa.</p>
            </sp>
            <sp xml:id="SDZ4-Redna-21-2006-11-02.sp185">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Predlog za sprejem avtentične razlage je obravnaval tudi odbor za
               kmetijstvo, gozdarstvo in prehrano kot matično delovno telo, ki pa se je svoji
               predstaviti odpovedal. Po mojih informacijah imate poslanke in poslanci pisno
               stališče odbora. Zato prehajamo na predstavitev stališč posameznih poslanskih skupin.
               Stališče poslanske skupine Slovenske ljudske stranke bo prestavil poslanec Jakob
               Presečnik. Izvolite.</p>
            </sp>
            <sp xml:id="SDZ4-Redna-21-2006-11-02.sp186">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovane kolegice in kolegi, predstavnik
               ministrstva! Torej, bom kratek. Poslanska skupina Slovenske ljudske stranke bo
               predlog avtentične razlage podprla. Dejstvo je, da v našem okolju, predvsem pa v
               gozdovih mnogokrat vlada silni nered, da si vsak včasih lahko privošči karkoli mu za
               svoj, včasih tudi konjiček, karkoli mu za zadovoljevanje svojih drugih potreb tudi
               ustreza, si privošči v okolju marsikaj. Zato se mi zdi, da je ta avtentična razlaga
               dovolj jasna, da bomo lahko, torej ta naš prostor, predvsem gozdni prostor,
               uporabljali tako, kot ga je uporabljati treba. Hvala lepa.</p>
            </sp>
            <sp xml:id="SDZ4-Redna-21-2006-11-02.sp187">

               <speaker>PODPREDSEDNIK SAŠO PEČE:</speaker>

               <p>Hvala tudi vam, poslanec Presečnik. Poslanec Zmago Jelinčič Plemeniti bo predstavil
               stališče poslanske skupine Slovenske nacionalne stranke. Izvolite.</p>
            </sp>
            <sp xml:id="SDZ4-Redna-21-2006-11-02.sp188">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik. Lep pozdrav vsem skupaj. V Slovenski nacionalni
               stranki bomo podprli to obvezno razlago 40. člena, seveda bomo podprli tisto razlago,
               kot jo je predlagalo matično delovno telo, to se pravi osnovno dikcijo z dodatkom,
               kot jih določajo predpisi o varnosti cestnega prometa.</p>
               <p>Namreč, tudi v naši stranki sodimo, da je osnovni predlog avtentične razlage, kot jo
               je predlagala vlada preozko, kajti zgolj vozila, ki so namenjena gospodarjenju,
               reševanju ljudi, premoženja, to je preozek okvir, zato sodimo, da je bistveno bolj
               pametno, da uporabljamo takšen, tisti amandma, ki ga je pripravilo matično delovno
               telo. Dejstvo je, da po zakonu o varnosti cestnega prometa je vozil precej več in med
               ta vozila sodijo tudi konjske vprege oziroma zaprege, kolesa, mopedi, motorji in
               podobne zadeve, kajti v zadnjem času ravno opažamo divjanje z raznimi oblikami ali
               gorskih koles pa tudi motociklov po slovenskih gozdovih. S tem se uničuje tako
               habitat rastlin kakor tudi živalska populacija.</p>
               <p>Dejstvo je, da je skrajni čas, da v Sloveniji uredimo te zadeve in ravno tako ne
               razumem, kako nekateri pravijo, da bi morali za potrebe, rekreativne potrebe
               ekstremnih recimo kolesarjev pripraviti kar nekakšna rekreativna področja. V tem
               primeru bi morali potem pripraviti rekreativna področja za vsakega posameznika
               posebej, konec koncev je takšnih ekstremnih rekreativnih kolesarjev v Sloveniji zelo
               malo in če bomo za vsak segment ekstremnega športa pripravljali neka svoja
               rekreativna področja, ne vem kam bomo prišli.</p>
               <p>Gozdove je potrebno varovati in gozdove se pravzaprav v zadnjem času zelo slabo
               varuje. Kdor hodi po Sloveniji opaža, da se je lubadar ponovno zelo razširil, da
               iglavci odmirajo, da nihče ne seka odmrlih iglavcev, da gozdov ne čistijo, kjer pa
               gozdove čistijo, jih čistijo po tistih zelo rigoroznih metodah, da enostavno udarijo
               v golosek, prodajo kar se prodati da in na koncu niti ne pogozdijo več tistega
               področja. Skratka, Slovenija postaja na tem področju vedno bolj neurejena in tisto
               obdobje, ko smo imeli v Sloveniji skrb za gozdove urejeno, to počasi postaja
               preteklost, vedno bolj daljna preteklost. Dejstvo je, da tudi lastnina teh gozdov
               vedno bolj prehaja v roke kamor ne sodi. Rimskokatoliška cerkev postaja veleposestnik
               v gozdovih, tako da se človek vpraša ali Rimskokatoliška cerkev skrbi za duše ali
               skrbi za lastnino, bojim se, da vedno bolj prihaja do tega, da vedno bolj skrbi za
               lastnino in vedno manj za duše vernikov. Jaz sem vedno mislil, da je zadeva obratna
               in da mora biti obratna. Konec koncev, človeku se zdi, da evangelijev ne berejo več v
               cerkvah, ampak jih beremo bolj mi, ki sodimo v sfero nevernikov oziroma ateistov,
               vsaj zagotovo bi lahko rekel, da te evangelije bolj poznamo od večine tistih, ki to
               zadevo zlorabljajo, kajti ne bi si mogel misliti, da duhovščina namerno napačno
               razlaga evangelije, konec koncev Kristus je hodil odet v raševino ne pa v ornat,
               zlato in brilijante. Dejstvo je, da je prav, da zaščitimo naše gozdove, vsaj na tem
               področju, vendar pa naj bo ta avtentična razlaga začetek za urejanje slovenskih
               gozdov. Mislim, da bo treba popraviti še kar nekaj členov, da bo treba marsikaj
               urediti predvsem pa urediti na ta način, da bodo gozdovi zopet postali lastnina nas
               vseh, ne lastnina kot dejanska last, ampak lastnina kot to, da lahko izkoriščamo te
               gozdove, da lahko dihamo sveži in čisti zrak, da lahko naberemo kakšno gobo, kakšne
               borovnice, ne pa da nas bodo lastniki morda celo v kutah pred gozdovi pričakali z
               lovskimi puškami, nabitimi z debelo soljo in s ščetinami. Te časi so minili in
               mislim, da je skrajni čas, da se zadeve uredijo.</p>
               <p>Še enkrat pravim, da zagotovo je ta avtentična razlaga en del urejanja te
               problematike, seveda pa da se sprejme tista razlaga, kot jo je predlagalo matično
               delovno telo, ki je z razmislekom dodalo še en dodatek stavka, kajti smiselno je, da
               se zavarujemo pred vsemi oblikami teh vozil, ne pa zgolj pred nekaterimi. Tudi strah,
               da bi kdo prirejal konjske dirke po gozdu je odveč. Mislim, da kadarkoli je kdaj
               jahal konja ve, da je hudičevo problematično jahati po gozdu in da ponavadi tisti, ki
               se že spusti v gozd, približno 60% tistih jahačev jih v prve četrt ure konča na
               hrbtu, dostikrat z dovolj hudimi poškodbami, da nikoli več ne mislijo na jahanje v
               gozdu.</p>
               <p>Še enkrat, v Slovenski nacionalni stranki bomo podprli to obvezno razlago in hvala
               lepa.</p>
            </sp>
            <sp xml:id="SDZ4-Redna-21-2006-11-02.sp189">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Jelinčič. Predstavitev stališča poslanske skupine SDS bo opravil
               poslanec Franc Sušnik.</p>
            </sp>
            <sp xml:id="SDZ4-Redna-21-2006-11-02.sp190">

               <speaker>FRANC SUŠNIK:</speaker>

               <p>Hvala lepa. V poslanski skupini Slovenske demokratske stranke podpiramo sprejem
               avtentične razlage 40. člena zakona o gozdovih po vsebini in obsegu, kot jo je
               pripravilo matično delovno telo, ker smo prepričani, da je treba decidirano in jasno
               povedati, da se razen po gozdnih poteh nobena oblika prometa ne sme vršiti v
               gozdovih. Za sprejem avtentične razlage je zaprosila občina Brezovica, kot
               organizator kolesarsko športne prireditve, ki ne poteka izključno in samo po gozdnih
               poteh, to se pravi, da poteka tudi po čistem gozdu in zaradi problemov, ki jih imajo
               oziroma so jih imeli z lastniki gozda so pač želeli, da se podrobneje obrazloži ta
               sporni 40. člen.</p>
               <p>Treba je povedati, da v poslanski skupini v celoti razumemo in tudi sprejemamo v
               pozitivnem smislu zakon o gozdovih, ki določa, da je lastninska pravica na gozdovih
               omejena. Omejena tako, da je zagotovljena socialna, ekološka in gospodarska funkcija
               gozda. Z drugo besedo povedano podpiramo multifunkcijsko rabo gozda. Lastnik gozda je
               v vsakem primeru dolžan upoštevati tovrstne omejitve, ki gredo v smeri javne koristi
               v najširšem smislu in pojmovanju besede "javne koristi".</p>
               <p>Prav tako in pa predvsem zaradi navedenega pa še kako soglašamo, da smo pa člani
               širše skupnosti, ki pač uresničujemo to javno korist in s tem omejeno lastninsko
               pravico lastnikov gozda, dolžni spoštovati tudi nek red pri tem, ko se gibljemo v
               gozdu. In v tem je treba razumeti tudi to obvezno razlago, ki gre v smeri prepovedi
               vsake vožnje izven gozdnih poti. Na tak način mislim, da smo dolžni spoštovati
               pravice lastnikov gozdov. O tem v poslanski skupini Slovenske demokratske stranke ni
               in ni bilo nobenega dvoma, tudi v prihodnje. Treba je še posebej povedati, da je
               vožnja zunaj gozdnih cest, ki je izrecno prepovedana in opredeljena v 40. členu
               zakona o gozdovih in ki je še dodatno utemeljena s to obvezno razlago, že tako
               svojevrstna omejitev lastninske pravice, ker so tudi gozdne ceste in gozdne poti
               sestavni del gozda, ki ima lastnika. Zato menimo, da je s takšno avtentično razlago
               40. člena zakona o gozdovih zaščitena na eni strani lastninska pravica, čeprav
               omejena, lastnikov gozdov, na drugi strani pa tudi multifunkcijska ali pa vse splošna
               raba gozda v javno korist. Nihče ne prepoveduje vožnje po gozdnih cestah in gozdnih
               poteh. Vsekakor pa, tukaj tudi razumemo, da pa v primeru reševanja življenj in pa
               preprečevanja naravnih nesreč nikakršne omejitve ne morejo veljati.</p>
               <p>Sedaj bi rad pa še nekaj povedal. V poslanski skupini Slovenske demokratske stranke
               smo tudi prepričani, da so lokalne skupnosti in država dolžne s prostorskimi
               ureditvami zagotoviti tudi površine in objekte za tako imenovano odvijanje
               adrenalinskih športov, ker če bomo določili prostore za dejavnost, ki je sicer
               sporna, bomo pritisk na nenamensko rabo gozdov sigurno razbremenili, vsekakor pa je
               tovrstna dejavnost lahko tudi dobrodošla dopolnilna dejavnost in dober prispevek k
               razvoju podeželja in samo na tak način se bo in se lahko razbremeni gozd. Hvala lepa.
           </p>
            </sp>
            <sp xml:id="SDZ4-Redna-21-2006-11-02.sp191">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega mag. Borut Sajovic bo podal stališče poslanskega kluba
               Liberalne demokracije Slovenije. Izvolite.</p>
            </sp>
            <sp xml:id="SDZ4-Redna-21-2006-11-02.sp192">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Pozdrav gospodu sekretarju in pa kolegicam in
               kolegom! Tudi v poslanskem klubu Liberalne demokracije Slovenije se pridružujemo
               mnenju večine poslanskih skupin in pa podpiramo avtentično razlago zakona o gozdovih,
               in to tisto razlago, ki jo je zaradi boljšega poznavanja problematike sprejelo
               matično delovno telo. Mislimo, da je rešitev ustrezna. Podpiramo jo predvsem zato,
               ker je kot avtentična razlaga hitra. Drugače za celovito in pa boljšo rešitev bi
               zahtevali kompleksno obravnavo in pa rešitev celega zakona, vendar tudi to nas bodoče
               verjetno še čaka.</p>
               <p>Je pa na vsak način, Slovenija je ena od tistih držav v Evropi, ki jo preko 2/3
               pokrivajo gozdovi. Gozdovi so naše narodno bogastvo in temu ga je treba ustrezno tudi
               zaščititi. Če vam povem en primer iz okolja iz katerega prihajam.</p>
               <p>Dogaja se, da pride vozilo tovorno z avstrijsko registracijo, na njem pa štiri štiri
               cikli in ti se, potem seveda pred Dolžanovo sotesko razpakirajo in potem 2, 3 ure
               uživajo v adrenalinskih športih po neokrnjeni naravi, potem pa zvečer seveda preko
               Karavanškega tunela v Avstrijo. Tem takim in pa podobnim primerom je treba v dobro
               slovenskega kmeta, v dobro slovenskega podeželja narediti konec.</p>
               <p>Podpiramo pa tudi razmisleke in pa rešitve, ki jih je pred menoj predstavil kolega
               iz poslanskega kluba SDS, Franci Sušnik, da brez možnosti za te adrenalinske športe v
               naši državi ne bo šlo in tudi občine, lokalne skupnosti in pa tudi država z ustrezno
               zakonodajo mora pač za te zadeve tudi poskrbeti, kajti v naši domovini imamo na
               žalost precej tudi degradiranih okolij, ki bi jim pa ta dodatna ali pa dopolnilna
               dejavnost, ko bi, priljubljeno rečemo, prinesla marsikakšen tolar ali pa evro po 1.
               januarju 2007.</p>
               <p>V poslanskem klubu LDS bomo to razlago zakona, ki jo je predlagano matično delovno
               telo z veseljem podprli. Hvala lepa.</p>
            </sp>
            <sp xml:id="SDZ4-Redna-21-2006-11-02.sp193">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Stališče poslanske skupine Socialnih demokratov bo predstavil
               poslanec Janko Veber. Ga ni. Prehajamo na predstavitev stališča poslanske skupine
               Nova Slovenija. Gospa Marjetka Uhan, izvolite.</p>
            </sp>
            <sp xml:id="SDZ4-Redna-21-2006-11-02.sp194">

               <speaker>MARJETKA UHAN:</speaker>

               <p>Za avtentično razlago prvega odstavka 40. člena zakona o gozdovih je državni zbor
               zaprosila občina Brezovica, ki je organizator mednarodne gorske kolesarske dirke, del
               trase dirke naj bi potekel tudi zunaj gozdnih cest, predlagatelj avtentične razlage
               prosi državni zbor za tolmačenje prvega odstavka 40. člena, ki govori, da je vožnja v
               gozdu zunaj gozdnih cest dovoljenja le za gospodarjenje z gozdovi ali reševanje ljudi
               oziroma premoženja.</p>
               <p>Po mnenju zakonodajno-pravne službe je samo besedilo prvega odstavka 40. člena tako
               jasno zapisano, da ne predstavlja problema za ustrezno razumevanje, lahko pa bi se
               pojavila nejasnost v povezavi z razumevanjem določb 5. člena zakona o gozdovih, ki
               nalaga lastniku gozda, da dopusti dostop in gibanje po gozdu tudi drugim osebam. Ob
               tej rešitvi se pojavlja vprašanje razumevanja pojma vožnje po gozdu izven gozdnih
               poti. Pri upravljanju in uporabi gozda moramo upoštevati obe strani. Na eni strani
               lastnike gozdov, ki imajo pravico do nemotenega gospodarjenja z gozdovi, na drugi
               strani pa vse druge, ki gozdove uporabljajo kot rekreativci, a ne na škodo prvih, to
               je lastnikov.</p>
               <p>V poslanski skupini Nove Slovenije smo prepričani, da so določbe prvega odstavka 40.
               člena jasne, zato bomo podprli sprejem predlagane avtentične razlage zakona o
               gozdovih, ki govori o tem, da se v gozdu zunaj gozdnih cest za vsako drugo vožnjo
               šteje tista, ki ni namenjena gospodarjenju in reševanju ljudi ali premoženja, ne
               glede na vrsto vozila. Če ta razlaga ne bo dovolj, bo potrebno razmisliti o
               spremembah zakona. Hvala.</p>
            </sp>
            <sp xml:id="SDZ4-Redna-21-2006-11-02.sp195">

               <speaker>PODPREDSEDNIK SAŠO PEČE:</speaker>

               <p>Hvala vam. Končali smo s predstavitvijo stališč poslanskih skupin. Prehajamo na
               razpravo o predlogu za sprejem avtentične razlage in amandmaju odbora za kmetijstvo,
               gozdarstvo in prehrano, ki v celoti nadomešča besedilo razlage.</p>
               <p>Jaz bom prebral naslednje razpravljalce glede na to, da se jih je kar nekaj razpravi
               odpovedalo, in sicer prvi bo dobil besedo poslanec Geza Džuban, za njim mag. Borut
               Sajovic in končali bomo s poslancem Francetom Sušnikom. Kot povedano besedo ima
               poslanec Geza Džuban. Izvolite.</p>
            </sp>
            <sp xml:id="SDZ4-Redna-21-2006-11-02.sp196">

               <speaker>GEZA DŽUBAN:</speaker>

               <p>Hvala lepa predsedujoči. Tukaj ni kaj veliko za dodati. Po mojem razumevanju je že
               osnovno besedilo zakona dovolj jasno, da preprečuje namero, ki je bila pač oziroma
               prošnja, želja, zahteva, da se dovoli neka kolesarska vožnja po gozdovih, čeprav v
               prvem trenutku ta želja ni zvenela neki grob poseg v gozdove. Ampak, potem se ti
               postavi vprašanje, kje je meja in kako daleč komu dovoljevati. In je odbor za
               kmetijstvo pri svoji obravnavi tega problema zadeve samo postavil nekoliko drugače
               oziroma nekoliko bolj jasno, in mislim, da je takšna oblika, kot je bila sprejeta na
               odboru v smislu obvezne razlage sprejemljiva in jaz bom to obvezno razlago podprl in
               mislim, da tudi ni kaj veliko k temu za dodati. Hvala lepa.</p>
            </sp>
            <sp xml:id="SDZ4-Redna-21-2006-11-02.sp197">

               <speaker>PODPREDSEDNIK SAŠO PEČE:</speaker>

               <p>Hvala vam. In zaenkrat zadnji razpravljalec je mag. Borut Sajovic. Počakamo, da
               opravite telefonski klic. Če se odpovedujete, potem prosim, če izklopite mikrofon.
               Hvala. S tem smo zaključili razpravo. O predlogu za sprejem avtentične razlage ter o
               amandmaju bomo v skladu s časovnim potekom seje odločali danes, čez pol ure, torej ob
               16.15 uri. Do takrat lep pozdrav.</p>
               <p>(Seja je bila prekinjena ob 15.45 uri in se je nadaljevala ob 16.15 uri.)</p>
            </sp>
            <sp xml:id="SDZ4-Redna-21-2006-11-02.sp198">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, poslanci, prosim, če zasedete svoja mesta. Nadaljujemo s prej
               prekinjeno točko dnevnega reda, in sicer prehajamo na glasovanje zbora o predlogih
               odločitev. Po običajni ustaljeni praksi poslanke in poslance prosim, da preverijo
               svoje glasovalne naprave.</p>
               <p>Nadaljujemo s <title>prekinjeno 23. točko dnevnega reda - obravnava predloga zakona o
                  poroštvu Republike Slovenije za obveznosti Javne agencije za železniški promet
                  Republike Slovenije iz naslova kreditov, najetih za zagotavljanje lastne udeležbe
                  Republike Slovenije v letih 2006 do 2009 za projekte, ki se izvajajo v okviru
                  programa investicij, sofinanciranih s strani Evropske unije in za financiranje
                  domačih projektov, ki jih je treba izvajati zaradi zagotavljanja varnosti v
                  železniškem prometu. Obravnava poteka po nujnem postopku. </title>Prehajamo na <title>
                  tretjo obravnavo</title> predloga zakona, in sicer, ker v drugi obravnavi niso bili
               vloženi amandmaji, v tretji obravnavi ni možno vlagati amandmajev, zato prehajamo na
               odločanje o predlogu zakona. Ob tem vas obveščam, da me zakonodajno-pravna služba
               oziroma vlada Republike Slovenije nista obvestili, da bi bil zakon neusklajen. Kot
               rečeno, prehajamo na odločanje. Glasujemo. Navzočih je 62 poslank in poslancev, za je
               glasovalo 52 in 5 proti.</p>
               <p>(Za je glasovalo 52.) (Proti 5.)</p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Nadaljujemo s <title>prekinjeno 26. točko dnevnega reda - obravnava predloga zakona o
                  spremembah in dopolnitvah zakona o organizaciji in financiranju vzgoje in
                  izobraževanja po skrajšanem postopku. </title>Nadaljujemo z drugo obravnavo, to je z
               odločanjem o vloženih amandmajih, in sicer k 2. členu. Prvo prehajamo na odločanje o
               amandmaju poslanske skupine Liberalne demokracije Slovenije k prej omenjenemu 2.
               členu. Ob tem vas opozarjam, da v kolikor bo ta amandma sprejet, postanejo amandmaji
               pod točko 2, 3 in 4 brezpredmetni. Glasujemo. Amandma ni sprejet. Za njega je
               glasovalo 23 in proti 41 poslancev.</p>
               <p>(Za je glasovalo 23.) (proti 41.)</p>
               <p>Prehajamo na odločanje o amandmaju poslanske skupine Socialnih demokratov k istemu,
               to je k 2. členu. Obrazložitev glasu, mag. Potrata, izvolite.</p>
            </sp>
            <sp xml:id="SDZ4-Redna-21-2006-11-02.sp199">

               <speaker>MAG. MAJDA POTRATA:</speaker>

               <p>Hvala. Poslanska skupina Socialnih demokratov pričakuje, da bomo dobili podporo za
               amandma, v katerem predlagamo nekoliko drugačno sestavo sveta šol, kakor je zapisana
               v predlogu vlade. Sodimo, da nas predlog vlade ni z ničemer prepričal, da bi bilo
               treba spreminjati sestavo sveta šole, ker so bile že do zdaj zastopane vse tri veje,
               tako lokalna skupnost kot delavci šole, se pravi izvajalci, kot tudi starši. Če pa
               tega predloga amandmaja, ki je dopuščal, da bi obstalo takšno stanje, kot je zdaj,
               niste podprli, potem pričakujemo, spoštovane poslanke in poslanci, da boste podprli
               predlog Socialnih demokratov, ki razmerje med tremi partnerji v svetu šole spreminja
               tako, da imajo predstavniki lokalne skupnosti in predstavniki zaposlenih po štiri
               člane, predstavniki staršev pa tri člane v svetu šole.</p>
               <p>Zavedamo se, da je spremembo sestave sveta šole mogoče razumeti zgolj kot poskus
               vplivanja na imenovanje ravnateljev. Lahko se znova prepričujemo o tem, kakšne so
               pristojnosti sveta, o čem odloča, ampak ne nazadnje ena izmed pomembnih pristojnosti
               sveta šole je imenovanje ravnateljev. In želja po okrepitvi vpliva tako lokalne
               skupnosti, kot staršev s šestimi glasovi proti trem glasovom zaposlenih, tako kot
               predlaga vlada, je seveda pridobiti si večji vpliv drugih na imenovanje ravnateljev.</p>
               <p>Socialni demokrati, ko rečeno, kot kompromisni predlog ponujamo tako rešitev, pri
               čemer se zavedamo, da je sindikat, ki zastopa zaposlene, predlagal tudi tako
               strukturo, le da je ena štirica v prid staršev. Pričakujemo torej podporo. Hvala.
           </p>
            </sp>
            <sp xml:id="SDZ4-Redna-21-2006-11-02.sp200">

               <speaker>PODPREDSEDNIK SAŠO PEČE:</speaker>

               <p>Hvala vam. Ker ne vidim več želj po obrazložitvi glasu, prehajamo na odločanje.
               Glasujemo. Navzočih je 67 poslank in poslancev, za je glasovalo 21, proti 44.</p>
               <p>(Za je glasovalo 21.) (Proti 44.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju pod številko 3 poslanskih skupin SDS, NSi, SLS,
               DeSUS k omenjenemu 2. členu. Glasujemo. Navzočih je 69 poslank in poslancev, za je
               glasovalo 53, proti 10.</p>
               <p>(Za je glasovalo 53.) (Proti 10.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju pod številko 4 istih poslanskih skupin, torej
               SDS, NSi, SLS in DeSUS. Glasujemo. Navzočih je 69 poslank in poslancev, za je
               glasovalo 57, proti 10.</p>
               <p>(Za je glasovalo 57.) (Proti 10.)</p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Glede na to, da sta bila v drugi obravnavi sprejeta dva amandmaja, prehajamo na <title>
                  tretjo obravnavo </title>predloga zakona. Ugotavljam, da je zbor v drugi obravnavi
               sprejel dva amandmaja k 2. členu dopolnjenega predloga zakona. Zato sprašujem
               kvalificirane predlagatelje, ali nameravajo k tem členu vložiti amandmaje? (Ne.)
               Ugotavljam, da v tretji obravnavi ni bilo napovedanih, niti vloženih amandmajev.
               Obveščam vas, da na podlagi 140. člena poslovnika državnega zbora me
               zakonodajno-pravna služba oziroma vlada Republike Slovenije nista obvestili, da bi
               bil zakon zaradi sprejetih amandmajev neusklajen. Zato prehajamo na odločanje o
               zakonu. Glasujemo. Navzočih je 71 poslank in poslancev, za je glasovalo 51, 19 proti.</p>
               <p>(Za je glasovalo 51.) (Proti 19.)</p>
               <p>Ugotavljam, da je zakon sprejet in s tem zaključujemo to točko dnevnega reda.</p>
               <p>Nadaljujemo s <title>prekinjeno 25. točko dnevnega reda - z obravnavo predloga zakona
                  o spremembah in dopolnitvah zakona o usmerjanju otrok s posebnimi potrebami,
                  skrajšani postopek. </title>Nadaljujemo z drugo obravnavo, to je z odločanjem o
               vloženih amandmajih. In sicer imamo v okviru 6. člena dva amandmaja.</p>
               <p>Prvo prehajamo na odločanje o prvem amandmaju poslanske skupine Liberalne
               demokracije Slovenije k omenjenemu 6. členu. Glasujemo. Navzočih je 71 poslank in
               poslancev, za je glasovalo 28, proti 43.</p>
               <p>(Za je glasovalo 28.) (Proti 43.)</p>
               <p>Ugotavljam, da amandma ni sprejet.</p>
               <p>Mi pa prehajamo na odločanje o drugem amandmaju poslanske skupine Liberalne
               demokracije Slovenije k istemu 6. členu. Glasujemo. Navzočih je 71 poslank in
               poslancev, za je glasovalo 28, 42 proti.</p>
               <p>(Za je glasovalo 28.) (Proti 42.)</p>
               <p>Ugotavljam, da amandma ni sprejet.</p>
               <p>Tako. Končali smo z glasovanjem o amandmajih in s tem z drugo obravnavo predloga
               zakona v okviru skrajšanega postopka.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi ni
               bil sprejet noben amandma, v tretji obravnavi ni možno vlagati amandmajev, zato
               prehajamo na odločanje o zakonu v celoti. Ob tem vas obveščam, da me
               zakonodajno-pravna služba oziroma vlada Republike Slovenije nista obvestili, da bi
               bil zakon neusklajen.</p>
               <p>Obrazložitev glasu. Odprl bom postopek. Prvo v imenu poslanskih skupin. Izvolite
               prosim.</p>
               <p>Stališče poslanske skupine Slovenske nacionalne stranke oziroma obrazložitev glasu.
               Se odpovedujete? Dobro.</p>
               <p>Besedo, da predstavi stališče... Obrazložitev glasu poslanske skupine Liberalne
               demokracije Slovenije ima Slavko Gaber. Izvolite.</p>
            </sp>
            <sp xml:id="SDZ4-Redna-21-2006-11-02.sp201">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Poslanski klub Liberalne demokracije ne bo
               podprl tega zakona. Razloga sta dva, oba sta zelo preprosta.</p>
               <p>Stroka nasprotuje spreminjanju zakona na ta način, da iz dosedanjega poudarka pri
               obravnavi otrok s posebnimi potrebami na individualni obravnavi prehajamo na
               poudarjeno skupinsko obravnavo teh otrok. Na ta način se bo zgodilo to, da bo še
               manjša verjetnost, da bi ta pomoč, ta obravnava res dala pozitivne rezultate. Stroka
               je na to opozorila ministra in na to smo bili opozorjeni tudi v vseh poslanskih
               skupinah. To je tista smer, ki gre stran od prevladujoče evropske usmeritve na tem
               področju, hkrati pa je šel ta državni zbor tako daleč, da ni sprejel niti majhnih, pa
               sicer kar precej pomembnih dopolnil, o katerih smo glasovali v drugi obravnavi in s
               tem dokazuje, da večini tukaj v tem državnem zboru ni prav posebej mar, kaj se zares
               dogaja na ravni zakonske ureditve zelo občutljivega področja. Veliko je besed o
               individualizaciji pouka, veliko je besed o dodatni oskrbi za tiste, ki jo posebej
               potrebujejo, ko preidemo k dejanjem pa se pokaže, da je teh dejanj seveda bistveno
               manj. Mi bomo zato glasovali proti spremembam zakona.</p>
            </sp>
            <sp xml:id="SDZ4-Redna-21-2006-11-02.sp202">

               <speaker>PODPREDSEDNIK SAŠO PEČE:</speaker>

               <p>Hvala. Je potreba, da odpremo obrazložitev glasu? Je. Odpiram postopek za lastno
               obrazložitev glasu. Izvolite, prosim. Prijavljene imamo tri poslance oziroma dve
               poslanki in poslanca. Prva ima besedo poslanka Barbara Žgajner Tavš, izvolite.</p>
            </sp>
            <sp xml:id="SDZ4-Redna-21-2006-11-02.sp203">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Jaz bom čisto na kratko ponovila nekaj osnovnih razlogov, zakaj
               nasprotujem zakonu v celoti.</p>
               <p>Dejstvo je, da vlada zopet varčuje. Vlada varčuje na področju družine, sociale otrok
               s posebnimi potrebami, vlada racionalizira sredstva tudi pri tem zakonu, pri zakonu o
               usmerjanju otrok s posebnimi potrebami, to je jasno zapisano in to smo slišali tudi
               pri obrazložitvi na sami seji, ko smo obravnavali to točko. Gre za zmanjševanje
               števila članov komisij, nova sestava brez, po moji oceni, ključnih strokovnih
               delavcev, članov vzgojno varstvenih organizacij. Gre za prehod iz individualnega na
               skupinski način izvajanja dodatne strokovne pomoči za otroke s posebnimi potrebami.
               To vlada prav tako opravičuje z racionalizacijo stroškov. Postopno zmanjševanje
               števila postopkov letno za 10%, vlada to opravičuje z delno profesionalizacijo
               komisij. Jaz ocenjujem, da gre za zavajanje.</p>
               <p>Dovolite še eno pomembno zadevo. Leta 2006, torej danes, ima dodatno strokovno pomoč
               oziroma dodatno strokovno pomoč tem otrokom izvaja 832 učiteljev. Predvideno je do
               leta 2010, da se bo njihovo število razpolovilo. Jaz zakona ne bom podprla.</p>
            </sp>
            <sp xml:id="SDZ4-Redna-21-2006-11-02.sp204">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Vili Rezman. Se odpovedujete? In, besedo ima mag. Majda
               Potrata. Izvolite.</p>
            </sp>
            <sp xml:id="SDZ4-Redna-21-2006-11-02.sp205">

               <speaker>MAG. MAJDA POTRATA:</speaker>

               <p>Hvala. Zakona ne nameravam podpreti pri čemer ne mislim trditi, da nekatere rešitve v
               zakonu niso sprejemljive. Tisto, kar mi narekuje odločitev za glas proti, pa je to,
               da se tako pri tem zakonu kot pri nekaterih drugih, zlasti tistih, ki zadevajo šolsko
               polje, soočamo s gluhoto. Človek dobi občutek, kot da bi v gluhi lozi govoril o
               stvareh, ki so strokovno preverjene in če nas stroka opozarja na to, da je treba pri
               nekaterih rečeh ravnati vendarle le tako, kot velevajo zakonitosti stroke, pa četudi
               financarji menijo, da je to malenkost predrago, potem bi bilo po mojem mnenju seveda
               prav prisluhniti stroki, pa nočem reči, da finančne zadeve ne sodijo v polje
               strokovnega odločanja, samo v drugo stroko. Dejstvo je, da določitve v 4. in 6.
               členu, tako kot so sprejete in kot so zdaj bile zavrnjene vse tiste drobne spremembe,
               ki bi jih bilo mogoče vnesti zato, da bi bila varnost otrok s posebnimi potrebami in
               premišljeno ravnanje zagotovljeno, ker je bilo vse to zavrnjeno, ne vidim nobenega
               posebnega razloga za to, da bi morala ta zakon podpreti. Hvala.</p>
            </sp>
            <sp xml:id="SDZ4-Redna-21-2006-11-02.sp206">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Prehajamo na glasovanje. Glasujemo. Navzočih je 70 poslank in
               poslancev, za je glasovalo 44, proti 25.</p>
               <p>(Za je glasovalo 44.) (Proti 25.)</p>
               <p>Ugotavljam, da je zakon sprejet.</p>
               <p>In s tem zaključujem to točko dnevnega reda.</p>
               <p>Mi pa nadaljujemo s <title>prekinjeno 29. točko dnevnega reda - to je z obravnavo
                  predloga zakona o spremembah zakona o trgovini. </title>Nadaljujemo z drugo
               obravnavo, to je z odločanjem o vloženih amandmajih, in sicer imamo en amandma
               poslanske skupine Nove Slovenije k 1. členu omenjenega zakona. Glasujemo. Navzočih je
               69 poslank in poslancev, za je glasovalo 14, proti 53.</p>
               <p>(Za je glasovalo 14.) (Proti 53.)</p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmaju in s tem z drugo obravnavo predloga zakona v
               okviru skrajšanega postopka.</p>
               <p>In zato prehajamo na <title>tretjo obravnavo </title>predloga zakona. Ker v drugi
               obravnavi ni bilo sprejetega nobenega amandmaja, v tretji obravnavi ni možno vlagati
               amandmajev, zato prehajamo na odločanje o zakonu v celoti. Ob tem vas prav tako
               obveščam, da me zakonodajno-pravna služba in pa vlada Republike Slovenije nista
               obvestili, da bi bil zakon neusklajen. Glasujemo. Navzočih je 70 poslank in
               poslancev, za predlog zakona je glasovalo 58, proti 9.</p>
               <p>(Za je glasovalo 58.) (Proti 9.)</p>
               <p>Ugotavljam, da je zakon sprejet.</p>
               <p>In s tem zaključujem to točko dnevnega reda.</p>
               <p>Mi pa prehajamo oziroma nadaljujemo s<title> prekinjeno 34. točko dnevnega reda - to z
                  drugo obravnavo...</title> Torej, če boste dovolili, nadaljujemo s prekinjeno 34.
               točko dnevnega reda, to je z drugo obravnavo <title>predloga za sprejem avtentične
                  razlage prvega odstavka 40. člena zakona o gozdovih.</title> Prehajamo na odločanje
               o predlogu sklepa matičnega delovnega telesa, ki se glasi: "Predlog za sprejem
               avtentične razlage prvega dostavka 40. člena zakona o gozdovih se sprejme."
               Glasujemo. Navzočih je 72 poslank in poslancev, za je glasovalo 69, proti nihče.</p>
               <p>(Za je glasovalo 69.) (Proti nihče.)</p>
               <p>Ugotavljam, da je zbor predlagani sklep sprejel, zato prehajamo k besedilu
               avtentične razlage, in sicer bomo odločali o amandmaju odbora za kmetijstvo,
               gozdarstvo in prehrano k predlogu besedila avtentične razlage, ki v celoti nadomešča
               predlagano besedilo razlage. Glasujemo. Navzočih je 72 poslank in poslancev, za je
               glasovalo 68, proti 2.</p>
               <p>(Za je glasovalo 68.) (Proti 2.)</p>
               <p>Ugotavljam, da je besedilo avtentične razlage sprejeto. S tem zaključujem to točko
               dnevnega reda.</p>
               <p>Prehajamo na nadaljevanje <title>9. točke dnevnega reda, </title>to je na <title>tretjo
                  obravnavo predloga zakona o davku na dediščine in darila.</title> Državni zbor je v
               sredo, 25. oktobra, opravil drugo obravnavo navedenega predloga zakona. Ker so bili v
               drugi obravnavi sprejeti amandmaji k manj kot desetini členov dopolnjenega predloga
               zakona je zbor na predlog predlagatelja zakona odločil, da se bo na podlagi prvega
               odstavka 138. člena poslovnika zbora še na tej seji opravila tretja obravnava
               predlaganega zakona. Ugotavljam, da k predlogu zakona za tretjo obravnavo ni bilo
               vloženih amandmajev. Na podlagi petega odstavka 140. člena poslovnika zbora vas
               obveščam, da me zakonodajno-pravna služba oziroma vlada Republike Slovenije nista
               obvestili, da bi bil zakon zaradi sprejetih amandmajev neusklajen. Zato prehajamo na
               odločanje o predlogu zakona v celoti. Obrazložitev glasu, odpiram postopek, izvolite.
               Besedo ima poslanec Zmago Jelinčič Plemeniti.</p>
            </sp>
            <sp xml:id="SDZ4-Redna-21-2006-11-02.sp207">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. V Slovenski nacionalni stranki ne bomo podprli tega
               zakona iz enega enostavnega razloga. Zaradi popolne neenakosti državljanov Republike
               Slovenije napram najmočnejši, bi rekel, politični organizaciji v Republiki Sloveniji,
               to je Rimskokatoliški cerkvi.</p>
               <p>Dejstvo je, da Rimskokatoliška cerkev bo lahko pridobivala darila, kakor se ji bo
               zazdelo z vseh koncev in krajev brez kakršnihkoli plačil davkov. Med tem, ko bo
               vnukinja, ki ji je dedek podaril kakšno zadevo, ki jo je hranil v svoji omari vse
               svoje življenje, morala plačati za to državi davek. Mislim, da je to zelo nefer, zelo
               nefer in v bistvu tudi v navskrižju z vsemi cerkvenimi postavami, ki govorijo o tem,
               da bi morala biti cerkev bližje ljudem, ne pa bližje denarju. To je tisto kar v
               bistvu povzroča oziroma je povzročilo v Evropi silen odklon vernikov od
               Rimskokatoliške cerkve in kar se bo začelo dogajati tudi v Sloveniji. Konec koncev ne
               srečujemo več duhovnikov, ki bi tolažili umirajoče, ampak srečujemo duhovnike, ki
               umirajoče prepričujejo naj cerkvi prepišejo hišo, posestvo, vinograd.</p>
               <p>Mislim, da takšne zadeve si ne smemo dovoliti in kdorkoli bo podprl bo podprl. V
               Slovenski nacionalni stranki tega ne bomo podprli. Res je, da je Pandorino skrinjico
               odprla vlada gospoda Drnovška oziroma kasnejše vlade Liberalne demokracije, kajti z
               zakonom oziroma s podpisom Vatikanskega sporazuma se je usul plaz kaj je imel
               Drnovšek v mislih, ko je to hotel morda, da bo šel spovedan oziroma blagoslovljen v
               nebesa, mislim, da mu tudi to ne bo pomagalo. Dejstvo je, da je bila takrat narejena
               grozljiva napaka, ki se od takrat naprej samo še implementira.</p>
               <p>Še enkrat, mi v Slovenski nacionalni stranki tega ne bomo podprli, mislim pa, da
               bodo državljani in državljanke kmalu spregledali, kaj se jim je zgodilo. Hvala lepa.
           </p>
            </sp>
            <sp xml:id="SDZ4-Redna-21-2006-11-02.sp208">

               <speaker>PODPREDSEDNIK SAŠO PEČE:</speaker>

               <p>Hvala vam. Dolžen sem odpreti postopek za prijavo obrazložitve glasu v lastnem
               imenu. Izvolite prosim. Hvala. Besedo ima poslanec Aleš Gulič. Izvolite.</p>
            </sp>
            <sp xml:id="SDZ4-Redna-21-2006-11-02.sp209">

               <speaker>ALEŠ GULIČ:</speaker>

               <p>Cenjene kolegice, cenjeni kolegi, spoštovani predsedujoči! Jaz tega zakona ne bom
               podprl, že v razpravi smo opozorili na nekatere zadeve, ki so posledica tega, da se
               verske skupnosti in njihova dejavnost izločajo, ali pa kot da dobivajo davčno darilo,
               davčno darilo, ki na noben način ni zasluženo in to je samo eden od primerov, kako
               verske skupnosti, ali so izločene iz obveznosti, ki jih imajo vsi drugi državljani,
               pa vse druge inštitucije, ali pa so vključene takrat, kadar gre za bonitete, ki
               izhajajo iz države. V glavnem izpostavlja se vse bolj neenakopravno razmerje
               določenih inštitucij v primerjavi z državljani in zaradi tega moramo biti proti
               takšnim rešitvam.</p>
               <p>Seveda bi lahko govorili še več o tem, to ni edini takšen zakon, ko se na nek način
               tihotapijo bonitete ali pa zanikujejo obveznosti, ampak ravno zaradi tega, ker jih je
               več, moramo biti proti vsakemu. Hvala lepa.</p>
            </sp>
            <sp xml:id="SDZ4-Redna-21-2006-11-02.sp210">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na glasovanje. Glasujemo. Navzočih je 70 poslank in poslancev, za
               je glasovalo 45, 23 proti.</p>
               <p>(Za je glasovalo 45.) (Proti 23.)</p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Prehajamo na <title>nadaljevanje 14. točke dnevnega reda - na tretjo obravnavo
                  predloga zakona o spremembah in dopolnitvah energetskega zakona.</title> Državni
               zbor je v sredo, 25. oktobra, opravil drugo obravnavo navedenega predloga zakona. Ker
               so bili v drugi obravnavi sprejeti amandmaji k manj kot desetini členov dopolnjenega
               predloga zakona, je zbor na predlog predlagatelja zakona odločil, da bo na podlagi
               prvega odstavka 138. člena zbora še na tej seji opravil tretjo obravnavo predloga
               zakona. Zato prehajamo na razpravo o vloženih amandmajih, ki ste jih dobili na klop.
               Datirani so na dan 27.10. Proceduralno? Kolega Gantar, izvolite.</p>
            </sp>
            <sp xml:id="SDZ4-Redna-21-2006-11-02.sp211">

               <speaker>DR. PAVEL GANTAR:</speaker>

               <p>Gospod podpredsednik! Na zadnjem zasedanju v petek smo se dogovorili oziroma smo
               sprejeli sklep, da obravnavamo ta zakon danes, te amandmaje, ob prisotnosti
               predlagatelja vlade oziroma ministrstva za gospodarstvo. Vidim, da nobenega od teh
               ni, in ponovno predlagam premik te točke na jutri, ko se bodo ti predstavniki
               gospodarstva, upam, le udeležili te seje. Če pa ne, tudi jutri ne, pa premik na
               naslednjo sejo in predlagam, da daste ta predlog sklepa na glasovanje. Mi ne mislimo
               o tem razpravljati. Ministrstvo mora pojasniti, zakaj naj bi bila energetska, izkaz
               za stavbe javna listina, kar se meni zdi dosti normalno, običajno. Koalicija je dala
               predlog, da naj ne bi bila. Prav je, da se odgovori na vprašanja, tu so še drugi
               amandmaji in mislim, da je te stvari treba pojasniti, in da moramo o zakonu, o
               katerem glasujemo, o amandmajih, vendarle to opraviti v prisotnosti predstavnikov
               vlade oziroma pristojnega ministrstva. Hvala lepa.</p>
            </sp>
            <sp xml:id="SDZ4-Redna-21-2006-11-02.sp212">

               <speaker>PODPREDSEDNIK SAŠO PEČE:</speaker>

               <p>Kolega Gantar, hvala za vaš proceduralni predlog. Razumem vašo skrb, rad pa vas bi
               opozoril, da so k 14. točki dnevnega reda, torej točki, ki je v tem trenutku na
               obravnavi, bili vabljeni predstavniki vlade, ki prihajajo s strani ministrstva za
               gospodarstvo in ministrstva za okolje in prostor. Danes je z nami prisoten državni
               sekretar na ministrstvu za okolje in prostor. Osebno ocenjujem, da smo s tem
               zadovoljili potrebam po kvalitetni razpravi.</p>
               <p>Potem dajem v razpravo amandmaje k 2. členu, predlagateljev poslanskih skupin
               Slovenske demokratske stranke, Nove Slovenije, Slovenske ljudske stranke in
               Demokratične stranke upokojencev. Odpiram razpravo.</p>
               <p>Prijavljene imamo štiri razpravljavce. Prvi ima besedo poslanec Bojan Rugelj.
               Izvolite.</p>
            </sp>
            <sp xml:id="SDZ4-Redna-21-2006-11-02.sp213">

               <speaker>BOJAN RUGELJ:</speaker>

               <p>Hvala lepa. V Slovenski demokratski stranki bomo te amandmaje podprli. Bi pa rad
               nekaj poudaril. Ta del, na katerega se nanašata ta dva amandmaja, se nanaša tudi na
               ministrstvo za okolje in prostor, tako da je tista pobuda prej za proceduralno nekako
               neopravičena. Tako kot je bilo neopravičeno to, da smo v bistvu prestavljali tole
               točko na danes.</p>
               <p>Zakaj? Zato, ker te energetske izkaznice po vsebini se praktično nič ne spreminjajo,
               spreminja pa se v bistvu samo to, da bodo postale javna listina, kar je na neki način
               tudi prav, ne samo potrdilo. Če je že eden dokument, ki je praktično enak, naj ima
               verodostojnost in to je lahko samo javna listina. Tudi za to, ker bo mogoče v
               bodočnosti doseči tudi neke davčne olajšave in to se lahko samo s takšno javno
               listino.</p>
               <p>Bi poudaril še nekaj, o tistih 15-ih milijardah, o katerih je bilo govora tukaj v
               tem parlamentu. Teh 15 milijard je tako kot, da bi dejali, da je ta "strop" tukaj
               visok 300 metrov, toliko kot Trboveljski dimnik, to nikakor ni res. Stroški, ki se
               bodo pojavili v zvezi s temi izkaznicami se ocenjujejo nekako na 2 milijona evrov, v
               Sloveniji naj bi potrebovali okoli 50 do 100 potrebnih ekspertov za izdajajo teh
               izkaznic. Tako da jaz vidim tukaj in tudi poslanska skupina Slovenske demokratske
               stranke v bistvu veliko prednost.</p>
               <p>Poudariti pa je potrebno še to, da bodo energetske izkaznice morali imeti predvsem
               oziroma naročiti predvsem tisti, ki bodo hiše oziroma stanovanja prodajali in to v
               velikosti nad 50 kvadratnih metrov oziramo dajali v najem nad dobo 1 leta, tako da to
               se v bistvu niti ne tiče obstoječih lastnikov in tistih, ki imajo že podpisane
               obstoječe pogodbe, da ne bi prišlo tukaj do kakšnih pomot. Hvala lepa.</p>
            </sp>
            <sp xml:id="SDZ4-Redna-21-2006-11-02.sp214">

               <speaker>PODPREDSEDNIK SAŠO PEČE:</speaker>

               <p>Hvala vam. K razpravi se je pojavil poslanec Boštjan Zagorac.</p>
            </sp>
            <sp xml:id="SDZ4-Redna-21-2006-11-02.sp215">

               <speaker>BOŠTJAN ZAGORAC:</speaker>

               <p>Hvala za besedo. Sam bom podprl nov amandma k predlaganemu zakonu, in sicer k 2.
               členu. Je pa zelo zanimivo dejstvo, da imam pred seboj pregled sprejetih amandmajev
               vladne koalicije, datirane 26.10.2006, kjer ste vsi po vrsti, ki zastopate vladno
               koalicijo razlagali, kako ni potrebno, da je energetska listina javna listina, temveč
               je dovolj, da gre za potrdilo. Potem, imam pa pred seboj vložene amandmaje k tretji
               obravnavi, datirane dan kasneje, 24 ur, verjamem, da čas je relativna komponenta, ki
               zna spremeniti tudi miselnost večine, bom rekel vladnih poslancev, kjer pravite, da
               je energetska izkaznica stavbe javna listina. Mene veseli, glede na to, da smo začeli
               z dejstvom, da gre za amandmaje redakcijske narave, pa smo potem ugotovili, da gre za
               vsebinske amandmaje, pa da energetska izkaznica ni potrebna, da je javna listina, pa
               smo kasneje ugotovili, da je potrebna. Ko je nekdo imenoval ta strop 300 metrski,
               veste, to je tako, nekdo odgovarja za to, v kolikor gre za javno listino, da je 300
               metrov visok, ali pa nekdo ne odgovarja za to, če gre za potrdilo in ta odgovornost
               je pomembna in prav je, da je javna listina in zato bom podprl amandma, da gre za
               javno listino. Je pa zelo zanimivo to, da je 24 ur dovolj, da se vas prepriča, da je
               javna listina energetske izkaznice vsekakor potrebna in da potrdilo le ni tista
               rešitev, ki ste ga tako vehementno zagovarjali. Hvala.</p>
            </sp>
            <sp xml:id="SDZ4-Redna-21-2006-11-02.sp216">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo ima poslanec Matej Lahovnik. Izvolite.</p>
            </sp>
            <sp xml:id="SDZ4-Redna-21-2006-11-02.sp217">

               <speaker>DR. MATEJ LAHOVNIK:</speaker>

               <p>Hvala lepa. Sam bom seveda predlagani amandma podprl. Tudi sam ocenjujem, da morebiti
               je energetska listina oziroma energetska izkaznica javna listina, to je ne nazadnje
               tudi njen namen.</p>
               <p>Seveda imam pa velike pomisleke, glede določanja cen, ki bodo s tem povezane, tukaj
               se odpira cela vrsta različnih vprašanj. Kdo bo določal ceno izdaje takšne javne
               listine - to bo seveda obremenilo promet nepremičnin, to bo seveda potencialno lahko
               pomenilo, da bodo organizacije, ki bodo sodelovale na tem področju oziroma ki bodo
               pooblaščene za izdajanje tovrstnih energetskih izkaznic, se lahko dogovorile glede
               cen in se pojavlja nevarnost, da bo na koncu šlo to v veliko breme potrošnikov
               oziroma jasno je, da bodo na koncu plačniki tisti, ki bodo upravljali promet
               nepremičnin, bodisi na strani prodajalcev ali kupcev, odvisno na koga se bo ta
               strošek prevalil in je seveda veliko vprašanje, kakšna je zdaj dejansko tukaj prava
               cena, 100 evrov, 200 evrov, 10 evrov. Cel ta postopek ostaja odprt.</p>
               <p>Tukaj je veliko nejasnosti in sam imam veliko rezerv, še posebej zato, ker ne
               nazadnje tudi vlada opozarja na pomen programov, s katerimi odpravljamo različne
               birokratske ovire in tukaj se pojavlja nevarnost, da s tem, ko vendarle uvedemo neko
               takšno energetsko izkaznico, po nepotreben uvajamo tudi nevarnost vzpostavljanje
               kartelnih dogovorov glede določanja cen za izdajo tovrstnih listin, ki bodo nazadnje
               obremenile potrošnike.</p>
            </sp>
            <sp xml:id="SDZ4-Redna-21-2006-11-02.sp218">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo razpravljati? Potem sem dolžan odpreti nov krog. Prosim za
               prijave. Besedo ima poslanec Srečko Prijatelj. Izvolite.</p>
            </sp>
            <sp xml:id="SDZ4-Redna-21-2006-11-02.sp219">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Kolegice in kolegi!</p>
               <p>Rad bi opomnil na to, da seveda, ko govorimo o pomembnosti tega zakona, ni izključno
               vse na izkaznicah. Vendarle nismo dobili jasnega odgovora, ali se bo energija
               podražila v tistem delu, ko vlada govori, v zakonu, da bo v bistvu priključnino
               povečala za dodatek, ki bo obremenjen na gospodinjstvo za obnovljive vire energije.
               In vendarle nisem dobil jasnega odgovora, ko sem spraševal predstavnike vlade, ali
               bodo ta povečan dodatek, torej ta povečan znesek obremenili na gospodinjstvo, ali bo
               vlada to prevzela v bistvu znotraj svojega nekje območja.</p>
               <p>Torej, mene zanima predvsem to, ali se bo energija povečala in bomo s tem obremenili
               strošek na gospodinjstvo, kajti vemo, da kupno moč oziroma košarica življenjskih
               stroškov ne prenese več povečane obremenitve. Nekateri morajo živeti tudi s 55.000
               zajamčenega osebnega dohodka in tega se mogoče večina tukaj v tej dvorani ne zaveda.
               Niste mi dali prepričljivega odgovora, ali bo energija dražja ali ne. Lepo je
               govoriti o nekih izkaznicah, ampak to je obrobnega pomena. Mene zanima preprosto to,
               če se bo cena povečala, potem, vam jaz povem, za tak zakon ne morem glasovati.
               Hvala.</p>
            </sp>
            <sp xml:id="SDZ4-Redna-21-2006-11-02.sp220">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Pavel Gantar. Izvolite.</p>
            </sp>
            <sp xml:id="SDZ4-Redna-21-2006-11-02.sp221">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Jaz bom podprl ta amandma pa tudi naslednjega.
               Seveda je popolnoma jasno, da mora biti energetska izkaznica stavbe javna listina,
               ker samo tako lahko tistim, ki so zainteresirani v zvezi s to stavbo nekaj pove. Če
               nekdo kupuje stavbo s to listino tudi izve, koliko ga bo stavba v prihodnosti tudi
               stala iz tega vidika, energija bo čedalje dražja in to je pomembna informacija.</p>
               <p>Ta energetska izkaznica bo tudi lahko pomenila določene bonitete ali druge zgodbe,
               ki se vežejo na oskrbo z energijo tudi s tem, kar je pred mano govoril kolega
               poslanec in je evidentno, da če bi bila to listina, ki ne bi bila javna, bi se tudi
               deharmonizirali z evropsko zakonodajo.</p>
               <p>Tudi delim bojazen kolega Lahovnika v zvezi s stroški, ti bodo nastali, ampak
               vendarle kot vemo je vladajoča stranka v tej dvorani dobro povezana z enim podjetjem
               s klimatskega področja, področja klim in sem prepričan, da bodo znali urediti te
               stroške in tudi pooblastila za te zadeve bodo dobro in pravilno izdana. Hvala lepa.
           </p>
            </sp>
            <sp xml:id="SDZ4-Redna-21-2006-11-02.sp222">

               <speaker>PODPREDSEDNIK SAŠO PEČE:</speaker>

               <p>Hvala. Sprašujem predstavnika vlade želi sodelovati v razpravi? Izvolite prosim.</p>
            </sp>
            <sp xml:id="SDZ4-Redna-21-2006-11-02.sp223">

               <speaker>MARKO STARMAN:</speaker>

               <p>Najlepša hvala za besedo. Glede amandmaja bi povedal samo to, da potrdilo samo po
               sebi glede na sedanjo ureditev in zahteve direktive bi zadoščalo, res je pa in to
               prav v tem obdobju postaja učinkovita raba energije ena glavnih prioritet Evropske
               unije in se načrtujejo spremembe predpisov na tem področju, ki bodo na podatke v
               izkaznici vezale tudi določene bonitete oziroma olajšave. Zato ravno računajoč na
               pričakovane spremembe je smiselno ohraniti originalni predlog vlade, da v
               pričakovanju sprememb, ki bodo zelo kmalu na področju teh predpisov se zgodile,
               obdržimo vlogo javne listine. Glede cene energije ravno zaradi obnovljivih virov pa
               jasno izhaja iz predloga zakona, da se cena na gospodinjstvo ne bo povišala, ker se
               dodatki ob omrežnini ne bodo povišali. Tako, da bo prišlo do racionalnejše
               prerazporeditve in ta zaveza v zvezi s ceno je bila izrečena in bo držala. Najlepša
               hvala.</p>
            </sp>
            <sp xml:id="SDZ4-Redna-21-2006-11-02.sp224">

               <speaker>PODPREDSEDNIK SAŠO PEČE:</speaker>

               <p>Hvala tudi vam. S tem zaključujem razpravo k 2. členu.</p>
               <p>Prehajamo najprej h glasovanju o 2. členu. Glasujemo. Navzočih je 65 poslank in
               poslancev, za je glasovalo 63, proti nihče.</p>
               <p>(Za je glasovalo 63.) (Proti nihče.)</p>
               <p>Ugotavljam, da je amandma k 2. členu sprejet.</p>
               <p>V razpravo pa dajem dva amandmaja k 15. členu, oba istih predlagateljev, to je
               poslanskih skupin Slovenske demokratske stranke, Nove Slovenije in Slovenske ljudske
               stranke in Demokratične stranke upokojencev. Prosim za prijave k razpravi. Edini
               prijavljen razpravljavec je poslanec Bojan Rugelj. Izvolite.</p>
            </sp>
            <sp xml:id="SDZ4-Redna-21-2006-11-02.sp225">

               <speaker>BOJAN RUGELJ:</speaker>

               <p>Hvala lepa. Predlagani amandma bomo v Slovenski demokratski stranki podprli, ker
               bolj jasno opredeljuje pooblastila organizacij za izdajanje energetskih izkaznic in
               tudi poročilo o pregledih klimatskih sistemov. Določneje je tudi opredeljena
               obveznost posameznikov teh neodvisnih strokovnjakov, da si morajo pred izdajanjem teh
               izkaznic pridobiti tudi ustrezne licence. Ocenjujemo, da je ta predlog amandmaja
               potreben in zato ga bomo tudi podprli. Hvala lepa.</p>
            </sp>
            <sp xml:id="SDZ4-Redna-21-2006-11-02.sp226">

               <speaker>PODPREDSEDNIK SAŠO PEČE:</speaker>

               <p>Hvala. S tem zaključujem razpravo in prehajamo na odločanje. Najprej o prvem
               amandmaju k 15. členu. Glasujemo. Navzočih je 66 poslank in poslancev, za je
               glasovalo 53, proti 3.</p>
               <p>(Za je glasovalo 53.) (Proti 3.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju pod zaporedno številko 2 k istemu 15. členu.
               Glasujemo. Navzočih je 71 poslank in poslancev, za je glasovalo 59, proti nihče.</p>
               <p>(Za je glasovalo 59.) (Proti nihče.)</p>
               <p>Končali smo z odločanjem o amandmajih.</p>
               <p>Na podlagi petega odstavka 140. člena poslovnika zbora vas obveščam, da me
               zakonodajno-pravna služba in vlada Republike Slovenije nista obvestili, da bi bil
               zakon zaradi sprejetih amandmajev neusklajen. Zato prehajamo na odločanje o predlogu
               zakon v celoti. Glasujemo. Navzočih je 71 poslank in poslancev, za je glasovalo 59,
               proti nihče.</p>
               <p>(Za je glasovalo 59.) (Nihče proti.)</p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Nadaljujemo z <title>18. točko dnevnega reda - tretja obravnava predloga zakona o
                  dopolnitvah zakona o evidenci volilne pravice. </title>Državni zbor je v četrtek, 26.
               oktobra, opravil drugo obravnavo navedenega predloga zakona. Ker k dopolnjenemu
               predlogu zakona matično delovno telo ni sprejelo nobenega amandmaja v tretji
               obravnavi amandmajev ni možno vlagati, zato v skladu s 139. členom poslovnika zbora
               prehajamo na odločanje o zakonu. Glasujemo. Navzočih je 71 poslank in poslancev, za
               je glasovalo 64, proti 2.</p>
               <p>(Za je glasovalo 64.) (Proti 2.)</p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Prehajamo na <title>nadaljevanje 19. točke dnevnega reda - tretja obravnava predloga
                  zakona o spremembah in dopolnitvah zakona o nacionalnih poklicnih kvalifikacijah.
               </title>Državni zbor je v petek, 27. oktobra 2006, opravil drugo obravnavo navedenega
               predloga zakona. Ker k dopolnjenemu predlogu zakona niso bili vloženi amandmaji, v
               tretji obravnavi amandmajev ni možno vlagati, zato v skladu s 139. členom poslovnika
               zbora prehajamo na odločanje o zakonu. Na podlagi petega odstavka 140. člena
               poslovnika zbora vas obveščam, da me tudi tokrat zakonodajno-pravna služba oziroma
               vlada Republike Slovenije nista opozorili, da bi bil zaradi na matičnem delovnem
               telesu sprejetih amandmajev zakon neusklajen. Glasujemo. Navzočih je 71 poslank in
               poslancev, za je glasovalo 65, proti nihče.</p>
               <p>(Za je glasovalo 65.) (Nihče proti.)</p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Prehajamo na <title>nadaljevanje 20. točke dnevnega reda - tretja obravnava predloga
                  zakona o spremembah in dopolnitvah zakona o pravicah iz pokojninskega in
                  invalidskega zavarovanja bivših vojaških zavarovancev. </title>Državni zbor je v
               petek, 27. oktobra 2006, opravil drugo obravnavo navedenega predloga zakona. Ker k
               predlogu zakona matično delovno telo ni sprejelo nobenega amandmaja, v tretji
               obravnavi amandmajev ni možno vlagati, zato v skladu s 139. členom poslovnika zbora
               prehajamo na odločanje o zakonu. Glasujemo. Navzočih je 70 poslank in poslancev, za
               je glasovalo 66, proti 2.</p>
               <p>(Za je glasovalo 66.) (Proti 2.)</p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Prehajamo na nadaljevanje <title>21. točke dnevnega reda - tretja obravnava predloga
                  zakona o spremembah in dopolnitvah zakona o preprečevanju dela in zaposlovanja na
                  črno. </title>
               </p>
               <p>Državni zbor je v sredo, 25. oktobra 2006, opravil drugo obravnavo navedenega
               predloga zakona. Ker k dopolnjenemu predlogu zakona niso bili sprejeti amandmaji, v
               tretji obravnavi amandmajev ni možno vlagati. Zato v skladu s 139. členom poslovnika
               zbora prehajamo na odločanje o zakonu. Na podlagi petega odstavka 140. člena
               poslovnika zbora vas obveščam, da me zakonodajno-pravna služba oziroma vlada
               Republike Slovenije nista obvestili, da bi bil zakon zaradi na matičnem delovnem
               telesu sprejetih dopolnil neusklajen.</p>
               <p>Prehajamo na glasovanje. Glasujemo. Navzočih je 67 poslank in poslancev, za je
               glasovalo 50, proti 13.</p>
               <p>(Za je glasovalo 50.) (Proti 13.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prekinjam 21. sejo državnega zbora Republike Slovenije, ki jo bomo nadaljevali jutri
               ob 9.00 uri. Lep večer še naprej!<title> (SEJA JE BILA PREKINJENA 2. NOVEMBRA 2006 OB
                  17.07 URI.) </title>
               </p>
            </sp>
         </div>
      </body>
   </text>
</TEI>
