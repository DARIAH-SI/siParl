<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-26-2007-03-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|E5E7AE2CCF8505D3C12572B300350736</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=E5E7AE2CCF8505D3C12572B300350736</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-26-2007-03-28.DZ" n="26">
               <name>Redna</name>
               <date when="2007-03-28"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-26-2007-03-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 26. seje</stage>
            <stage type="chairman">Sejo je vodil mag. Vasja Klavora, podpredsednik državnega zbora.</stage>
            <stage type="time">Seja se je pričela ob 10.00.</stage>


            <sp xml:id="SDZ4-Redna-26-2007-03-28.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 26. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               mag. Milan M. Cvikl, gospod Ljubo Germič od 15.00 ure dalje, gospod Matjaž Han od
               14.00 ure dalje, gospa Mojca Kucler Dolinar od 12.30 do 15.00 ure, gospod Vili
               Rezman, mag. Anton Rop, gospod Alojz Sok, gospod Vili Trofenik do 14.00 ure in mag.
               Franc Žnidaršič.</p>
               <p>Prehajamo na <title xml:id="SDZ4-Redna-26-2007-03-28.title1">2. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O SODNEM REGISTRU.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku vlade za dopolnilno obrazložitev predloga zakona. Izvolite,
               prosim, gospod državni sekretar.</p>
            </sp>
            <sp xml:id="SDZ4-Redna-26-2007-03-28.sp2">

               <speaker>ROBERT MAROLT:</speaker>

               <p>Hvala lepa za besedo, spoštovani gospod podpredsednik. Spoštovane poslanke in
               spoštovani poslanci! Pred vami je Predlog zakona o spremembah in dopolnitvah zakona
               sodnem registru.</p>
               <p>Spremembe in dopolnitve zakona o sodnem registru so potrebne iz več razlogov. Prvič,
               uskladitve s prvo publicitetno direktivo, tudi glede zahteve te direktive o
               elektronskem dostopu do statutov in družbenih pogodb in o elektronskem vlaganju
               zahtev za vpis v sodni register. Drugič, uskladitve z zakonom o gospodarskih družbah.
               Tretjič, posodobitve in racionalizacije načina objave vpisa v sodni register, in
               sicer zaradi zmanjšanja stroškov in skrajšanja časa med vpisom v sodni register in
               njegovo objavo, saj začnejo vpisi v sodni register v razmerju do tretjih učinkovati
               šele z objavo vpisa. Četrtič, hkratnosti vpisov v sodni in poslovni register ter
               racionalizacija poslovanja, povezane s temi vpisi, saj se podatki, ki so v zvezi s
               posameznim subjektom vpisa, vpisujejo v sodni register po zakonu o sodnem registru in
               poslovni register po zakonu o poslovnem registru.</p>
               <p>Uvodoma pojasnjujemo, da predlagana novela zakona o sodnem registru ne pomeni
               izključitve vodenja sodnega registra iz sodne pristojnosti, saj odločanje o vpisih
               podatkov v sodni register ostaja v pristojnosti okrožnih sodišč. Novela namreč le
               ureja razmejitev med vodenjem sodnega registra, kar opravlja okrožno sodišče, ter
               upravljanjem sodnega registra, za kar je pristojna Agencija za javnopravne evidence
               in storitve kot upravljavka poslovnega registra. Upravljanje sodnega registra pomeni
               vpisovanje podatkov v glavno knjigo sodnega registra na podlagi odločitev sodišča ter
               vzdrževanje in upravljanje centralizirane baze sodnega registra kot sestavnega dela
               poslovnega registra. Večina podatkov, ki se vpisujejo v sodni register, se namreč
               hkrati po zakonu o poslovnem registru vpisuje tudi v poslovni register. Podatki, ki
               se vpisujejo v sodni register, in podatki, ki se vpisujejo v poslovni register, se
               zato večinoma prekrivajo. Bazi sodnega in poslovnega registra bosta iz tega razloga v
               prihodnje združeni v eno informatizirano bazo, tako da bo sodni register postal
               sestavni del baze poslovnega registra.</p>
               <p>Z novelo bo torej tako ustvarjena pravna podlaga za vključitev sodnega registra v
               poslovni register. S predlagano novelo pa bodo doseženi še drugi cilji. Prvič.
               Uvedeno bo elektronsko poslovanje, ki bo omogočalo elektronsko vlaganje predlogov za
               vpis, elektronsko vlaganje listin, elektronsko vlaganje zahtev za izpise iz sodnega
               registra in vodenje glavne knjige in zbirke listin v elektronski obliki.</p>
               <p>Nadalje novela natančno določa, kateri predlogi za vpis v sodni register morajo biti
               vloženi v elektronski obliki ter kdo v imenu predlagatelja vloži predlog za vpis v
               sodni register v elektronski obliki.</p>
               <p>Če dovolite, bi na kratko pojasnil. Predloge, katerih predmet so vpisi, ki se
               nanašajo na družbe z omejeno odgovornostjo, in vpisi temeljijo na predpisanih
               obrazcih, se bodo vložile preko točko VEM - točk "vse na enem mestu". Ostale
               predloge, ki se nanašajo na družbe z omejeno odgovornostjo, se bo vložilo oziroma
               bodo vložile točke VEM ali pa notar. Predloge za vpise, ki pa se nanašajo na ostale
               subjekte, torej na tiste subjekte, ki niso družbe z omejeno odgovornostjo, pa bodo
               vložili notarji. Vstopne točke VEM bodo: izpostave AJPES-a, upravne enote in krajevni
               uradi, vstopne točke Obrtne zbornice Slovenije in območnih obrtnih zbornic, vstopne
               točke Gospodarske zbornice Slovenije in območnih gospodarskih zbornic, davčni uradi
               Davčne uprave Republike Slovenije in pa seveda tudi vstopne točke javne Agencije
               Republike Slovenije za podjetništvo in tuje investicije in pa seveda tudi lokalni
               podjetniški centri.</p>
               <p>Navedeno zagotavlja zelo široko razpredeno mrežo VEM točk ter s tem večjo in lažjo
               dostopnost uporabnikov njihovih storitev.</p>
               <p>Nadaljnja pomembna sprememba je tudi ta, da so opravljene uskladitve z zakonom o
               gospodarskih družbah 1, pri čemer je najpomembnejša določba, da se v sodni register
               ne vpisuje več samostojni podjetnik posameznik. Enostavnejša in hitrejša je objava
               vpisov v sodni register, saj se z obravnavano novelo objava vpisov v Uradni list
               Republike Slovenije nadomešča z objavo teh vpisov na javnih spletnih straneh AJPES-a,
               kar bo bistveno zmanjšalo stroške objav in omogočilo, da se vpis objavi hkrati s tem,
               ko je opravljen.</p>
               <p>Zelo pomembno je tudi to, da se v okviru racionalizacije poslovanja in spodbujanja
               podjetništva ukine plačilo sodnih taks.</p>
               <p>Za prakso pa sta pomembni tudi prehodni določbi- to sta 32. člen in še zlasti 33.
               člen predloga zakona, ki ureja prehod na evro in določa, če družba z omejeno
               odgovornostjo do 31. decembra 2007 ne izvede spremembe akta o ustanovitvi ali
               družbene pogodbe zaradi prehoda na evro, se šteje, da je ta spremenjen v delu, ki se
               nanaša na osnovni kapital in poslovne deleže, tako da se ti zneski iz tolarjev
               preračunajo v evre po nadgrajeni metodi preračuna po zakonu o gospodarskih družbah 1.
               Navedeno bo agencija, torej AJPES, do 31. januarja 2005 opravila po uradni dolžnosti.
            </p>
            </sp>
            <sp xml:id="SDZ4-Redna-26-2007-03-28.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Marolt. Predlog zakona je obravnaval Odbor za notranjo politiko,
               javno upravo in pravosodje kot matično delovno telo. Prosim predsednico tega odbora,
               gospo Mojco Kucler Dolinar, da predstavi poročilo odbora.</p>
            </sp>
            <sp xml:id="SDZ4-Redna-26-2007-03-28.sp4">

               <speaker>MOJCA KUCLER DOLINAR:</speaker>

               <p>Hvala. Lep pozdrav predstavnikom ministrstva, kolegom, kolegicam poslankam, našim
               gostom, ki nas spremljajo! Odbor Državnega zbora Republike Slovenije za notranjo
               politiko, javno upravo in pravosodje je na svoji 31. seji obravnaval predlog zakona o
               spremembah in dopolnitvah zakona o sodnem registru. Zakon je v zakonodajni postopek
               predložila Vlada. Predstavnik predlagatelja je na sami seji podal natančno dopolnilno
               obrazložitev k členom predloga zakona, v kateri je predstavil glavne cilje predloga
               zakona ter povedal, da je novela potrebna po eni strani zaradi uskladitve s prvo
               publicitetno direktivo, glede zahteve te direktive o elektronskem dostopu do statutov
               in družbenih pogodb in o elektronskem vlaganju zahtev v sodni register, po drugi
               strani pa novela prinaša tudi hkratnost vpisov v sodni in poslovni register ter
               prinaša s tem potrebno racionalizacijo načina objave vpisov v sodni register.</p>
               <p>Na seji je sodeloval tudi predstavnik Zakonodajno-pravne službe Državnega zbora, ki
               je povedal, da so bile nekatere pripombe te službe upoštevane tako v amandmajih
               predlagateljev, po drugi strani pa je bilo s strani predlagatelja nanje tudi
               odgovorjeno v obliki izčrpne in zadovoljive razlage. Posebej pa je predstavnik
               Zakonodajno-pravne službe opozoril na splošno pripombo k prehodnim in končnim
               določbam iz pisnega mnenja te službe.</p>
               <p>Člani odbora o samem predlogu zakona niso obširno razpravljali, so pa bili k predlogu
               zakona vloženi amandmaji koalicijskih poslanskih skupin, ki so bili tudi sprejeti. V
               nadaljevanju je odbor sprejel tudi vse člene zakona in jih predlaga v sprejem tudi
               temu spoštovanemu zboru. Hvala lepa.</p>
            </sp>
            <sp xml:id="SDZ4-Redna-26-2007-03-28.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Marjan
               Drofenik v imenu Poslanske skupine SLS.</p>
            </sp>
            <sp xml:id="SDZ4-Redna-26-2007-03-28.sp6">

               <speaker>MARJAN DROFENIK:</speaker>

               <p>Spoštovani predsedujoči! Spoštovani predstavniki Vlade, poslanke in poslanci!
               Spoštovane gledalke in gledalci pred televizijskimi ekrani! Podajam mnenje Poslanske
               skupine Slovenske ljudske stranke. Novela zakona o sodnem registru se nanaša na nekaj
               sprememb, ki bodo prispevale k bolj sodobni pravni ureditvi in racionalnemu
               poslovanju subjekta vpisa Registrskega sodišča in Agencije Republike Slovenije za
               javnopravne evidence in storitve. Gre torej za dobrodošle spremembe, ki bodo
               prispevale k večji učinkovitosti in enostavnejšemu postopku registracije oziroma
               vpisa subjektov v sodni register. Posebej je dobrodošla končna uskladitev
               obravnavanega zakona s tako imenovano prvo publicitetno direktivo. Prva novela zakona
               namreč ni bila usklajena s to direktivo v delu, ki se nanaša na elektronsko
               poslovanje. V sodobnem času seveda elektronsko urejanje zadev pomeni enostavnejše,
               bolj pregledne in predvsem cenejše postopke. Z vidika obveščenosti javnosti pa je
               pomemben elektronski dostop do statutov in družbenih pogodb. V poslanski skupini SLS
               vidimo v teh rešitvah vrsto prednosti, saj lahko elektronsko pregledovanje omogoča
               bolj učinkovito in najcenejše preverjanje statutov in družbenih pogodb s strani
               zainteresiranih subjektov.</p>
               <p>Ostale spremembe se nanašajo na uskladitve z drugimi že sprejetimi zakoni in sledijo
               skrajševanju postopkov vpisa v sodni register. Spremembe so torej pozitivne in
               nobenega razloga ni, da jih v poslanski skupini slovenske ljudske stranke ne bi
               podprli. Hvala lepa.</p>
            </sp>
            <sp xml:id="SDZ4-Redna-26-2007-03-28.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Boštjan Zagorac v imenu poslanske skupine SNS.
               Izvolite.</p>
            </sp>
            <sp xml:id="SDZ4-Redna-26-2007-03-28.sp8">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni! Pozdravljeni tudi
               obiskovalci na galeriji.</p>
               <p>Predlog zakona o spremembah in dopolnitvah zakona o sodnem registru naj bi prinesel
               tisto, za kar se gospod Virant in pa ta vlada nekako zavzema že od začetka tega
               mandata, se pravi za racionalizacijo javne uprave in za lažji dostop do podatkov. Se
               pravi, narediti javno upravo bližjo in bolj dostopno vsem ljudem, državljanom in
               državljankam Republike Slovenije. Za razliko od prejšnjih zakonov, kjer je ta
               racionalizacija bila bolj ali manj prikrita oziroma ni temeljila ali pa ni bila
               usmerjena k cilju, za katerega se vlada zavzema, gre pri tem zakonu za to, da
               resnično olajša nekatere postopke, zato ga bomo v Slovenski nacionalni stranki
               podprli.</p>
               <p>Vendar pa eno vprašanje predstavnikom Vlade Republike Slovenije pa vseeno, brez tega
               pač ne gre. In sicer finančne posledice. V obrazložitvi zakona piše, da bo zakon imel
               finančne posledice v višini 960 tisoč evrov ali pa mogoče tja do milijona. Zanima me,
               iz katerih virov oziroma ali so ta finančna sredstva že zagotovljena v proračunu
               Republike Slovenije oziroma iz katerih virov so zagotovljena.</p>
               <p>Kar se pa tiče samega zakona, pa kot sem že dejal uvodoma, ga v Slovenski nacionalni
               stranki podpiramo. Hvala.</p>
            </sp>
            <sp xml:id="SDZ4-Redna-26-2007-03-28.sp9">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V imenu poslanske skupine DeSUS ima besedo gospod Vili Rezman. prosim.
               Pardon, oprostite, gospod Ivan Jelen.</p>
            </sp>
            <sp xml:id="SDZ4-Redna-26-2007-03-28.sp10">

               <speaker>IVAN JELEN:</speaker>

               <p>Hvala za besedo, gospod podpredsednik. Kolegi in kolegice, gospod sekretar v
               ministrstvu za pravosodje! V poslanski skupini DeSUS soglašamo s predlaganim zakonom
               o spremembah in dopolnitvah zakonao sodnem registru in ga bomo tudi podprli. S
               predlagano novelo bo doseženih več ciljev, ki jih podpiramo, in sicer omogočeno je
               elektronsko vlaganje predlogov za vpis, elektronsko vlaganje listin, elektronsko
               vlaganje zahtev za izpise iz sodnega registra ter vodenje glavne knjige in iz zbirke
               listin v elektronski obliki, kar nedvomno prispeva k racionalizaciji vodenja sodnega
               registra, registrskih sodišč. S spremembami je zagotovljena preprostejša ter hitrejša
               objava vpisov v sodni register. Objava vpisov v Uradnem listu Republike Slovenije pa
               se nadomešča z objavo ter vpisih na spletnih straneh Agencije Republike Slovenije za
               javnopravne evidence. Takšno posodobitev poslanci DeSUS-a podpiramo, saj smo
               prepričani, da na podlagi predlagane ureditve ne bo več prihajalo do takšnih zamud
               kot do sedaj, saj novela omogoča, da se vpis objavi hkrati s tem, ko je opravljen,
               poleg tega pa takšna ureditev omogoča zmanjšanje stroškov objav, ki jih sedaj nosijo
               subjekti vpisa. Predlagano pa vsekakor prispeva k prijaznejšemu podjetniškemu okolju
               v naši državi. V izogib podvajanju vodenja določenih podatkov v različnih registrih
               se v naši poslanski skupini strinjamo z določbami, ki omogočajo vključitev sodnega
               registra v poslovni register. Tako bosta obe bazi združeni v eno informatizirano
               bazo, v kateri bo informatizirana glavna knjiga sodnega registra, sestavni del
               osrednje baze podatkov poslovnega registra. Poslanci DeSUS-a v celoti podpiramo
               vsakršno racionalizacijo poslovanja in spodbujanja podjetništva ter tudi ukrepe
               zagotavljanja uporabniku prijaznejše uprave. Kljub temu, da se v celoti strinjamo z
               vsebino novele, ki jo bomo tudi podprli, pa je naša dolžnost opozoriti predlagatelja,
               sicer zgolj na procesne postavke, in sicer na noveliranje drugih zakonov, ki niso
               predmet obravnave. Takšen pristop, ki je bil uporabljen v okviru obravnavanega
               predloga, vsekakor vnaša negotovost in nepreglednost v slovenski pravni red. Tako
               apeliramo na predlagatelje, naj v bodoče čim manj posegajo v druge zakone na takšen
               način.</p>
               <p>Sicer pa, kot povedano že v začetku, naša poslanska skupina predlagani zakon v celoti
               podpira. Hvala lepa.</p>
            </sp>
            <sp xml:id="SDZ4-Redna-26-2007-03-28.sp11">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dimitrij Kovačič v imenu poslanske skupine SDS.
               Prosim.</p>
            </sp>
            <sp xml:id="SDZ4-Redna-26-2007-03-28.sp12">

               <speaker>DIMITRIJ KOVAČIČ:</speaker>

               <p>Spoštovani gospod podpredsednik, kolegice, kolegi, predstavniki vlade! V Poslanski
               skupini Slovenske demokratske stranke podpiramo predlog Zakona o spremembah in
               dopolnitvah zakona o sodnem registru. Sodobni čas zahteva sodobno poslovanje na vseh
               področjih. Tudi na področju evidenc, ki se vodijo v sodnem registru, kjer se vpeljuje
               elektronsko vlaganje vpisnih predlogov in listin, prav tako pa se uvaja v elektronski
               obliki tudi samo vodenje glavne knjige in zbirke listin. Sistem sodnega registra bo
               tako poenostavljen in bistveno lažje dosegljiv za uporabnike tega registra.
               Pozdravljamo tudi spremembo, s katero se nadomešča dosedanja objava vpisov v Uradnem
               listu z objavo na javnih spletnih straneh Agencije Republike Slovenije za javnopravne
               evidence in storitve.</p>
               <p>Novela zakona, ki ga obravnavamo, prinaša poleg poenostavitve in pospešitve vpisov
               ter evidenc tudi zmanjšanje stroškov za podjetnike, kar poslanci Slovenske
               demokratske stranke še posebej podpiramo, saj je bila dosedanja birokracija na tem
               področju predimenzionirana in posledično za gospodarske subjekte predraga. Zato se
               nam zdi ustrezno, da se po tem zakonu samostojni podjetniki ne vpisujejo več v sodni
               register. Vsi drugi subjekti, ki imajo še naprej obveznost vpisovati statusne
               spremembe in statusne podatke v sodni register, pa bodo zaradi ukinitve sodnih taks
               na tem področju nekaj prihranili. Dodatno racionalnost predstavlja tudi združitev
               sodnega in poslovnega registra v eno informacijsko bazo.</p>
               <p>Ker obravnavani zakon prinaša spremembe v poslovanju sodnega registra, pri čemer
               sodišča tudi v prihodnje ohranjajo pristojnosti odločanja o posameznih vpisih, s temi
               spremembami pa postaja samo poslovanje enostavnejše, hitrejše, gospodarskim osebam pa
               prijaznejše in cenejše, bomo poslanci Slovenske demokratske stranke predlagani zakon
               tudi podprli. Hvala lepa.</p>
            </sp>
            <sp xml:id="SDZ4-Redna-26-2007-03-28.sp13">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Mojca Kucler Dolina, v imenu Poslanske skupine NSi.
               Prosim.</p>
            </sp>
            <sp xml:id="SDZ4-Redna-26-2007-03-28.sp14">

               <speaker>MOJCA KUCLER DOLINAR:</speaker>

               <p>Hvala lepa še enkrat. Sodni register vsebuje podatke o podjetjih, tako o lastnikih,
               dejavnosti, odgovornih osebah in deloma tudi o njihovem poslovanju. Vsi podatki v
               sodnem registru so javni in jih sme vsak pregledovati in zahtevati, da se mu izda
               overjen izpisek iz tega registra. Včasih se premalo zavedamo, kako zelo pomembna je
               ta knjiga, kako zelo pomembna je ta baza, ne le za posameznike, podjetja, družbe, ki
               sklepajo posle za neko drugo osebo, temveč tudi za posameznike, ki iščejo, sklepajo
               delovno razmerje v posameznih družbah.</p>
               <p>Spremembe zakona, ki so pred nami, so potrebne zaradi usklajevanja z zakonodajo
               Evropske unije, vendar pa ravno te spremembe pomenijo pozitivne učinke tudi v naši
               notranji ureditvi. Gre tudi za uskladitev z zakonom o gospodarskih družbah in
               prilagoditev sodnega registra na elektronsko poslovanje. Pomembno je, da zakon
               prinaša poenostavitve poslovanja gospodarskih subjektov glede vpisovanja v sodni
               register. Predvsem pa je pomembno, da prinaša tudi večjo pretočnost in preglednost
               ter ažurnost podatkov. Ker so se podatki v sodnem in poslovnem registru podvajali, je
               gotovo sedaj ustrezneje, da se bosta sodni register in poslovni register v
               prihodnosti združila v eno samo informacijsko bazo. Uvaja se elektronsko poslovanje,
               in sicer se bo za predloge za vpis ter zahteve za izpis vlagalo elektronsko na točkah
               Vem. V Novi Sloveniji smo zadovoljni, ko nam tudi posamezniki, ljudje o tem vedo
               povedati zelo pozitivno, predvsem lahko rečemo, da so se točke Vem zelo prijele.
               Predloge za nekatere druge vpise pa bodo vložili notarji. Poleg glavne knjige se bo
               vodila tudi zbirka listin v elektronski obliki. Objava vpisov v Uradnem listu se
               nadomešča z objavo vpisov na spletnih straneh Agencije za javnopravne storitve in
               evidence. Vpis pa bo objavljen hkrati s tem, ko bo opravljen. S tem se gospodarskim
               subjektom zmanjšujejo dragi stroški objave v Uradnem listu, hkrati pa se, kot rečeno,
               to usklajujejo s prvo publicitetno direktivo. Po mnenju Nove Slovenije se uveljavlja
               še ena pomembna spodbuda podjetništu, in sicer ukinjajo se sodne takse pri postopku
               vpisa v sodni register.</p>
               <p>V Novi Sloveniji bomo tako predlagane sprememba zakona podprli, ker menimo, da je to
               še en korak naprej k zagotavljanju boljšega podjetniškega okolja in tudi uporabnikom
               prijaznejše uprave in pa splošno širšega gospodarskega okolja v Sloveniji.</p>
            </sp>
            <sp xml:id="SDZ4-Redna-26-2007-03-28.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, ni možna razprava o členih,
               zato zaključujem razpravo in s tem tudi drugo obravnavo predloga zakona. V skladu s
               139. členom Poslovnika zbora bomo glasovanje o zakonu opravili v petek, 30. marca
               2007, v okviru glasovanj. S tem prekinjam to točko dnevnega reda.</p>
               <p>Prehajamo na <title xml:id="SDZ4-Redna-26-2007-03-28.title2">3. TOČKO DNEVNEGA REDA,</title> to je na <title xml:id="SDZ4-Redna-26-2007-03-28.title3">DRUGO OBRAVNAVO PREDLOGA
                  ZAKONA O SPREMEMBI IN DOPOLNITVI OBLIGACIJSKEGA ZAKONIKA.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade za dopolnilno obrazložitev zakona. Izvolite, gospod Robert
               Marolt, državni sekretar na Ministrstvu za pravosodje.</p>
            </sp>
            <sp xml:id="SDZ4-Redna-26-2007-03-28.sp16">

               <speaker>ROBERT MAROLT:</speaker>

               <p>Hvala lepa, gospod podpredsednik. Spoštovane poslanke in poslanci! Pred vami je
               predlog zakona o spremembi in dopolnitvi obligacijskega zakonika. Gre za pomembno
               spremembo veljavnega določila zakonika, s katero se določa pravilo, da obresti nehajo
               teči, ko vsota zapadlih in neplačanih obresti doseže glavnico le za pogodbene
               obresti. Sedaj veljavna določba 376. člena Obligacijskega zakonika namreč določa, da
               obresti nehajo teči, ko vsota zapadlih in neplačanih obresti doseže glavnico. To
               pravilo sedaj velja tako za zamudne kot za pogodbene obresti in posledično lahko
               pripelje do položaja, ki dolžnika spodbuja k neplačilu njegove obveznosti do upnika,
               saj zamudne obresti po določenem času prenehajo teči. Pri obravnavi predloga zakona
               je potrebno izhajati iz temeljne funkcije zamudnih obresti, ki je v tem, da dolžnika,
               ki pravočasno ne izpolni svoje obveznosti, prisili, da svojo obveznost čim prej
               izpolni. Če je dolžnik v zamudi z izpolnitvijo denarne obveznosti, poleg glavnice
               dolguje še zamudne obresti. Da bi zamudne obresti lahko učinkovito opravljale svojo
               preventivno funkcijo, mora biti pravna ureditev takšna, da se dolžniku ne splača
               zamujati s plačilom. V primeru zamude pri izpolnitvi denarne obveznosti, neodvisno od
               vzroka za zamudo, gre za neupravičeno rabo tujega denarja, zato je potrebno slediti
               cilju, da je funkcija zamudnih obresti tudi v preprečevanju te neupravičene rabe in s
               tem zagotavljanja plačilne discipline.</p>
               <p>V nadaljevanju vam na kratko predstavim razloge, ki so vplivali na odločitev o
               pripravi spremembe obligacijskega zakonika v tem delu.</p>
               <p>Prvič. Upnik, ko vsota zapadlih, pa neplačanih, obresti doseže glavnico izgubi
               pravico do zamudnih obresti za obdobje dolžnikove zamude po dnevu, ko so obresti
               dosegle glavnico. Dolgotrajnejši kot je sodni postopek, večja je verjetnost, da bo ta
               posledica zgolj zaradi trajanja sodnega postopka tudi nastopila. Res je, da varovalko
               za takšno situacijo določa drugi odstavek 380. člena Obligacijskega zakonika, po
               katerem imam upnik pravico do razlike do popolne odškodnine. Vendarle pa upnik ob
               vložitvi tožbe ne ve, koliko časa bo trajal sodni bodisi pravdni ali izvršilni
               postopek in kako naj oblikuje svoj tožbeni zahtevek, da bi zahteval odškodnino v
               višini povprečne obrestne mere.</p>
               <p>Drugi razlog. V okviru Evropske unije se srečujemo z navedenim problemom širše. Delno
               je to področje uredila direktiva o boju proti zamudam pri plačilih v trgovinskih
               poslih. Iz uvodnih določb direktive izhaja, da so prevelike zamude pri plačilih
               obveznosti in posledično prevelika finančna in administrativna obremenjenost, zlasti
               malih in srednjih podjetij, problem celotne Evropske unije. Glede na vsebino
               preambule in same direktive je mogoče celo trditi, da je ureditev iz sedaj veljavnega
               376. člena Obligacijskega zakonika o prenehanju teka zamudnih obresti celo v
               nasprotju s to direktivo. V tem kontekstu je treba tudi primerjati našo pravno
               ureditev z ureditvijo ostalih članic Evropske unije, ki take določbe, kot jo ima
               sedaj veljavni 376. člen Obligacijskega zakonika, nimajo. In ne nazadnje tudi iz
               obrazložitve odločbe Ustavnega sodišča, ki je v postopku za oceno ustavnosti
               preizkušalo skladnost 376. člena Obligacijskega zakonika, izhaja, da v polje
               zakonodajalčeve proste presoje sodi vprašanje ureditve zamudnih obresti, tako da so
               upniku ves čas trajanja zamude zamudne obresti zagotovljene. Za uveljavitev predloga
               zakona je predlagan splošni "vacatio legis", to je 15. dan po objavi v Uradnem listu.
               V smislu odločbe Ustavnega sodišča o delni razveljavitvi 1060. člena Obligacijskega
               zakonika pa je edino ustavno in zakonito, da velja za vse tudi že za obstoječe
               obveznosti. Iz razlogov navedene odločbe je namreč razvidno, da je Ustavno sodišče
               odločilo, da čas nastankov obligacijskega razmerja ni razumen in stvaren razlog za
               razlikovanje med dolžniki, zato jih je glede prenehanje teka zamudnih obresti
               postavilo v enak položaj. Enako pa mora veljati tudi za upnike. Hvala.</p>
            </sp>
            <sp xml:id="SDZ4-Redna-26-2007-03-28.sp17">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za notranjo politiko, javno upravo in
               pravosodje kot matično delovno telo. Prosim predsednico tega odbora gospo Mojco
               Kucler Dolinar, da predstavi poročilo odbora.</p>
            </sp>
            <sp xml:id="SDZ4-Redna-26-2007-03-28.sp18">

               <speaker>MOJCA KUCLER DOLINAR:</speaker>

               <p>Odbor za notranjo politiko, javno upravo in pravosodje je ravno tako na svoji 31.
               seji obravnaval tudi Predlog zakona o spremembah in dopolnitvah obligacijskega
               zakonika. Predstavnik predlagatelja je podal dopolnilno obrazložitev k členom
               predloga zakona, v kateri je predvsem poudaril, da gre za pomembno spremembo
               veljavnega določila in navedel tudi dodatne razloge za sprejem novele zakona. Na seji
               je sodeloval tudi predstavnik Zakonodajno-pravne službe, ki je predstavil pripombe te
               službe, predvsem pa izpostavil pomislek v zvezi z začetkom veljavnosti tega zakona,
               ker se je po mnenju službe zdel nekoliko neopredeljen. Vendar pa je predstavnik
               predlagatelja, predstavnik ministrstva pojasnil, da v praksi ne pričakujejo problemov
               glede predlagane določbe, ker je bila ta sprememba v celoti usklajena tudi z Vrhovnim
               sodiščem, ki je v preteklem letu po vložitvi zahteve za oceno ustavnosti 376. člena
               obligacijskega zakonika tudi podalo ministrstvu pobudo za spremembo tega člena. Prav
               tako je poudaril, da je to stvar sodnih odločitev, za katerih enotno sodno prakso v
               vseh sodnih postopkih pa je v skladu z veljavnim 109. členom Zakona o sodiščih
               pristojno Vrhovno sodišče.</p>
               <p>Dobili smo tudi mnenje Komisije Državnega sveta za politični sistem in odbor je v
               nadaljevanju sprejel vse člene predloga zakona ter jih predlaga v sprejem tudi temu
               zboru.</p>
            </sp>
            <sp xml:id="SDZ4-Redna-26-2007-03-28.sp19">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Ivan
               Jelen v imenu poslanske skupine DeSUS. Prosim.</p>
            </sp>
            <sp xml:id="SDZ4-Redna-26-2007-03-28.sp20">

               <speaker>IVAN JELEN:</speaker>

               <p>Hvala za besedo, še enkrat. Lep pozdrav vsem prisotnim! V okviru obravnavanega
               predloga zakona gre zgolj za popravek redakcijske napake v določbi Obligacijskega
               zakonika v teku zamudnih obresti in takšen predlog poslanci DeSUS-a podpiramo. Kljub
               temu, da gre zgolj za eno določbo obsežnega osnovnega zakona, pa izvajanje le-te v
               praksi predstavlja izredno pereč problem. Eden od pokazateljev je tudi dejstvo, da je
               Ustavno sodišče Republike Slovenije v lanskem letu prejelo že šest zahtev za oceno
               ustavnosti in zakonitosti 376. člena Obligacijskega zakonika. Zakon o obligacijskih
               razmerjih, stari zakon, je v 401. členu določal pravilo, da obresti nehajo teči, ko
               vsota zapadlih in neplačanih obresti doseže glavnico. Določba je bila umeščena v
               odsek o pogodbenih obrestih, zato to pravilo ni veljalo za zamudne obresti. V
               obligacijskem zakoniku je bilo omenjeno pravilo umeščeno v odsek, ki vsebuje pravila,
               ki veljajo tako za pogodbe kot za zamudne obresti, zato se je pravilo uporabljalo za
               obe vrsti obresti. Takšna ureditev pa tudi po mnenju poslancev DeSUS-a pripelje do
               položaja, ki dolžnika spodbuja k neplačilu njegove obveznosti do upnika, saj zamudne
               obresti po določenem času nehajo teči. V kakšnem času se to zgodi, je seveda odvisno
               od višine obrestne mere. Predlog zakona o spremembi in dopolnitvi obligacijskega
               zakonika pa predlaga, naj navedeno pravilo velja zgolj za pogodbene obresti, ne pa
               tudi za zamudne obresti. Posledica uporabe pravila po obligacijskem zakoniku je, da
               upnik izgubi pravico do zamudnih obresti za obdobje dolžnikove zamude po dnevu, ko so
               obresti dosegle glavnico. Dolgotrajnejši, kot je sodni postopek, večja je verjetnost,
               da bo ta posledica zgolj zaradi trajanja sodnega postopka tudi nastopila. Če dolžnik
               zamuja z izpolnitvijo svoje denarne obveznosti, tako upniku vsak dan, ko traja
               dolžnikova zamuda, nastaja škoda, ki je najmanj enaka donosu, ki bi ga lahko dosegli
               z najmanj tvegano naložbo. Najpogosteje se poudarja, da naj zamudne obresti dolžnika
               silijo, spodbujajo k pravočasni izpolnitvi obveznosti. Da bi lahko zamudne obresti
               učinkovito opravljale svojo funkcijo preventivno in kaznovalno, mora biti pravna
               ureditev takšna, da se dolžniku ne splača zamujati s plačilom obveznosti. Tak položaj
               pa bo takrat, kadar bo za dolžnika dražje plačevati zamudne obresti, kot pa če bi
               morebitne likvidnostne težave premostili z najemanjem likvidnostnih kreditov. In
               ravno to je bistvo obravnavane novele. Če je dolžnikova obveznost plačevati nadaljnje
               zamudne obresti z dnem, ko neplačane obresti dosežejo glavnico, prenehajo zamudne
               obresti izgubljati svojo preventivno funkcijo. Dolžniku namreč omogočajo špekulacijo,
               da bo na koncu njegov skupni strošek zaradi zamude, skupne zamudne obresti in sodni
               stroški nižji od stroškov najemanja kreditov.</p>
               <p>V Poslanski skupini DeSUS menimo, da je ravno slednje razlog, da dolžnikova obveznost
               plačati zamudne obresti za celotno obdobje njegove zamude, ne pomeni nesorazmernega
               posega v dolžnikov položaj. Določba je namreč jasna in ne dopušča drugačne razlage,
               zato ni mogoča sanacija za institut avtentične razlage, vsakršno drugačno razlaganje
               ali uporaba pa bi pomenila kršitev pravnih predpisov.</p>
               <p>Zato v naši poslanski skupini menimo, da je nujno, da se predlagani zakon o spremembi
               in dopolnitvi obligacijskega zakonika sprejme in ga tudi v naši stranki in poslanski
               skupini podpiramo.</p>
            </sp>
            <sp xml:id="SDZ4-Redna-26-2007-03-28.sp21">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Hvauc, v imenu Poslanske skupine SDS.</p>
            </sp>
            <sp xml:id="SDZ4-Redna-26-2007-03-28.sp22">

               <speaker>SREČKO HVAUC:</speaker>

               <p>Hvala lepa za besedo. V Poslanski skupini Slovenske demokratske stranke bomo predlog
               zakona o spremembi in dopolnitvi obligacijskega zakona podprli. Kljub temu, da gre za
               kratke spremembe, pa menimo, da so potrebne in koristne, saj dosedanja ureditev, po
               kateri nehajo teči obresti, ko dosežejo glavnico, pravzaprav spodbuja neplačnike.
               Obstoječa ureditev tudi pomeni, da neplačniki pravzaprav neupravičeno, zastonj rabijo
               tuj denar. In če vemo, da so v preteklosti sodni postopki tekli zelo počasi, z
               velikimi zamudami in da se še danes ukvarjamo z odpravo teh zamud, so nekateri
               zavestno izkoriščali tako ureditev, da bi pač zastonj rabili tuj denar.</p>
               <p>Ob taki ureditvi pa so se pojavljali tudi drugi problemi. Pojavljali so se pritiski
               na znižanje obrestnih mer, na odpise terjatev, razne kompenzacije in podobne stvari.
               Seveda pa to nikakor ni prispevalo k neki pozitivni podjetniški klimi.</p>
               <p>V razpravi se je pokazalo tudi,da imajo nekateri pomislek glede tega, da bo ravno
               zaradi večjih zamudnih obresti prišlo še do večjega neplačevanja. Res mogoče na prvi
               pogled izgleda, da se bo masa teh zamudnih obresti povečala. Če pa v naprej vemo, da
               bo obresti potrebno plačevati, da bo neplačevanje na nek način sankcionirano, potem v
               naši poslanski skupini menimo, da se bodo dolžniki tega zavedali in da bo to dejansko
               potem pomagalo zmanjšati to plačilno nedisciplino. Predvsem pa menimo, da bo ta nova
               ureditev bolj prijazna in bolj poštena do upnikov. Zato bomo v Poslanski skupini
               Slovenske demokratske stranke predlog podprli.</p>
            </sp>
            <sp xml:id="SDZ4-Redna-26-2007-03-28.sp23">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Mojca Kucler Dolinar v imenu Poslanske skupine NSi. </p>
            </sp>
            <sp xml:id="SDZ4-Redna-26-2007-03-28.sp24">

               <speaker>MOJCA KUCLER DOLINAR:</speaker>

               <p>Hvala lepa. S sprejemom obligacijskega zakonika je prenehala veljavi večina določb
               Zakona o obligacijskih razmerjih, torej zakona, ki je bil prej veljaven. Z
               uveljavitvijo obligacijskega zakonika je začelo spet veljati pravilo "ne ultra
               alterum tantum", ki določa, da obresti nehajo teči, ko vsota zapadlih, pa neplačanih,
               obresti doseže glavnico. To načelo je po zakonu o obligacijskih razmerjih veljalo le
               za pogodbene obresti, vendar pa je bila določba 401. člena z novelo leta 1989 črtana,
               saj naj bi njegova uporaba v tedanjih razmerah visoke inflacije onemogočala normalen
               plačilni promet. Zaradi velike plačilne nediscipline je zakonodajalec višino zamudnih
               obresti prilagajal sproti, odvisno od trenutnih gospodarskih razmerij takrat. Dejstvo
               je, da zamudne obresti imajo in morajo imeti kaznovalno funkcijo in funkcijo
               nadomestila za uporabo denarja, tečejo pa od zapadlosti denarne obveznosti do njenega
               plačila.</p>
               <p>Druga vrsta obveznosti, ki jih še določa Obligacijski zakonik, torej pogodbene
               obresti, pa so obresti, za katere se dogovorita upnik in dolžnik pogodbeno in tečejo
               v obdobju nastanka obveznosti do njene zapadlosti. Sedaj veljavna ureditev povzroča
               problem, ker upnik izgubi pravico do zamudnih obresti za dolžnikovo zamudo, po dnevu,
               ko so obresti presegle glavnico. Dolžniku se je v tem primeru tako rekoč izplačalo
               zamujati s plačilom, saj za svojo nedisciplino ni bil kaznovan. Sicer res obstaja v
               380. členu Obligacijskega zakonika varovalka za upnika, ki ima pravico zahtevati
               razliko do popolne odškodnine zaradi škode, ki bi mu morebiti tu nastala. Vendar pa
               je to povezano, in praksa kaže, da je to res, z dolgotrajnimi sodnimi in izvršilnimi
               postopki.</p>
               <p>V lanskem letu je Ustavno sodišče prejelo kar 6 zahtev za oceno ustavnosti 376. člena
               Obligacijskega zakonika. Tudi po mnenju Nove Slovenije to kaže na žgočo problematiko
               poslovanja z obrestmi v praksi. V Novi Sloveniji torej podpiramo namen zakona.
               Predlog zakona torej določa, da obresti prenehajo teči, ko vsota zapadlih, pa
               neplačanih, obresti doseže glavnico, samo za pogodbene obresti. Predlagana sprememba
               zakonika bo tako veljala tudi za razmerja, nastala pred njegovo uveljavitvijo, vendar
               samo tista, v katerih zamudne obresti še niso dosegle glavnice in zato še niso nehale
               teči.</p>
               <p>Zakonik bo s to spremembo tudi primerljiv z ureditvijo v Evropski uniji, s pravnim
               redom Evropske unije. Prevelike zamude pri plačilnih obveznostih in posledično
               prevelika finančna in administrativna obremenjenost, zlasti malih in srednjih
               podjetij, niso samo problem Slovenije, so problem celotne Evropske unije, zato si
               moramo resnično države članice prizadevati za ustreznejšo ureditev plačilnih rokov in
               tudi zakonskih zamudnih obresti.</p>
               <p>V Novi Sloveniji bomo tako predlagane spremembe zakona podprli.</p>
            </sp>
            <sp xml:id="SDZ4-Redna-26-2007-03-28.sp25">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Marjan Drofenik, v imenu Poslanske skupine SLS.
               Prosim.</p>
            </sp>
            <sp xml:id="SDZ4-Redna-26-2007-03-28.sp26">

               <speaker>MARJAN DROFENIK:</speaker>

               <p>Spoštovani podpredsednik, spoštovani minister, poslanke in poslanci, spoštovani
               gosti! Podajam mnenje v okviru Poslanske skupine Slovenske ljudske stranke glede na
               obravnavano točko.</p>
               <p>Novela Obligacijskega zakonika ima dejansko le eno vsebinsko spremembo, ki se nanaša
               na obresti. Na prvi pogled gre morda za nepomembno spremembo, vendar praksa kaže, da
               temu ni tako. Potreba po spremembi določil, ki urejajo zamudne in pogodbene obresti,
               je namreč razvidna tako iz obrazložitev odločitev Ustavnega sodišča kot tudi iz
               siceršnje sodne prakse v Republiki Sloveniji. Novela zakona določa, da pogodbene
               obresti nehajo teči, ko vsota zapadlih neplačanih obresti doseže višino glavnice.
               Takšna rešitev je po našem mnenju smiselna, pogodbene obresti imajo namreč pravno
               osnovo v pogodbi, pri čemer so v primeru, da so dogovorjene, te lahko relativno
               visoke, saj je stranka, ki jemlje posojilo ali sklepa kakšen drugi pravni posel,
               navadno v podrejenem položaju in se mora podrediti določilom o pogodbenih obrestih. Z
               vidika pravne varnosti je zato ohranitev načela, da zapadle neplačane pogodbene
               obresti ne presežejo glavnice, edino smiselna. Pri zamudnih obrestih pa seveda
               rešitev omejitve obresti z višino glavnice ne bi bila smiselna. Če bi po poteku
               določenega časa, ko bi torej zamudne obresti dosegle znesek glavnice, te nehale teči,
               bi dejansko izgubile svojo vlogo in namen, ki je čimprejšnja izpolnitev obveznosti.
               Poleg tega velja poudariti, da so zamudne obresti regulirane in iz tega vidika je
               zagotovljena tudi ustrezna varnost šibkejše stranke.</p>
               <p>V Slovenski ljudski stranki predlagano spremembo in dopolnitev obligacijskega zakona
               ocenjujemo za ustrezno in jo bomo podprli.</p>
            </sp>
            <sp xml:id="SDZ4-Redna-26-2007-03-28.sp27">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Ker k predlogu
               zakona matično delovno telo ni sprejelo nobenega amandmaja, ni možna razprava o
               členih. Zato zaključujem razpravo in s tem tudi drugo obravnavo predloga zakona. V
               skladu s 139. členom Poslovnika zbora bomo glasovanje o zakonu opravili v petek, 30.
               marca 2007, v okviru glasovanj. S tem prekinjam to točko dnevnega reda.</p>
               <p>Prehajamo na <title xml:id="SDZ4-Redna-26-2007-03-28.title4">11. TOČKO DNEVNEGA REDA</title> to je na <title xml:id="SDZ4-Redna-26-2007-03-28.title5">PRVO OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O USTAVNEM SODIŠČU.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade za dopolnilno obrazložitev predloga zakona. Izvolite gospod
               minister dr. Šturm.</p>
            </sp>
            <sp xml:id="SDZ4-Redna-26-2007-03-28.sp28">

               <speaker>DR. LOVRO ŠTURM:</speaker>

               <p>Hvala za besedo, gospod podpredsednik. Spoštovani predsedujoči, spoštovane poslanke
               in poslanci Državnega zbora.</p>
               <p>Naj uvodoma začnem s starim antičnim reklom: "Tempus fugit, fugit irreparabile
               tempus" ali po naše: "Čas nam teče, izteka se nepovrnjeni čas". Ta rek nam na zelo
               nazoren način prikaže enega od velikih protislovij demokratične pravne države. Na eni
               strani pravice do poštenega sojenja in na drugi strani pravice do sojenja v razumnem
               roku. Obe ti načeli sta med seboj v nekem dinamičnem protislovju, v dinamičnem
               konfliktu. In naloga ustavodajalca in tudi zakonodajalca je, da ti načeli sooči in
               jih temu primerno tudi medsebojno uravnoteži.</p>
               <p>Prav to vprašanje je ključno pri obravnavi današnjega zakona, enega najpomembnejših
               zakonov Republike Slovenije, Zakona o spremembah in dopolnitvah zakona o Ustavnem
               sodišču. Je pa in tudi bo zelo pomembno pri obravnavanju nadaljnjih zakonov s
               področja pravosodja, zlasti postopkovnih, zato je prav, da tudi zdaj na tem mestu
               povem uvodoma o tem nekaj besed.</p>
               <p>Včeraj sem imel dolg in izčrpen sestanek, izmenjavo mnenj s francoskimi sodniki.
               Opozorili so me na to, da te dileme nastajajo tudi pri njih in da se dileme med
               časom, ki je potreben za sprejem sodne odločitve, in med spoštovanjem vseh
               postopkovnih pravil, vedno in slej ko prej pojavljajo. Gotovo bo o tem treba opraviti
               v bližnji bodočnosti poglobljeno razpravo po mojem prepričanju tako v strokovnih
               krogih kot tudi v Državnem zboru, kajti na eni strani imamo v našem pravnem sistemu
               celo vrsto postopkovnih določil in varoval, ki varujejo stranke v postopku, ki pa na
               drugi strani gotovo ne prispevajo k hitrejšemu odvijanju in k zaključevanju sodnih
               postopkov in s tem k sprejemanju sodnih odločb.</p>
               <p>Naj uvodoma zdaj povem, ko prehajamo na novelo zakona, ki jo imamo pred sabo, da je
               bil Zakon o Ustavnem sodišču sprejet leta 1994 in je bil tega leta to gotovo moderen
               zakon in je v svojem bistvenem delu prav gotovo tudi dan danes. Njegov sprejem slaba
               tri leta po uveljaviti Ustave Republike Slovenije iz leta 1991 je pomenil dvig ravni
               pravne varnosti, pomenil je dvig varstva človekovih pravic in temeljnih svoboščin in
               na sploh vrednot svobodne demokratične demokracije v Sloveniji svobodne demokratične
               družbe, ki se je oblikovala ob prehodu iz nekdanjega totalitarnega sistema. Te
               pridobitve so bile dodatno varovane z na novo zakonsko opredeljenimi pristojnostmi
               Ustavnega sodišča. Ne glede na navedeno, je pravni in politični razvoj v Republiki
               Sloveniji po letu 1994 privedel do določenih novih spoznaj. Ugotovljene so bile tudi
               določene pravne praznine v veljavnem zakonu, predvsem pa je Ustavno sodišče začelo
               postajati neke vrste žrtev lastnega uspeha. To se je kazalo predvsem z neprestanim
               enormno velikim povečevanjem pripada zadev na Ustavno sodišče, predvsem s področja
               ustavnih pritožb. In poleg tega še ustavnih pritožb s tako imenovanih bagatelnih
               pravnih področij, kot so prekrški, stroški postopka in podobno. Če drugega ne,
               preobremenjenost Ustavnega sodišča povzroča zaostanke v reševanju drugih temeljnih
               zadev, ki naj bi bile vodilo za odločanje drugih sodišč, odloča pravico do sojenja v
               razumnem roku in na ta način posredno ogroža tudi pravno varnost, s tem v zvezi pa
               tudi ekonomsko varnost in socialno varnost. V primeru sistemske in trajne
               preobremenitve Ustavnega sodišča, le-to ne zmore več opravljati svoje ustavne naloge
               najvišjega organa varstva ustavnosti in zakonitosti v Republiki Sloveniji in s tem
               tudi najvišjega varuha človekovih pravic. Že navedena preobremenjenost Ustavnega
               sodišča terja določeno zakonodajno delovanje Republike Slovenije. Poleg tega pa se je
               izkazalo za potrebno, da zakon o Ustavnem sodišču dopolnimo tudi v nekaterih njegovih
               drugih delih, tako da bo omogočena večja stopnja pravne varnosti na sploh, da bodo
               določena jasnejša pravila glede funkcije sodnika Ustavnega sodišča. Na primer v
               primeru, ko sodniku Ustavnega sodišča preneha mandat, ni pa bil pravočasno izvoljen
               drug tak sodnik Ustavnega sodišča. Takšni primeri so se pripetili ob menjavi sodnikov
               na Ustavnem sodišču pred devetimi leti, leta 1998. Menim, da nam je vsem skupaj ideal
               pravne države in varovanje ustavnosti in zakonitosti in si moramo za to prizadevati,
               da tudi na področju delovanja oziroma pristojnosti Ustavnega sodišča zagotovimo
               najboljšo možno zakonsko ureditev. Predlog zakona, če jo pogledamo z zornega kota,
               kako povečati učinkovitost odločanja Ustavnega sodišča, predvideva določene omejitve
               glede vlaganja pobud za oceno ustavnosti podzakonskih predpisov, ki neposredno
               učinkujejo, in to rok enega leta po začetku veljavnosti podzakonskega akta oziroma
               eno leto po tem, ko je fizični ali pravni osebi nastala škoda. Z vidika prekinitve
               sodnih postopkov s strani sodišč po 156. členu Ustave, kadar sodišče oceni, da so
               določbe zakona, ki bi ga morala pri svojem odločanju uporabiti, domnevno neustavne,
               predlog zakona ureja vrsto situacij, ki bodo pripomogle k povečanju pravne varnosti,
               enakosti pred zakonom ter učinkovitosti sodnega in ustavnosodnega odločanja. Tako bo
               na primer v primeru, kadar bo Vrhovno sodišče menilo, da so določbe zakona, ki bi ga
               moralo uporabiti pri svojem odločanju, protiustavne, Vrhovno sodišče začasno
               prekinilo postopek v vseh zadevah, pri katerih mora pri odločanju o pravnih sredstvih
               uporabiti sporne zakonske določbe in za oceno ustavnosti začelo postopek za oceno
               njihove ustavnosti.</p>
               <p>Prav tako je ena od najpomembnejših sprememb veljavnega zakona z vidika učinkovitosti
               Ustavnega sodišča tudi omejevanje možnosti vlaganja ustavnih pritožb v tako
               imenovanih bagatelnih zadevah, spori majhne vrednosti, po Zakonu o pravdnem postopku,
               stroški samega postopka, motenje posesti in zadeve prekrškov. Vendar ta izjema ni
               absolutna. Dodana je možnost, da Ustavno sodišče v posebno utemeljenih primerih
               vseeno odloča o ustavni pritožbi v korist pritožnikov.</p>
               <p>Predlog zakona tudi podrobno ureja vprašanje začasnega nadaljevanja mandata sodnika
               Ustavnega sodišča za primere, ko ni bil pravočasno izvoljen nov sodnik ali sodniki
               Ustavnega sodišča. S predlagano spremembo predlagamo sistem žreba, kot je to v navadi
               v določenih mednarodnih organizacijah oziroma v mednarodnih sodiščih. Žrebanje bo
               izvedlo Ustavno sodišče, tako da bo v zakonsko določenih primerih na najbolj
               objektiven način z žrebom določeno, kdo od sodnikov Ustavnega sodišča nadaljuje z
               opravljanjem funkcije, ker novi sodnik Ustavnega sodišča ni bil pravočasno izvoljen v
               Državnem zboru. Predlagana je tudi nujna garancija zakonitosti in preglednosti tega
               postopka, neke vrste, pod narekovaji, "zunanji" nadzor, kar bo s svojo prisotnostjo
               pri izvajanju samega žrebanja izvrševal predsednik Državnega zbora Republike
               Slovenije kot najvišji funkcionar zakonodajne veje oblasti. Na ta način bo tudi
               varovano sorazmerje med vejami oblasti.</p>
               <p>V predlogu zakona je tudi natančneje predpisano, kako hitro oziroma po kakšnem
               postopku mora predsednik republike delovati, če predlagani kandidat za sodnika
               Ustavnega sodišča ni bil izvoljen v državnem zboru, in iz katerega kroga oseb sme v
               takem primeru izbirati nadaljnje kandidate.</p>
               <p>Vse navedene spremembe Zakona o Ustavnem sodišču bi morale predvsem pripomoči, da
               Ustavno sodišče predvidoma do konca leta 2008 odpravi večino zaostankov pri njegovem
               delu, ki so nastali zaradi enormnega povečanja pripada zadev na Ustavno sodišče, ker
               se je iz leta v leto nanj obračalo vse več ljudi in pravnih oseb. Hvala lepa.</p>
            </sp>
            <sp xml:id="SDZ4-Redna-26-2007-03-28.sp29">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Ivan
               Jelen, v imenu Poslanske skupine DeSUS.</p>
            </sp>
            <sp xml:id="SDZ4-Redna-26-2007-03-28.sp30">

               <speaker>IVAN JELEN:</speaker>

               <p>Hvala za besedo, gospod podpredsednik. Poslanke in poslanci, gospod minister! Naša
               poslanska skupina bo predlog zakona o spremembah in dopolnitvah zakona o Ustavnem
               sodišču vsekakor podprla. Razlog za to je preprost, in sicer spremembe zakona
               smatramo za nujne glede na enormen pripad novih zadev na Ustavno sodišče, ki daleč
               presega vsa dotedanja povečanja.</p>
               <p>Podatki poročila za leto 2006 govorijo sami zase, na primer na dan 31. december 2006
               je imelo Ustavno sodišče v delu za kar 87% več zadev kot leto poprej na isti dan,
               število nerešenih zadev se je povečalo za kar 116%, med katerimi jih je kar 85% iz
               leta 2006. Poleg tega menimo,da so spremembe potrebne zato, da se na podlagi
               pooblastil, danih v ustavi, omogoča racionalnejši in učinkovitejši postopek
               odločanja, zlasti o zadevah ustavnih pritožb, saj slednjega zakonodajalec ob
               sprejemanju osnovnega zakona ni izkoristil. Poslanci DeDUS-a sicer menimo, da bi bila
               boljša rešitev sprememba ustave, saj slednja določa številne pristojnosti Ustavnega
               sodišča, po vrhu tega pa dodatne nove pristojnosti prepušča zakonski ureditvi, velik
               pripad zadev v zvezi s spori glede pristojnosti med policijskimi postajami in
               okrajnimi sodišči za odločanje o prekršku. Hkrati ustava omogoča zelo širok dostop do
               Ustavnega sodišča, saj je posameznikom in pravnim osebam omogočeno vlaganje tako v
               ustavne pritožbe kot ustavne pobude za začetke postopka za oceno ustavnosti oziroma
               zakonitosti predpisov. Prepričani smo, da ustavodajalec ni imel namena, da Ustavno
               sodišče prevzema vlogo varuha zakonitosti, niti da prevzema vlogo drugostopenjskega
               organa v primerih, ko niti zakonodajalec ni štel za primerno vlaganje izrednega
               pravnega sredstva pred Vrhovnim sodiščem. Namen ustavodajalca in funkcija samega
               Ustavnega sodišče je biti varuh ustavnosti in varovanja človekovih pravic, nikakor pa
               ne, da se spreminja v navadno sodno instanco, čemur smo glede na prej omenjene
               podatke priča danes. Ker se pa razprave o morebitnih ustavnih spremembah na tem
               področju še niti začele niso resno, ocenjujemo kot nujno spremembo osnovnega zakona,
               katerega imamo danes na mizi. Strinjamo se z natančnejšimi pravili glede vlaganja
               zadev na Ustavno sodišče, z možnostjo kaznovanja zaradi zlorabe pravic z natančnejšo
               opredelitvijo pravnega interesa v primerih, ko se izpodbijajo protizakonski predpisi,
               prav tako z določitvijo kot nedovoljenih ustavnih pritožb v zadevah manjšega pomena,
               kot so spori majhne vrednosti, odločitvah o stroških postopka, spori zaradi motenja
               posesti in prekrškovne zadeve. Prav tako ocenjujemo kot ustrezno določitev meril, na
               podlagi katerih je Ustavno sodišče odločilo ali bo ustavno pritožbo sprejelo v
               obravnavo, in sicer kot prvo merilo, da ima kršitev človekove pravice hujše posledice
               za pritožnika, kot drugo pa, da odločitev o ustavnopravnem vprašanju, ki ga ustavna
               pritožba sproža, presega pomen odločitve v konkretni zadevi. Glede na to, da letos
               poteče mandat kar šestim ustavnim sodnikov, od devetih, bo tudi ta zamenjava nedvomno
               vplivala na učinkovitost dela Ustavnega sodišča. Predlog zakona rešuje tudi takšne
               zaplete, saj je podaja rešitev za dilemo v primeru, če trem ustavnim sodnikom hkrati
               poteče mandat, v Državnem zboru pa sta izvoljena le dva, torej podaja odgovor na
               vprašanje, kateri od trojice mora svojo funkcijo v skladu z ustavo opravljati še
               naprej do izvolitve manjkajočega sodnika ter katerima dvema je mandat ustavnega
               sodnika že potekel.</p>
               <p>Rešitve, ki jih ponuja predlog zakona, so po naši oceni ustrezne, saj omogočajo
               kakovostno in pravočasno ustavosodno presojo, ustavnim sodnikom pa, kar je bistveno,
               omogočajo opravljanje njihovega temeljnega poslanstva, in sicer: kakovostno odločanje
               glede pomembnih vprašanj ustavnosti in varstva človekovih pravic, zato bomo poslanci
               DeSUS-a predlagani zakon z veseljem podprli. Hvala lepa.</p>
            </sp>
            <sp xml:id="SDZ4-Redna-26-2007-03-28.sp31">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dimitrij Kovačič v imenu Poslanske skupine SDS.</p>
            </sp>
            <sp xml:id="SDZ4-Redna-26-2007-03-28.sp32">

               <speaker>DIMITRIJ KOVAČIČ:</speaker>

               <p>Hvala lepa za besedo gospod podpredsednik. Kolegice, kolegi, gospod minister, državni
               sekretar, vsi, ki nas gledajo.</p>
               <p>Dejstvo je, da je slovensko ustavno sodišče vedno bolj zatrpano z zadevami, ki jih
               mora obravnavati in o njih odločati. Stanje je že tako alarmantno, da je tudi na
               področju sojenja ustavnega sodišča že ogrožena ustavna pravica do sojenja brez
               nepotrebnega odlašanja. Zato poslanci Slovenske demokratske stranke podpiramo
               obravnavano novelo zakona o ustavnem sodišču, katere osnovni namen je, da Ustavno
               sodišče razbremeni tako, da bo lahko izpolnjevalo pravico udeležencev v postopku pred
               Ustavnim sodiščem do sojenja brez nepotrebnega odlašanja. Zato je ključna težnja, ki
               jo zakon zasleduje, racionalizacija postopka na Ustavnem sodišču. Zdi se nam prav, da
               sam zakon daje možnost ustavnemu sodišču samemu, da nekatera vprašanja glede pravil
               postopka podrobneje uredi s poslovnikom. S poslovnikom lahko Ustavno sodišče uredi
               tudi svojo organizacijo in delo.</p>
               <p>Glede na nekatere neprijetne izkušnje pri imenovanju določenih funkcionarjev, ki jih
               v sprejem Državnemu zboru predlaga predsednik Republike je zelo na mestu tudi
               natančno predpisan postopek v primeru, če Državni zbor izmed predlaganih kandidatov
               ne izvoli sodnika Ustavnega sodišča, pri čemer so določeni krajši roki, v katerih
               mora predsednik Republike izvesti postopek nove oziroma novih kandidatur. V smislu
               bolj racionalnega poslovanja Ustavnega sodišča je tudi bolj poudarjena vloga
               generalnega sekretarja, ki sprejema samostojne odločitve v zadevah, o katerih ni
               pristojno odločati Ustavno sodišče; predvsem pa v Poslanski skupini Slovenske
               demokratske stranke pozdravljam vsa tista določila novele zakona, ki omogočajo
               sodišču, da bo lahko učinkovito in hitreje reševalo pomembne zadeve iz svoje
               pristojnosti. Predlagana določila razbremenjujejo delo Ustavnega sodišča, saj so
               pogoji za to, da Ustavno sodišče vzame v reševanje predloge in pobude za ustavno
               presojo, kakor tudi ustavne pritožbe - torej ti pogoji so bolj restriktivni kot
               doslej.</p>
               <p>Ustavno sodišče je bilo namreč sedaj zelo obremenjeno z manj pomembnimi zadevami,
               predvsem pri ustavnih pritožbah so tako imenovane bagatelne zadeve, kjer je šlo za
               minimalno vrednost spornega predmeta, pa tudi zadeve glede motenja posesti, glede
               stroškov postopka in glede prekrškov. Vsi ti postopki so močno obremenjevali Ustavno
               sodišče. Sedaj tovrstnih postopkov Ustavno sodišče ne bo več obravnavalo, potem ko bo
               ta zakon, upam, sprejet, razen če bo šlo za odločitev o pomembnih ustavno-pravnih
               vprašanjih, ki presegajo pomen konkretne zadeve. Odločilni kriterij za odločitev, ali
               bo ustavna pritožba sprejeta v obravnavo ali ne, je po predlaganem zakonu ta, ali bi
               imela kršitev človekovih pravic in temeljnih svoboščin hujše posledice za pritožnika,
               poleg tega pa bo sodišče ustavno pritožbo vzelo v obravnavo tudi takrat, ko bo šlo za
               precedenčne odločitve.</p>
               <p>Poslanci Slovenske demokratske stranke pozdravljamo novelo zakona, saj omogoča večjo
               učinkovitost Ustavnega sodišča, predpisuje elemente za selekcijo zadev, ki jih bo
               vzelo v obravnavo, s tem pa se razbremenjuje številnih obravnavah manj pomembnih
               zadev, ki po svoji naravi dejansko ne sodijo v delokrog ustavne presoje. Tako
               spremenjen zakon bo lahko zagotavljal ustavno zavarovano pravico do sojenja brez
               nepotrebnega odlašanja, kar danes pogosto zaradi že večkrat omenjene količinske
               zasičenosti ne zmore več zagotavljati. Zato bo Poslanska skupina Slovenske
               demokratske stranke predlagani zakon o spremembah in dopolnitvah zakona o Ustavnem
               sodišču tudi podprla. Hvala lepa.</p>
            </sp>
            <sp xml:id="SDZ4-Redna-26-2007-03-28.sp33">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Darja Lavtižar Bebler v imenu Poslanske skupine SD.</p>
            </sp>
            <sp xml:id="SDZ4-Redna-26-2007-03-28.sp34">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovani zbor! Dejstvo je, da je že ustava
               sama dala dokaj široka pooblastila oziroma pristojnosti Ustavnemu sodišču, še posebej
               z uvedbo odločanja o ustavnih pritožbah zaradi kršitev človekovih pravic in temeljih
               svoboščin s posamičnimi akti. Obenem je ustava še dodatno dopustila možnost, da se še
               druge pristojnosti Ustavnega sodišča lahko določijo tudi z zakonom. Ustava je tudi
               pooblastila zakonodajalca, da določi predlagatelje postopka pred Ustavnim sodiščem,
               hkrati pa je določila, da lahko ob izkazanem pravnem interesu vsakdo da pobudo za
               začetek postopka. Ustavodajalec je imel, to moramo danes ugotoviti, dober namen,
               vendar pa je vse to privedlo do razmer, ko je Ustavno sodišče postajalo vse bolj
               zasuto s številom zadev, ki je strmo naraščalo iz leta v leto. Trend povečanja
               pripada novih zadev pa se nadaljuje in pričakovati je, da bo ob koncu tega leta
               Ustavno sodišče imelo kar 5 tisoč nerešenih zadev, kar je povsem nenormalno stanje in
               seveda tudi znak za alarm. Nekaj je torej treba storiti, saj je že povsem jasno, da
               se na ta način ne more izpolnjevati eno izmed poglavitnih postulatov naše ustave, pa
               tudi drugih temeljnih mednarodnih aktov, ki zadevajo uresničevanje ter spoštovanje
               človekovih pravic in temeljnih svoboščin. To je pravica do sodnega varstva brez
               nepotrebnega odlašanja in v razumnem roku. Pravica odložena, je, pravijo, zanikana
               pravica.</p>
               <p>Po drugi strani veljavna ureditev narekuje, da o vseh zadevah iz pristojnosti
               Ustavnega sodišča, odloča na plenarnih sejah vseh devet sodnic in sodnikov, tudi v
               zadevah ustavnih pritožb, potem ko je odločeno, da se ustavna pritožba sprejme v
               obravnavo in se začne postopek odločanja o njej. Takšna toga ureditev je samo še en
               poglaviten razlog, da Ustavno sodišče ne more hitreje odločiti o zadevah in da torej
               ne more biti bolj učinkovito, kar pa nedvomno trenutne in pričakovane razmere nujno
               terjajo. Zato v Poslanski skupini Socialnih demokratov podpiramo prizadevanja
               predlagatelja novele zakona, da v okviru danih možnosti glede na omejitve, ki
               izhajajo iz ustave, izčisti, če se smem tako izraziti, tako krog možnih pobudnikov
               postopka pred Ustavnim sodiščem, sam postopek pa tudi naravo oziroma vsebino, o
               kateri je mogoče sprožiti postopke pred Ustavnim sodiščem. Vse to z namenom, da bi
               lahko v nenormalnih razmerah glede števila pripada zadev kot tudi togosti postopka
               vendarle omogočili, da bi bilo lahko poslej Ustavno sodišče bolj učinkovito in še
               posebej, da bi omogočili, da bi Ustavno sodišče prišlo hitreje do odločitve in s tem
               seveda tudi pobudniki o zadevah, ki so temeljnega pomena ali velikega pomena tako na
               področju ugotavljanja skladnosti predpisov z ustavo, mednarodnimi pogodbami,
               splošnimi načeli mednarodnega prava in z zakoni, kakor tudi seveda na področju zadnje
               instance varovanja človekovih pravic in temeljnih svoboščin v državi.</p>
               <p>Seveda pa ni odveč ravno ob obravnavi novele zakona o Ustavnem sodišču, razmišljati
               tudi o tem, da bi se bilo smotrno lotiti sprememb Ustave v tistih določbah, ki
               urejajo položaj, vlogo in pristojnosti Ustavnega sodišča, pri čemer pa bo treba še
               posebej upoštevati vsebino Protokola 14 h Konvenciji o varstvu človekovih pravic in
               temeljnih svoboščin. Ta sicer še ni stopil v veljavo, ker ga doslej ni ratificirala
               samo še Ruska federacija, pa obljublja, da ga bo naposled vendarle ratificirala.
               Poglavitni cilj Protokola 14 pa je razbremeniti Evropsko sodišče za človekove
               pravice, ki je prav tako zasuto z ogromnim številom zadev in zato tudi postaja vse
               manj učinkovito. Protokol 14 pa tudi računa na to, da se bo vse več ustavnih pritožb
               zaradi kršitev človekovih pravic in temeljnih svoboščin zaključilo že v državi, kjer
               je do domnevne kršitve tudi prišlo. To pa pomeni, da bomo morali biti posebej
               pazljivi in občutljivi pri tem, da ne bi prišli do sicer učinkovitega Ustavnega
               sodišča, državljanke in državljani, posameznice in posamezniki pa ne bi imeli na
               voljo dovolj učinkovitega sredstva za zavarovanje svojih človekovih pravic in
               temeljnih svoboščin. Hvala.</p>
            </sp>
            <sp xml:id="SDZ4-Redna-26-2007-03-28.sp35">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Kokalj v imenu Poslanske skupine Nove Slovenije.
            </p>
            </sp>
            <sp xml:id="SDZ4-Redna-26-2007-03-28.sp36">

               <speaker>ANTON KOKALJ:</speaker>

               <p>Spoštovani gospod podpredsednik, spoštovani gospod minister, spoštovane kolegice in
               kolegi! Pripad zadev na Ustavno sodišče je v zadnjih desetih letih skokovito narasel.
               Če je do leta 1994 na Ustavno sodišče prišlo od 200 do 400 pobud za začetek postopka
               za oceno ustavnosti na leto, po letu 1994 pa je število začelo močno naraščati.
               Pripad zadev je bil v letu 2006 kar 62% večji kot v letu 2005. V treh četrtinah zadev
               so to ustavne pritožbe, in sicer so na prvem mestu prekrškovne zadeve, sledijo jim
               pravdne zadeve, kot so motenje posesti in podobno, na tretjem mestu so kazenske
               zadeve in na zadnjem izvršba. Sedanji zakon ne omogoča odločanja v razumnem času,
               postopek odločanja o zadevah pa zaradi tako imenovanih plenarnih sej ni
               racionalen.</p>
               <p>Razlogi za spremembo zakona o Ustavnem sodišču so jasni in tudi upravičeni. Prevelik
               pripad zadev bi lahko že v kratkem najprej ohromil, nato pa celo onemogočil normalno
               delovanje Ustavnega sodišča, zato je razumljiva zahteva po omejitvah pri vlaganju
               ustavnih pritožb v tako imenovanih bagatelnih zadevah, kot je bilo danes že večkrat
               omenjeno. V obravnavanih zadevah lahko tudi v primerih, ko pride, objektivno gledano,
               do napačnih odločitev oziroma povzročitve krivic, zelo težko najdemo primere, ko so
               te krivice takšne narave ali intenzitete, da kršijo temeljne človekove pravice
               strank. Hkrati pa moramo upoštevati, da lahko neomejene možnosti glede uveljavljanja
               pravic ohromijo delovanje pravnega sistema, kar onemogoči uveljavljanje pravic v
               resnično pomembnih zadevah. Tudi predlagana ureditev začasnega nadaljevanja mandata
               sodnika Ustavnega sodišča Republike Slovenije za primere, ko ni bil pravočasno
               izvoljen nov sodnik ali sodniki Ustavnega sodišča, je povsem korektna. Žreb je
               predviden tudi v sorodnih pravnih ureditvah. Ne nazadnje je žreb za odločanje pri
               izenačenih rezultatih določen tudi v veljavni volilni zakonodaji. Tudi pravila glede
               delovanja predsednika Republike v primeru neizvolitve kandidata za sodnika Ustavnega
               sodišča so razumna in potrebna. Enako velja za postopek glede predčasne razrešitve
               sodnika Ustavnega sodišča. Pri navedenem gre za tehnična vprašanja, ki so lahko zelo
               pomembna z vidika razmerij med nosilci oblasti, vendar se glede na vsebino
               predlaganih sprememb razmerja med posameznimi vejami oblasti ne spreminjajo, ampak se
               zgolj zapolnjujejo določene pravne praznine, ki jih ni mogoče ali pa jih je zelo
               težko zapolniti s sklepanjem.</p>
               <p>Eden izmed največjih razlogov za sodne zaostanke preobremenjenost in včasih tudi
               slaba kakovost dela sodišč in drugih organov leži tudi v izredno nizki stopnji pravne
               kulture v naši družbi. Brez ustrezne pravne kulture namreč ni učinkovitega in
               pravičnega pravnega sistema. Zaradi tega ima država pravico in dolžnost sankcionirati
               "nekulturne udeležence", v narekovajih seveda, v nasprotnem primeru pride do
               situacije, ko lahko vsakdo brez kakršnekoli stroškovne posledice vlaga pravna
               sredstva, na primer ustavne pritožbe zaradi plačilnega naloga za napačno parkiranje.
               Seveda bi bilo lepo, če bi lahko vsako izkoristil vsa pravna sredstva in vse pravne
               poti, vendar se je potrebno zavedati, da morajo vse to davkoplačevalci in ne le
               neodgovorni pritožitelji plačevati. Za kakovostno in učinkovito delovanje pravnega
               sistem pa so potrebna zelo velika sredstva. Zato je tudi zaradi reševanja bagatelnih
               zadev potrebno dolgotrajno čakanje za odločanje o zadevah, kjer se odloča o resnično
               pomembnih pravnih vprašanjih. Zaradi navedenega bomo začeli iskati vzroke za
               objektivno gledano sodne zaostanke tudi zunaj sodstva.</p>
               <p>Po drugi strani mora država zagotavljati učinkovit forum, kjer se bo nepristransko in
               učinkovito odločalo o različnih zahtevah, pričakovanjih oziroma sporih. Omejitve za
               vstop na takšen forum so dopustne, vendar morajo biti razumne oziroma sorazmerne.
               Sedaj se namreč prepogosto dogaja, da Ustavno sodišče prevzema funkcijo rednih
               sodišč, kar gotovo ni namen ustavodajalca.</p>
               <p>Predlagatelj je tudi nekoliko razširil krog upravičencev za vlaganje zahteve za oceno
               ustavnosti ali zakonitosti, vendar pa se po naši oceni v nekaterih primerih lahko
               vseeno poraja dvom glede ustavnosti ali zakonitosti aktov, ki jih sprejema
               predstavniški organ lokalne skupnosti. V praski se namreč pogosto pojavljajo
               situacije, ko bodisi župan ali občinski svet sprejmejo splošni akt, zoper katerega
               dejansko ni učinkovite pravne poti, vsaj v praski ne uvedene, s katero bi si
               uveljavljala njegova nezakonitost oziroma protiustavnost, zato bi bilo vredno
               razmisliti o možnosti podelitve pravice kvalificirani večini v predstavniškem organu
               lokalne skupnosti, ki bi lahko podala zahtevo za oceno ustavnosti ali
               zakonitosti.</p>
               <p>Zakon o Ustavnem sodišču je eden redkih zakonov, ki je brez sprememb zdržal kar 12
               let. Predlagane spremembe zakona bodo krizo velikega pripada zadev zgolj ublažile,
               vendar pa to ni dolgoročna rešitev problema. Za korenitejše spremembe bo najbrž
               potrebna sprememba morda tudi ustave, kar pa se ne bo zgodilo čez noč.</p>
               <p>V Novi Sloveniji se zavedamo odprtih vprašanj in želimo v času parlamentarne
               procedure zakon še izboljšati, intenco odprave zaostankov in s tem koncept zakona,
               kot je priložen, pa podpiramo.</p>
            </sp>
            <sp xml:id="SDZ4-Redna-26-2007-03-28.sp37">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Marjan Drofenik v imenu Poslanske skupine SLS.</p>
            </sp>
            <sp xml:id="SDZ4-Redna-26-2007-03-28.sp38">

               <speaker>MARJAN DROFENIK:</speaker>

               <p>Spoštovani gospod podpredsednik, minister, državni sekretar, poslanke, poslanci,
               obiskovalci, lep pozdrav.</p>
               <p>Podajam mnenje na obravnavano točko s strani Slovenske ljudske stranke. Z
               uveljavitvijo Ustave Republike Slovenije je Ustavno sodišče postalo najvišji organ
               sodne oblasti za varstvo ustavnosti in zakonitosti ter za varstvo človekovih pravic.
               Ustavno sodišče je neodvisen in avtonomen organ, ki izvršuje ustavno sodno presojo.
               Vloga organa v državi, ki zagotavlja ustavnost in zakonitost ter varstvo človekovih
               pravic, je v demokratični družbi izjemno pomembna. Takšno vlogo ima seveda tudi
               Ustavno sodišče v Sloveniji.</p>
               <p>Tema sodnih zaostankov, vprašanje učinkovitosti dela naših sodišč, zagotavljanje
               pravice do sojenja v razumnem roku, skrajševanje sodnih postopkov in podobne teme so
               na dnevnem redu Državnega zbora v zadnjem obdobju, tako rekoč že na skoraj vsaki
               seji. To dokazuje resnost situacije, v kateri se je znašel slovenski pravosodni
               sistem.</p>
               <p>V zvezi z Ustavnim sodiščem je bilo že večkrat opozorjeno na nevzdržne razmere zaradi
               vedno večjega števila zadev, ki jih sodišče dobiva v obravnavo. Na to so opozarjali
               predvsem ustavni sodniki sami. Ne bi želel navajati statistike, ki je dobro razvidna
               iz obrazložitve k noveli zakona, ki jo obravnavamo. Številke so namreč več kot
               zgovorne, najbolj pa je očitno dejstvo, da število zadev na Ustavnem sodišču v
               zadnjih letih eksponentno raste in seveda zaradi tega postaja neobvladljivo.
               Ugotovimo lahko, da si je Ustavno sodišče v okviru danih možnosti prizadevalo za čim
               bolj učinkovito delo in da so sprejeli ustrezne organizacijske in druge ukrepe s
               ciljem še hitrejšega in učinkovitejšega dela sodišča. Seveda pa pri racionalizaciji
               ne morejo mimo zakonskih določil, ki urejajo postopke in pogoje za vložitev ustavnih
               pritožb ali zahtev oziroma pobud za začetek postopka za oceno ustavnosti in
               zakonitosti predpisov.</p>
               <p>Zato v Poslanski skupini Slovenske ljudske stranke ocenjujemo, da je sprememba zakona
               o Ustavnem sodišču nujna in potrebna. Za pravno državo bi bilo zelo problematično, če
               bi postali tudi postopki na Ustavnem sodišču podvrženi nerazumno dolgem
               odločanju.</p>
               <p>Ob predlaganem besedilu zakona se seveda pojavljajo določena vprašanja in dileme.
               Kakršnokoli dodatno določanje pogojev za vlaganje različnih pravnih institutov na
               Ustavno sodišče je seveda zmanjševanje možnosti, omejevanje uporabe posameznega
               instituta. Vendar pa je to omejevanje edini način, da se zagotovi dosledno izvajanje
               temeljnih nalog Ustavnega sodišča, ki jih ne more nadomestiti noben drug državni
               organ v naši ustavni ureditvi. Onemogočenje ali vsaj oteževanje dela Ustavnega
               sodišča iz kakršnihkoli razlogov lahko povzroči resno grožnjo ustavni
               demokraciji.</p>
               <p>Dosedanja ureditev zahtevanega pravnega interesa za vlaganje pobuda za presojo
               ustavnosti zasleduje pravno usmeritev, vendar je podrobnejša določitev oziroma
               pojasnitev, kdaj je podan pravni interes nujen. Zakon tu zasleduje prave rešitve.
               Podobno je tudi z vsebino vlog, s katerimi se pred Ustavnim sodiščem sproža določen
               postopek. Njihova natančna opredelitev je pomembna tako z vidika lažjega dela
               Ustavnega sodišča kot tudi za vlagatelja, saj mu pomaga pri pripravi vloge. In naša
               naloga je, da sprejemamo takšne zakona, ki omogočajo našim državljankam in
               državljanom enostavno uresničevanje njihovih možnosti in pravic.</p>
               <p>Predlagani zakon prinaša tudi drugi novosti v smeri poenostavitve postopkov, obenem
               pa še vedno zagotavlja dovolj določno procesno odločanje, ki je pogoj, da se
               zagotavlja objektivnost dela Ustavnega sodišča. Posebej pomembna je jasnejša
               opredelitev meri, na podlagi katerih sodišče odloča ali bo ustavno pritožbo sprejelo
               v obravnavo.</p>
               <p>Poleg omenjenih sprememb zakon rešuje še vprašanje nadomeščanja v situaciji, ko se
               mandat hkrati izteče večjemu številu ustavnih sodnikov niso pa izvoljeni vsi
               kandidati na razpisana delovna mesta.</p>
               <p>V Poslanski skupini Slovenske ljudske stranke menimo, da predlagani zakon na pravi
               način rešuje zaplete zaradi prevelikega števila vlog, ki jih v zadnjih letih prejema
               Ustavno sodišče. Ne smemo si privoščiti, da bi zaradi prevelikega števila predvsem
               mnogih marginalnih bagatelnih zadev Ustavno sodišče zanemarjalo svojo temeljno vlogo
               in da bi zaradi trpelo odločanje o zadevah, ki so tako za državo kot državljanke in
               državljane res pomembne. Zato bomo predlagani zakon podprli kot primernega za
               nadaljnjo obravnavo. Seveda pa bomo prisluhnili današnji razpravi, predvsem pa tudi
               mnenjem ustavnih strokovnjakov in strokovne javnosti. Prepričani smo, da lahko s
               skupnim trudom pridemo do rešitev, ki bodo Ustavnemu sodišču omogočale uspešno
               nadaljnje delo. Hvala lepa.</p>
            </sp>
            <sp xml:id="SDZ4-Redna-26-2007-03-28.sp39">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče v imenu Poslanske skupine SNS.</p>
            </sp>
            <sp xml:id="SDZ4-Redna-26-2007-03-28.sp40">

               <speaker>SAŠO PEČE:</speaker>

               <p>Spoštovani prisotni! Govornik pred menoj je dejal, da ne smemo z marginalnimi,
               bagatelnimi zadevami obremenjevati Ustavnega sodišča. Ampak, spoštovani gospod, kdo
               ste vi, kdo ste vi, da v tej dvorani govorite in vrednotite, kaj je bagatelno, kaj je
               marginalno? To, kar je mogoče za nekoga marginalno ali bagatela... <stage xml:id="SDZ4-Redna-26-2007-03-28.stage4">(/Oglašanje v
               dvorani./ Kolega Bajc, umirite se! Kolega Bajc! Hvala.)</stage>..., pa mogoče za drugega ni.
               Nismo mi tisti, ki lahko določamo, kaj je pomembno za posameznika in kaj ne. In
               postavljati se v to vlogo pomeni, da se postavljate v vlogo razsodnikov. In to je
               toliko bolj nevarno, kajti v Sloveniji je še zmeraj ločenost oblasti, imamo
               zakonodajno, izvršno in sodno vejo oblasti.</p>
               <p>Predlagatelj zakona, torej Vlada Republike Slovenije, je kot osnovni razlog, zakaj
               posega v določbe Zakona o Ustavnem sodišču, navedla preveliko oziroma povečujoče se
               število pripada zadev na Ustavno sodišče. Torej, z drugimi besedami, Vlada Republike
               Slovenije je rekla, da se preveč ljudi zateka po pravico na Ustavno sodišče, ampak ob
               tem se ni vprašala, čigava je krivda za to. Postavila se je a priori na dejstvo, da
               je to pač krivda ljudi. Vprašanje, če so ti sodni zaostanki ali pripad zadev krivda
               ljudi, ki iščejo svojo pravico. Mogoče, samo za razmislek, je pa to krivda
               nekvalitetnega dela Ustavnega sodišča. Mogoče je krivo to, da ljudje, zaposleni na
               Ustavnem sodišču, najsi bodo ustavni sodniki, opravljajo poleg svoje službe še
               različna svetovanja, dopolnilna predavateljstva na univerzah, pisanje zakonov. Mogoče
               je tudi to krivo. Mogoče je za njihovo neučinkovitost krivo to, da se z dušo in
               telesom ne posvečajo svojemu delu. Ampak ne, ministrstvo se o tem ne sprašuje. Krivi
               so ljudje, ker iščejo pravico na Ustavnem sodišču.</p>
               <p>Ob tem dovolite, da izpostavim tisto najpomembnejšo nalogo Ustavnega sodišča, ki jo
               nekako vsebinsko lahko zaokrožimo v tisto vsebino, da Ustavno sodišče primerja akte
               med seboj oziroma njihovo skladnost in ugotavlja, ali so akti - torej zakoni,
               podzakonski akti - v skladu z Ustavo Republike Slovenije kot najvišjim pravnim redom
               ali ne. Zanimivo je, da vsi vemo, da te zakone sprejemamo mi. Torej, če so luknje v
               slovenski zakonodaji, potem so šle luknje skozi Državni zbor. Edino Državni zbor
               sprejema zakone. In očitno, če je toliko pritožb na Ustavno sodišče, sprejemamo
               površne, slabe zakone. A mogoče še pomembnejše kot to, kdo sprejema zakone, je, kdo
               jih piše. Pred časom sem dal v Državni zbor, v eno izmed strokovnih služb narediti
               analizo, kdo je v tem mandatu predlagal koliko zadev s področja slovenskih zakonov.
               Zanimivo je, da je 96,9% zakonov pripravila Vlada Republike Slovenije, torej
               ministrstva. Izvršna veja oblasti je pripravila 96,9% zakonov. Samo 2,82 procenta
               vseh zakonov so pripravile poslanke in poslanci. In samo en zakon ali procentualno
               povedano, 0,28% zakona, so pripravili volivke in volivci. Torej tista forumska
               števila 5 tisoč volivk oziroma volivce, da lahko v parlamentarno proceduro vložijo
               zakon. Iz tega naslova, torej naslova avtorstva, lahko prav tako porazdelimo krivdo
               slabih zakonov. Iz tega sledi, da je za 96,9% slabih zakonov, ki se pozneje srečajo
               na Ustavnem sodišču, kriva Vlada Republike Slovenije, ker enostavno pripravi slab
               zakon; zakon, ki v življenju enostavno ne more zaživeti. Zakon, ki bo po mesecu,
               dveh, treh ali pa štirih, podvržen presoji Ustavnega sodišča.</p>
               <p>Spoštovane poslanke in poslanci, hočem vam prikazati torej tudi drugo opcijo, da niso
               krivci za sodne zaostanke ali pripadnost na posamezni veji oziroma Ustavnem sodišču
               izključno tisti, ki iščejo svojo pravico. Po moji oceni smo vsaj enakovredno krivi
               mi, v Državnem zboru, v Vladi Republiki Sloveniji, ker sprejemamo take zakone, da so
               podvrženi ustavnim presojam. In po drugi strani so v enaki meri krivi tudi vsi tisti,
               ki so zaposleni na Ustavnem sodišču, ker poleg svojega dela, torej odločanja o
               ustavni materiji, opravljajo še malo število drugih plačanih funkcij, in preden bi
               Državni zbor na predlog Vlade Republike Slovenije lahko prišel v tisti moment, ki ga
               izvaja danes, torej ko skuša s svojo zakonsko materijo odmakniti Ustavno sodišče, ga
               narediti nedotakljivega, ga narediti takega, da se enostavno državljanke in
               državljani več na njega ne bodo mogli obračati, torej ga odmakniti od realnega
               življenja, bi morali popraviti napake, ki se izvajajo oziroma dogajajo v okviru Vlade
               Republike Slovenije, v okviru Državnega zbora in ne nazadnje sistem dela Ustavnega
               sodišča.</p>
               <p>In kaj nam minister predlaga. Minister nam predlaga, da je potrebno ponovno v aktu,
               ki se imenuje ustavna presoja, dopolniti oziroma še dvigniti na piedestal popolne
               nedostopnosti termin pravnega interesa za vložitev. Vam že danes povem, jaz imam kar
               nekaj ustavnih pobud ali zahtevkov za seboj v okviru svojega dela kot poslanec
               Državnega zbora. In že meni Ustavno sodišče zavrača pobude iz naslova, ki mu pravi
               "nimate pravnega interesa". Potem veste, da je to masovni pojav pri državljankah in
               državljanih. Vi pa danes podpirate tisto opcijo, ki bo še zaostrila pravni interes.
               Torej se bo odločanje Ustavnega sodišča še odmaknilo od dosega, v narekovaju seveda -
               "navadnih državljank in državljanov."</p>
               <p>Po oceni Nacionalne stranke je ideja, ki jo zasleduje ministrstvo, popolnoma
               nesprejemljiva.</p>
               <p>V nadaljevanju minister zahteva tudi omejitev oziroma dvig kriterija glede vsebine
               vlog. Tudi na tem področju ocenjujemo v Nacionalni stranki, da Ustavno sodišče od
               državljank in državljanov Republike Slovenije, najsibodo v fizični ali pravni
               obliki.</p>
               <p>V nadaljevanju; Vlada Republike Slovenije ne počne drugega v predlogu zakona, kot da
               Ustavno sodišče odmika od tistih, za katere je ustanovljeno; saj Ustavno sodišče ni
               ustanovljeno ali pa organizirano izključno za to, da bo bilo tam kot nek najvišji
               varuh pravic, do katerih pa dostopa ne bo imel nihče. Po naši oceni je Ustavno
               sodišče tisti varuh pravic, ki bo v vsakem slehernem primeru priskočil, ko bodo
               ostala sodišča zatajila. Ampak ne s tem načinom, kot ga predlagate v okviru vlade in
               kot ga podpirate govorniki oziroma pripadniki poslanskih skupin pred menoj.</p>
               <p>Iz tega naslova, še enkrat poudarjam, v Nacionalni stranki tovrstnih rešitev ne
               nameravamo sprejeti. Ocenjujemo, da bo to seveda bil grob poseg, ne samo v tako
               imenovano dostopnost sodišč, ne samo v tisto besedo, s katero se vsi radi kitimo,
               torej demokracijo. Sprememba te zakonodaje v taki obliki bo povzročala izključno eno
               - to je umik in nedostopnost. Po drugi strani pa se tako izvršna veja oblasti kot
               zakonodajna veja oblasti ne upa pokazati tudi na ostal dva krivca, torej slovensko
               politiko, skoncentrirano v vladi, ali slovensko politiko, skoncentrirano v
               parlamentu, ker sprejemamo slabe zakone. In po drugi strani se predlagatelj zakona ne
               upa spotakniti ob vsebino dela ali pa vsebino organiziranosti Ustavnega sodišča.</p>
               <p>Po moji lastni oceni in po prepričanju Poslanske skupine Slovenske nacionalne stranke
               bi definitivno oba koraka, torej kvalitetnejša zakonodaja, kvalitetnejši podzakonski
               akti in ne nazadnje boljša organiziranost te institucije najvišje sodne veje oblasti,
               bila dva koraka, ki bi ju bilo potrebno narediti, preden se ministrstvo posluži tega
               koraka, da Ustavno sodišče odmakne od ljudi. Hvala.</p>
            </sp>
            <sp xml:id="SDZ4-Redna-26-2007-03-28.sp41">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi splošna razprava poslank in poslancev. Besedo ima gospod Zvonko
               Černač. Izvolite, prosim.</p>
            </sp>
            <sp xml:id="SDZ4-Redna-26-2007-03-28.sp42">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem v dvorani. V veliki meri se je mogoče strinjati s tem,
               kar smo nedavno slišali. Problemov je gotovo več. Če govorimo, v primeru sprememb
               tega zakona o celotnem sodstvu, s čimer se bomo nedvomno soočili v tej razpravi
               danes, si seveda ne smemo zatiskati oči pred dejstvom, da reforma pravosodnega
               sistema, ki se jo je lotila ena od prejšnjih vlad in jo tudi izpeljala, ni bila
               ustrezna. Na to so mnogi pravni strokovnjaki opozarjali že v preteklosti, na to
               opozarjajo ves čas od takrat, odkar se je zgodila, vendar očitno smo vsi na tem
               področju gluhi. Ne gre za zaostanke samo na enem segmentu pravosodne veje oblasti,
               gre za, lahko rečemo, za kolaps celotnega sistema. Dejstvo je, da sistem ne
               funkcionira. Če nekdo pravico išče skozi več let in je zaradi neustreznih rešitev v
               predhodnih postopkih prisiljen se obračati na Ustavno sodišče v takšni meri, kot se
               nam to dogaja v naši državi, potem gotovo s pravosodnim sistemom v celoti nekaj ni v
               redu. Odgovornost za to stanje si verjetno mora pripisati vsak od nosilcev oblasti v
               tej državi, gotovo pa tudi pravosodje samo, ker ni sposobno učinkovitejše
               organizacije, kar bi lahko ne glede na to, da del odgovornosti nosimo tudi mi v
               Državnem zboru, lahko storili neodvisno od tega. Tudi ni problem, kot nekateri želijo
               povedati, v slabih prostorskih in materialnih pogojih za delovanje sodnikov. Konec
               koncev je ta država pred leti gostila nekega pravnega strokovnjaka izven naših meja,
               gospod Doukoff je zadevo zelo dobro in enostavno analiziral in povedal, v čem je
               problem v naši državi. Vendar zgleda, da tisti, ki so bili v tej oceni tangirani,
               tega niso želeli slišati. Ta ocena se je nanašala predvsem na drugačno organiziranost
               pravosodnega aparata in na drugačen način dela v pravosodju.</p>
               <p>Gotovo lahko bistveno k temu pripomore ustrezna zakonodaja, in s tem se je mogoče
               strinjati, mogoče se je strinjati tudi s tem, da je naša družba po nepotrebnem
               hipernormirana in da bi bilo verjetno pametno počasi pristopiti k reformi tega
               celotnega sistema. Seveda ne na vrat na nos, ampak premišljeno, upoštevaje pluse in
               minuse vseh teh učinkov, in moram reči, da eden od korakov na tej poti je tudi ta
               sprememba, ki jo danes obravnavamo. Tukaj se ne morem strinjati s tistimi, ki menite,
               da se zaradi zaostrovanja pogojev za dostop na najvišjo sodno instanco omejuje pravno
               varstvo oziroma se to pravno varstvo oddaljuje od nekaterih. Treba se je le zavedati,
               da je Ustavno sodišče končna instanca v tem postopku in da bi morali vsi tisti, ki
               morajo svoj del posla opraviti prej - se pravi, na vseh teh raznih nivojih sodišč -
               svoj del opraviti mnogo kvalitetnejše in bistveno bolje, kajti, če bi ga opravili
               kvalitetnejše in bolje, potem posega po tem zadnjem skrajnemu sredstvu v tako veliki
               meri, kot smo mu priča v zadnjem času, ne bi bilo. Tako je ta sprememba po moji oceni
               nujna in se moramo z njo soočiti, jo realno pretehtati in videti, ali prinaša več
               pozitivnih ali več negativnih učinkov, in če bomo pošteno pogledali zadevo, bomo
               ugotovili, da prinaša več pozitivnih kot negativnih učinkov. Mislim, da se zaradi nje
               ne znižuje nivo pravnega varstva naših državljank in državljanov, da se pa prepreči
               blokada delovanja ene institucije, ki je v končni fazi zelo pomembna.</p>
               <p>Spomnili se boste, spoštovane kolegice in kolegi, ko smo začeli ta mandat, smo
               sprejeli abolicijo za prek 100.000 prekrškov. Takrat je bilo tudi govora o tem, da to
               ni dobro; da ni dobro zaradi tega, ker bodo brez penalizacije ostali nekateri, ki bi
               je morali biti deležni. Tudi zaradi pravne varnosti to ni bilo v redu. Kaj bi se
               zgodilo, če tega ne bi naredili? Mislim, da bi se zgodilo, da mnogi, ki so bili v teh
               postopkih, potem ko smo to sprejeli, pa dejansko ne bi doživeli tistega, kar v neki
               pravno urejeni državi morajo doživeti.</p>
               <p>Mislim, da je ta sprememba nujna, da pa so seveda nujne tudi spremembe na drugih
               področjih, predvsem v luči prevetritve delovanja organiziranosti, sprejemanja
               odgovornosti na vseh nivojih pravosodnega sistema, odgovornosti tudi za svoje delo
               najprej in potem šele iskanje napak pri tretjem. Mislim, da je nedopustno, primer, ki
               smo mu bili priča pred časom v Novem mestu, da se nekomu, ki je bil v zaporu, ni
               vročil poziv na prestajanje kazni. Tukaj ni nobenega opravičila. Zakonodaja tu nalaga
               formalno ali ne. Mislim, da se moramo tukaj zavedati, da neki normalni postopki, neka
               normalna pravila obnašanja, neka etika, če hočete, teh ljudi, ki delajo v tem
               pravosodju, mora tudi obstajati. Ne moremo se zapirati samo za strogimi formalnimi
               omejitvami in narediti samo tisto minimalno, kar zakon od nas zahteva. To ni dobro.
               Mislim, da to tudi ruši, v celoti gledano, ugled celotnega pravosodja pri državljanka
               in državljanih.</p>
               <p>Mislim, da tudi problema, v celoti gledano, ne rešuje povečano število sodnikov,
               sploh ne izredno mladih sodnikov, tistih, ki si še niso imeli možnosti nabrati
               izkušenj, kar v zadnjem obdobju počnemo v tem Državnem zboru. Brez vseh teh ukrepov,
               ki si morajo slediti z roko v roki oziroma eden zraven drugega, bo zelo težko prišlo
               do sprememb.</p>
               <p>Bi pa še eno zadevo povedal glede tega izraza bagatelne oziroma majhne zadeve.
               Mislim, da se ta pojem le da relativno lahko in jasno definirati. Mislim, da so
               kriteriji za to zelo jasni in da se pri tem ni potrebno preveč mučiti in da je velik
               del težav, s katerimi se celotno pravosodje in celoten represivni aparat - ne samo
               pravosodje, tudi policija in tožilstvo - sooča v tem trenutku, ravno prevelik
               poudarek ukvarjanju s tako imenovanimi bagatelnimi zadevami. Lahko da so te zadeve
               pomembne za posameznika. In ne govorim o tem, da ne bi zaradi tega smel imeti
               možnost, da dosežejo satisfakcijo, vendar pa te majhne stvari ne smejo preprečiti
               satisfakcije v mnogo večjih in pomembnejših zadevah, ki zaradi njih stojijo; in to je
               po moje bistvo. Ni dopustno, da nekdo v neki zadevi, katere vrednostni rang ne
               presega 200 evrov, da je zaradi tega represivni in pravosodni aparat ohromljen in se
               tisti, ki bi se morali ukvarjati z zadevami, kjer pa rang velikosti presega 2
               milijona ali pa 20 milijonov evrov, ne uspejo s tem ukvarjati. Ob tem seveda, da si
               je treba tudi postaviti v tem primeru vprašanje sposobnosti in strokovnosti tistih,
               ki so v teh službah nameščeni, čemur verjetno v zadnjih letih ni bilo danega dovolj
               velikega poudarka.</p>
               <p>Se opravičujem, ker sem zašel malo širše, ampak nekatere razprave so me napotile k
               temu, da gre le za neko celoto in da je nekje vrh te, če lahko tako rečem, ledene
               gore. Mislim pa, da je ta novela, ki smo ji priče danes, nujna in da je treba, če si
               ne želimo doseči blokade v delovanju Ustavnega sodišča, nekaj narediti. Zaradi tega
               ta predlog sprememb podpiram. Hvala lepa.</p>
            </sp>
            <sp xml:id="SDZ4-Redna-26-2007-03-28.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Boštjan Zagorac. Izvolite.</p>
            </sp>
            <sp xml:id="SDZ4-Redna-26-2007-03-28.sp44">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni, spoštovani prisotni na
               galeriji! Zaostrovati pogoje zato, da se lahko nekdo odloči za ustavno presojo, se mi
               zdi napaka, napaka te vlade. Ne nazadnje niso ljudje v tej državi tisti, ki pišejo
               zakone oziroma ki pišejo slabe zakone. V tem mandatu je bilo vladnih predlogov 345,
               se pravi, 96,9%. V nobeni vladi do sedaj ni bilo toliko presoj ustavnosti zakonov,
               kot jih je za čas triletnega mandata te vlade. Dajte mi povedati, so ljudje krivi,
               zaradi njih zaostrujemo, ali je kriva vlada oziroma vi, ki potrjujete te zakone! Kdo
               je kriv? Ne zaostrovati pogojev ljudem, da izkoristijo tisto demokratično pravico po
               pravnem varstvu, ki jim jo daje Ustava Republike Slovenije.</p>
               <p>Zakon predvideva med drugim tudi tako imenovan žreb, žreb v primeru, ko Državni zbor
               ne potrdi ustavnega sodnika na svoji seji, ampak se z žrebom, če je tako predvideno,
               odloči, kdo bo še naprej, dokler se ne določi novega ustavnega sodnika, opravljal
               funkcijo ustavnega sodnika. Ta žreb je tako, malo, se mi zdi, lahko tudi pristranski.
               Žrebov imamo v naši državi v raznih oddajah, raznih popularnih scenah kar nekaj in
               vemo, da je kar nekaj te žrebov malce prirejenih. Zato se bojim, da bo enako pri
               ustavnih sodnikih, čeprav bi tu moralo biti pravno varstvo oziroma njihova določitev
               ali pa podaljšanje njihovega mandata bistveno, bistveno strožje kot pri nekaterih,
               bom rekel, televizijskih šovih in oddajah. Tu bi pa res bila stroka, delavnost ali pa
               aktivnost nekega ustavnega sodnika tista, ki bi morala pretehtati, kdo bo nadaljeval
               oziroma še naprej opravljal najvišjo zaščitniško ali pa najvišjo pravno funkcijo v
               tej državi.</p>
               <p>Še enkrat poudarjam, z zakonom zaostrujemo pogoje ljudem, onemogočamo v nekaterih
               primerih, da se poslužijo tiste najvišje pravne instance, ko gre za njihove pravice,
               samo zaradi tega oziroma v opravičilo temu, da je ta vlada v večini primerov
               pripravila ustavno sporne zakone; zakone, ki niso v skladu bodisi z ustavo bodisi z
               nekim drugim zakonom. Ampak, ljudje božji, pa saj niso ljudje krivi, da parlamentarna
               večina v tej državi sprejema takšne zakone! Nič koliko opozoril v Državnem zboru pri
               sprejemanju zakonov je bilo tako s strani Slovenske nacionalne stranke kot s strani
               ostale opozicije večkrat povedano, da zakona ne podpiramo zato, ker zbuja dvom o
               ustavnosti oziroma je lahko ustavno sporen. Spoštovani kolegi in spoštovane kolegice,
               spomnite se samo, kolikokrat pred končnim glasovanjem o določenem zakonu v Državnem
               zboru so bile že napovedane ustavne presoje, že vnaprej napovedane! Pa ne mi reči, da
               ljudje izkoriščajo ta institut! Pa tudi če ga, jim ga moramo dopustiti. Vsak zakon,
               ki stopi v veljavo, mora biti v skladu z Ustavo Republike Slovenije in treba se je
               odrešiti vsakega dvoma o tem, da ni ustaven. Pa saj mi sprejemamo zakone za ljudi, ki
               naj bi bili takšni, da bi jih ljudje razumeli in bi jih lahko spoštovali, saj drugače
               je pa zakon "brez zveze". In toliko ustavnih presoj posameznega zakona, toliko vetov
               Državnega sveta, kot je bila deležna ta vlada, ni bila deležna še nobena vlada do
               sedaj. In to vam bo enostavno povedala tudi statistika, če si boste vzeli 3 do 4
               minute časa na vašem osebnem računalniku in boste to preverili in boste ugotovili, da
               toliko ustavnih presoj še ni bila deležna nobena vlada. In zdaj valiti krivdo in
               pripravljati takšne zakone, ki bodo ljudem to onemogočali, se mi zdi neresno,
               zavajajoče in diskriminatorno do ljudi, državljanov in državljank Republike
               Slovenije. Absolutno bom nasprotoval takšnemu zakonu. Hvala.</p>
            </sp>
            <sp xml:id="SDZ4-Redna-26-2007-03-28.sp45">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Mitja Ljubeljšek. Izvolite.</p>
            </sp>
            <sp xml:id="SDZ4-Redna-26-2007-03-28.sp46">

               <speaker>MITJA LJUBELJŠEK:</speaker>

               <p>Hvala lepa za besedo. Spoštovani zbor, spoštovani minister in državni sekretar! Imel
               sem kar nekaj pomislekov, ali se vključiti v to razpravo ali ne, saj nisem nikakršen
               pravni strokovnjak, je pa kar nekaj kolegov in kolegic iz te stroke, ki jim bom v tej
               razpravi z zanimanjem prisluhnil. Ker pa je splošna razprava o tem predlogu novele
               zakona, bom tudi sam povedal nekaj svojih misli o problematiki Ustavnega sodišča in
               sodstva. In mislim, da podobno razmišlja tudi večina državljanov in državljank.</p>
               <p>Predlog novele zakona o Ustavnem sodišču je po mojem prepričanju dober, predvsem pa
               izjemno, da tako rečem, dobrodošel, zato ga bom tudi podprl. Nesporno je, da je
               Ustavno sodišče najvišje sodišče v državi, ki mora zagotavljati visoke standarde
               sodnega varstva človekovih pravic in temeljnih svoboščin. Od njega se veliko
               pričakuje. Pričakuje se, da bo zagotavljalo varstvo ustavnosti, spoštovanja temeljnih
               ustavnih načel pravne države in da svoje pristojnosti učinkovito tudi izvršuje.
               Ljudje želijo učinkovit sodni sistem, brez sodnih zaostankov, ki se štejejo v
               tisočih, in sodni sistem, ki bo pravičen za vse, ne glede na položaj ali politično
               prepričanje. Sam težko strokovno presojam posamezne določbe predlaganih sprememb in
               dopolnitev zakona o Ustavnem sodišču, zato verjamem stroki, ki ga je pripravila.
               Dobro pa razumem, kaj pomeni 5.000 nerešenih zadev na najvišjem sodišču v državi. Da
               o drugih sodiščih ne govorim, ker so za temi številkami ljudje s svojimi stiskami,
               krivicami, so človeške tragedije, eksistenčna vprašanja posameznikov, da ne naštevam
               dalje. Slovenski jezik pozna tri čase: sedanji, pretekli in prihodnji. Pozna pa tudi
               četrtega, in to je skrajni čas. In skrajni čas je, da na osnovi podatkov, ki so bili
               posredovani in so izjemno zaskrbljujoči, storimo vse potrebno za razbremenitev
               Ustavnega sodišča, da se ta izjemno pomemben ustavnopravni organ utaplja v prejetih
               in nerešenih zadevah. Eden od glavnih razlogov za tako zaskrbljujoče stanje je
               zagotovo neomejen dostop do te institucije.</p>
               <p>S predlaganimi spremembami in dopolnitvami bo mogoče zagotoviti, da bo Ustavno
               sodišče svojo vlogo lahko opravljalo tako učinkovito, kot se od njega pričakuje, in s
               tem zagotavljalo visok nivo varstva človekovih pravic v državi. Predlog tako
               predvideva racionalizacijo dela in postopkov, ki bodo peljali k zastavljenim ciljem,
               to je, da se zagotovi pravica do sojenja brez nepotrebnega odlašanja.</p>
               <p>Predsednik Ustavnega sodišča je javnosti posredoval podatke, ki nas vse resnično
               lahko skrbijo, saj je Ustavno sodišče že v prvem mesecu letošnjega leta prejelo
               toliko vlog kot v vsem letu 1999. Zato se bo verjetno zgodilo, da bo imelo do konca
               leta v reševanju okoli 5.000 zadev, od katerih jih po podatkih kar 80% odpade na tako
               imenovane bagatelne zadeve. In tako so v tem času večinoma v delu zadeve, ki so
               čakale na odločanje dve do tri leta, in v tem času se je lahko že marsikaj spremenilo
               glede na izhodišče te tožbe. Vse to Ustavnemu sodišču onemogoča, da bi v razumnem
               kratkem času odločalo o pomembnih zadevah. V noveli je določeno, da se torej omejuje
               dovoljenost ustavne pritožbe v tako imenovanih bagatelnih zadevah, kar je med drugim
               nujno storiti, če hočemo Ustavno sodišče resnično razbremeniti in mu vrniti njegovo
               vlogo zaščitnika ustave in varuha človekovih pravic ter svoboščin.</p>
               <p>Ne morem mimo tega, da se mi ne bi zdela zaskrbljujoča izjava uglednega, nekdanjega
               predsednika Ustavnega sodišča, citiram: "Da bi bil predlog o ameriškem sistemu
               sprejemljiv, če bi naše ustavno sodišče uživalo visoko stopnjo avtoritete, te pa naše
               ustavno sodišče ni deležno." Konec citata. Vprašajmo se, zakaj je tako. Nesporno je,
               da se avtoriteta in ugled gradita dolgo obdobje, izgubita pa se zelo hitro. Kje, kdaj
               in zakaj se je to zgodilo Ustavnemu sodišču, ne vem. Morda ob vseh znanih problemih,
               o katerih tudi danes govorimo, tudi zato, ker zagotovo ni nepomemben vtis, da pri
               Ustavnem sodišču težko govorimo o neodvisnosti, ker se je nekako v javnosti ustvarilo
               mnenje, ki ga delim tudi sam, da je politično zelo blizu eni politični opciji. Od
               Ustavnega sodišča se pričakuje, da bo znalo preseči ideološke predsodke in da bo
               razsojalo tako, da bo v korist celotni slovenski druži in ne le skupini ljudi. Samo
               tako se bo pridobilo ugled in uživalo visoko stopnjo avtoritete.</p>
               <p>Neodvisnost sodnikov od izvršilne in zakonodajne oblasti je temelj evropske
               demokracije - to je zapisano tudi v resoluciji Sveta Evrope. Naše sodstvo je po vseh
               anketah in javnomnenjskih raziskavah pristalo na dnu lestvice, kar je zagotovo alarm
               za zaskrbljenost. V demokratičnih državah ni nič narobe, če je nepriljubljen kakšen
               politik, zelo narobe pa je, če se z nizkim ugledom v javnosti sooča velik del
               državnega aparata ali kar tretja veja oblasti, kar sodstvo je. Zagotovo je dejstvu o
               nepriljubljenosti sodstva potrebno posvetiti veliko pozornost in je potreben temeljit
               razmislek, saj si v naši državi ne moremo in ne smemo privoščiti dejavnosti oziroma
               državljani Slovenije ne verjamemo več v načelo hitrega in poštenega sojenja; in še
               več, da sta ustavnost in zakonitost po mnenju večine nekje na dnu. Odškodnine, ki jih
               zaradi zaostankov plačujejo vsi slovenski davkoplačevalci, bi Slovenija lahko
               prihranila, če ji ne bi bilo potrebno plačati kazni, ki ji jo nalaga Evropsko sodišče
               zaradi dolgotrajnih postopkov. Pravica, na katero je treba čakati leta in leta, ni
               nikakršna pravica.</p>
               <p>Cankar nam je pisal o nekem hlapcu Jerneju in iskanju njegove pravice. Danes imamo
               pri nas takih Jernejev v tisočih. Čas je, da gremo po drugi poti, lahko tudi po
               tretji, ker ta, kjer smo zdaj, to ni pot pač pa brezpotje. Ustavnem sodišču in
               sodiščem v državi moramo omogočiti, da bodo o pravicah in dolžnostih ter obtožbah
               odločali brez nepotrebnega odlašanja, neodvisno, nepristransko in učinkovito.
               Ustavnemu sodišču, sodiščem in sodnikom moramo povrniti ugled in spoštovanje ter jim
               dati pravo mesto v družbenem tako kot tudi političnem delu države. Vse je na drugi
               strani tudi velik izziv za samo ustavno sodišče. Prepričan sem, da bo predlog zakona
               o spremembah in dopolnitvah zakona o Ustavnem sodišču pripomogel k bolj učinkovitemu
               delu Ustavnega sodišča, zato ga bom tudi podprl. Hvala lepa.</p>
            </sp>
            <sp xml:id="SDZ4-Redna-26-2007-03-28.sp47">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Marko Pavliha. Izvolite.</p>
            </sp>
            <sp xml:id="SDZ4-Redna-26-2007-03-28.sp48">

               <speaker>DR. MARKO PAVLIHA:</speaker>

               <p>Hvala lepa, gospod podpredsednik, za besedo. Spoštovani gospod minister dr. Šturm,
               državni sekretar Marolt, cenjene kolegice in kolegi. Dobro je, da imamo danes splošno
               razpravo o enem najpomembnejših zakonov v naši domovini, slabo pa je, da nas je tako
               malo v tej dvorani. Vesel sem, da sem skupaj še s trinajstimi kolegicami in kolegi
               zahteval to razpravo, pa ne zaradi tega, da bi zavirali sprejem dobre novele in nujne
               novele zakona o Ustavnem sodišču, ampak zato, da razpravo, ker je splošna, razširimo
               na širšo problematiko, seveda tudi na morebitno spremembo ustave. Dejstvo je in s tem
               se strinjamo več ali manj vsi, ki smo tukaj, da se Ustavno sodišče dobesedno utaplja
               v prejetih in tudi nerešenih zadevah.</p>
               <p>Dovolite mi samo nekaj statistike, ki sem jo povzel po tiskovni konferenci
               predsednika Ustavnega sodišča dr. Čebulja. V letu 2005 je bil pripad Ustavnega
               sodišča 1877 zadev, rešili pa so jih 1462. Leta 2006 je pripad že 3053 zadev, rešili
               so jih 1667. V začetku letošnjega leta je Ustavno sodišče prejelo toliko zadev kot v
               celem letu 1999. Pravijo, da jih bo do konca leta nekje med 6000 do 7000, in seveda
               samo lahko ugibamo koliko teh zadev bo nerešenih. Razlogov je več. Razlogi so v
               preširokih pristojnostih, ki so napisane zlasti v ustavi, tudi delno v samem zakonu,
               v tako rekoč neomejenem dostopu do Ustavnega sodišča. In še v nekaterih razlogih, pa
               tudi v slabih zakonih. S tem se strinjam. Ampak veste, s slabimi zakoni je tako;
               predpis je lahko še tako dober, pa bo spreten pravnik uspel najti kakšno luknjo,
               rekoč, da je ta luknja seveda protiustavna. Zato se je treba problematike lotiti
               celovito. Od navedenih zadev je tudi dejstvo, da jih več kot 80% pripada tako
               imenovanim ustavnim pritožbam, ki so resnično dostikrat bagatelne. Gre za skrajno
               pravno sredstvo na primer v primeru, ko nekdo napačno parkira ali pa še kaj bolj
               banalnega. Če bi zožali pristojnosti, kot jih bomo že delno z novelo ustavnega
               oziroma z novelo zakona o Ustavnem sodišču in morda tudi spremembo ustave, ne bomo na
               noben način, ker bomo to naredili pretehtano in strokovno, posegali v pravno državno,
               v pravno varnost. Pravnih sredstev imajo naše državljanke in državljani celo kopico
               od celotnega sistema rednih sodišč, za katera upamo, da se bodo prej ko slej izkopala
               iz težav, iz zaostankov, do potem Vrhovnega sodišča, Upravnega sodišča in ne smemo
               pozabiti na Sodišče za človekove pravice v Strasbourgu, kjer je tudi možno iskati
               pravico.</p>
               <p>Sam novelo podpiram, strinjam se s kolegom Ljubeljškom, da je skrajni čas, da smo jo
               dobili, malce pozno, ampak hkrati trdim, da je ta novela, tako rekoč, podobno kot če
               bi resen zobobol zdravili z aspirinom, kajti bojim se, da imamo opravka že z gangreno
               in da bo pomagal samo radikalen poseg v dlesen. Kaj pa je ta radikalen poseg? Ta
               radikalen poseg pa je poseg v Ustavo Republike Slovenije v katero seveda je treba
               posegati, kot se je nekoč izrazil profesor Pavčnik, s sila tresočo roko. Ampak,
               takrat, ko je bilo to utemeljeno, pa to kaže storiti. To ni samo moje mnenje. Naj vam
               citiram nekaj uglednih pravnikov, ki menijo tako. Pred seboj imam kopijo poročila o
               delu Ustavnega sodišča za leto 2006. Že v uvodnem delu na strani 3 dr. Čebulj,
               predsednik, pravi tako, citiram: "Že v poročilu o delu za leto 2005 je bilo posebej
               poudarjeno, da je ustava določila preštevilne pristojnosti Ustavnega sodišča in za
               nameček morebitne nove prepustila že zakonski ureditvi, hkrati pa omogočila še širok
               dostop do Ustavnega sodišča. To je mogoče spremeniti samo s spremembami ustave. Te bi
               bile potrebne, vendar se zastavi marsikatero resno ustavnopravno vprašanje glede tega
               kakšne naj bodo." Konec citata. To je bilo povzeto v medijih, v pravni praksi je o
               tem na primer pisal mag. Matjaž Debelak, ki tudi podpira ustavne spremembe, o tem sta
               pisala profesor Ude, pa mag. Krivic in še bi lahko naštevali.</p>
               <p>Sam sem zato, ker me to že nekaj časa žuli, pripravil osnutek takšnih ustavnih
               sprememb, konkretno 160. in 162. člena, pa ne z namenom, da bi zbral na vse pretege
               tistih 20 podpisov, ki jih potrebujemo, in vložil predlog v parlamentarno proceduro
               brez izgledov, da doseže dovolj veliko podporo, ne, samo zaradi tega, da sprožim
               širšo razpravo. Če se spominjate, sem 20. februarja na vse vodje poslanskih skupin
               naslovil dopis, priložil ta predlog in ta predlog dal v vednost tudi gospodu
               ministru, pa mislim, da ga je verjetno prejel oziroma ga je uspel preleteti.</p>
               <p>Za kaj gre? Predlagam, poenostavljeno povedano, štiri vrste sprememb, ki bi ta
               aspirin spremenile v korenito zdravilo. Prva je ukinitev določenih pristojnosti. Če
               se boste spomnili, je zdaj v ustavi zapisano, da Ustavno sodišče tudi odloča o sporih
               o pristojnosti med državnimi organi in lokalnimi skupnostmi in celo med samimi
               lokalnimi skupnostmi in prav tako odloča o sporih o pristojnosti med sodišči in
               drugimi državnimi organi. Mirno bi se temu lahko odpovedali, ne da bi posegali v
               pravico posameznikov do pravnega varstva. Prav tako, tako pravijo strokovnjaki, ki se
               s tem bolj ukvarjajo kot sam, smo ena od redkih držav, kjer presojamo ustavnost
               podzakonskih aktov. Tudi to je seveda zapisano v ustavi.</p>
               <p>Druga kategorija predlaganih sprememb se nanaša na ustavne pritožbe. Kot rečeno, te
               zavzemajo kar 80% vseh zadev. Gotovo bo novela pripeljala do določenih sprememb,
               ampak vendarle bi kazalo razmišljati o dveh modelih. Prvi je nemški - je malo bolj
               konzervativen. Po nemškemu delu lahko ustavno sodišče presoja, ali bo v obravnavo
               vzelo ustavno pritožbo ali ne z upoštevanjem treh kriterijev. Prvi je, ali bi bila
               posamezna zadeva pomembna z vidika ustavnopravne prakse, drugo, ali gre za varstvo
               človekovih pravic in svoboščin, in ponovno za skeptike ponavljam, za varstvo
               človekovih pravic in svoboščin, v tem primeru bi morala vzeti posamezno zadevo v
               obravnavo, in tretje, ali bi prijavitelju oziroma predlagatelju lahko nastala posebno
               težka škoda. V teh primerih ne bi bilo nobenega dvoma, bi ustavno sodišče vzelo v
               obravnavo katero koliko ustavno pritožbo.</p>
               <p>Ameriški model je malo bolj fleksibilen. Tam pa ima sodišče, konkretno Vrhovno
               sodišče, Suprime court of Unitet States, ki opravlja tudi funkcijo ustavnega sodišča,
               možnost, da katerokoli zadevo zavrne brez obrazložitve. Zanimivo je, da letno
               obravnavajo približno 100 takšnih primerov, ki so seveda pomembni. Ampak mi bi pa
               lahko, glede na morda še vedno, kot rečete, relativno slab ugled ustavnega sodišča
               ali pa morda še vedno pubertetniško fazo, ki jo vsi preživljamo - naša država je
               stara 16 let, da bi vgradili varovalko, da če se trije sodniki od devetih odločijo,
               da pa je vendarle ustavna pritožba tako pomembna, da jo potem Ustavno sodišče mora
               obravnavati.</p>
               <p>Tretja kategorija se nanaša na ustavne pobude. Pri ustavnih pobudah bi ravno tako
               prepustili sodišču popolno diskrecijo z varovalko treh sodnikov. Če bi trije sodniki
               menili, da se zadeva mora obravnavati, bi jo obravnavali.</p>
               <p>Četrta sprememba, ki je verjetno najmanj sporna, je pa naslednja. Jaz sem prepričan,
               da bi morali za tako pomemben predpis, kot je zakon o Ustavnem sodišču, predpisati
               dvo tretjinsko večino. Prav tako bi morali dvotretjinsko večino predpisati za ostale
               predpise, ki Ustavnemu sodišču nalagajo dodatne pristojnosti. Kajti to pomeni, če mi
               nekaj delamo, nam pri stranskih vratih kopičijo dodatne probleme. Naj spomnim samo na
               zakon o lokalni samoupravi, pa kar nekaj drugih je tudi še, ki so Ustavnemu sodišču
               tako rekoč okoli hrbta pripeljali dodatno breme.</p>
               <p>Ko govorimo o ustavnih spremembah Ustavnega sodišča, ne smemo prezreti tudi nekaj
               drugih problemov, ki se pojavljajo v praksi in o katerih se piše. Ta je na primer
               način volitev. Sedanji način očitno ni najbolj posrečen. Osebno bi se zavzemal za
               sistem, ki v nekaterih državah obstaja, morda za malce modificiran nemški sistem 3x3.
               Naj tri ustavne sodnike predlaga predsednik države, tri sodni svet, tri pa izvolimo v
               parlamentu. Pa je morda volk sit in koza cela.</p>
               <p>Druga dilema, ki se pojavlja, je število ustavnih sodnikov. Ali je sedanje število 9
               dovolj veliko, ali morda 8? Tu me argument politične uravnoteženosti ne prepriča. Jaz
               mislim, da je zaenkrat 9 kar lepa številka. 8 bi morda povzročala še dodatne probleme
               glede glasovanja, pa mogoče prevladovanja glasu predsednika sodišča. Tako sam osebno
               mislim, da je 9 dobro. O tem bodo rekli še drugi.</p>
               <p>Tretja dilema je glede mandata. Ali je mandat 9 let dovolj ali bi ga kazalo
               podaljšati na 12? Argument, ki se pojavlja je, da imamo v Sloveniji premalo
               strokovnjakov in da je težje najti ustrezne strokovnjake v tako kratkem obdobju. Tudi
               ta argument mene osebno ne prepriča. Če bodo imeli bolj tehtne, potem sem se
               pripravljen pogovarjati, ampak zaenkrat mislim, da tu ustave ne kaže spreminjati.</p>
               <p>Še ena dilema se mi pojavlja, ta je pa bolj kočljiva, pa spada pravzaprav v zakon o
               Ustavnem sodišču. O tem sem že pisal pred svojim vstopom v politiko. Sprašujem se ali
               je res za "crem de la crem" naše pravniške stroke, torej za sodnike Ustavnega
               sodišča, dovolj, da so stari 40 let in da so pravni strokovnjaki oziroma ugledni
               pravni strokovnjaki, tako piše. Ali je res možno, in to je možno po tem predpisu, da
               nimajo državniškega pravniškega izpita? Torej po domače pravosodnega izpita. Sam sem
               nekoč zapisal, da je pravnik brez pravosodnega izpita tako kot vas brez cerkve. In še
               zlasti to po moje velja za ustavne sodnike. Ne vem, dajmo premisliti ali ni čas, da
               to postorimo tudi sedaj. Jaz sem prepričan, da ima ta garnitura oziroma bodoča v
               večji meri ta izpit. Ampak poglejte, kako se počutijo sodniki na okrajnih sodiščih,
               tožilci in vsi ostali strokovnjaki v pravosodju, ki pač te dodatne izobrazbe
               nimajo.</p>
               <p>Naj zaključim. Kot rečeno, tudi sam bom novelo z velikim veseljem podprl. Ministru
               dr. Šturmu pa predlagam, da ali podpre predlog poslanske skupine Socialnih demokratov
               v matičnem odboru za notranjo politiko, javno upravo in pravosodje v naslednjih dneh,
               da bi na to temo opravili javno predstavitev mnenj. Javna predstavitev mnenj ima eno
               bistveno prednost pred splošno obravnavo. Na javno predstavitev mnenj lahko povabimo
               tudi zunanje strokovnjake: prof. Grada, prof. Cerarja in še cela vrsta jih je, seveda
               tudi ustavne sodnike, ministra in tudi nas poslance.</p>
               <p>Če pa to ne bo možno, in za to potrebujemo podporo koalicije, če pa to ne bo možno
               in, v oklepaju, to nikakor ne pomeni, da želimo upočasnjevati tek sprejema zakona, ki
               je pred nami, potem pa gospod minister, predlagam vam, da organizirate konferenco,
               seminar, karkoli na to temo, kjer bi se pogovorili o morebitnih ustavnih spremembah.
               Besedilo imate pripravljeno, jaz ga rade volje odstopim vam ali komurkoli drugemu,
               samo da ustrežemo tej nuji, in da kot rečeno, začnemo resen zobobol zdraviti na
               takšen način, ki ga bo za vse večne čase ozdravili. Hvala lepa za pozornost.</p>
            </sp>
            <sp xml:id="SDZ4-Redna-26-2007-03-28.sp49">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj. Prosim.</p>
            </sp>
            <sp xml:id="SDZ4-Redna-26-2007-03-28.sp50">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Spoštovane kolegice in kolegi! Govorimo o v
               bistvu pretiranem preobremenjenem delu ustavnih sodišč. Poglejte, preprosta ocena je,
               da ustavna razsodba je za mnoge edina rešilna bitka. In če pogledamo, da imamo
               državne sodnike in državne tožilce, ki so povprečni in na žalost dostikrat tudi
               malomarni, lahko ugotovimo, da nam v bistvu odvetniki, ki pa so sposobni, to lahko
               priznamo, vsaj za nekatere, dejansko skozi sodno prakso pokažejo, kakšno je delo teh
               sodišč. In normalno je, povsem normalno je, da je ocena dejansko potem lahko zelo
               kritična. Jaz sem na ministra za pravosodje, vesel sem, da je danes z nami, naslovil
               pred kratkim vprašanje, koliko pa mora država plačati zaradi tega, ker sama ne
               spoštuje v bistvu odločb sodišč. In ko državno pravobranilstvo praktično zanemarja
               svoje obveznosti in sodbe sodišč meče v koš ali pa v neke predale, romajo pritožbe,
               potem zakonite obresti in iz tega naslova me prav zanima, koliko smo mi plačali za
               leto 2000 in naprej do danes. Koliko smo preplačali? To gre iz proračuna, to plačamo
               mi.</p>
               <p>Če potegnem drugo vzporednico, za delavca velja zakon o delovnih razmerjih. Zakaj za
               sodnika ne velja zakon o delovnih razmerjih? Zakaj mora za sodnika veljati trajni
               mandat? Nekateri sodniki naredijo svojo normo s tem, ko obravnavajo zapuščinske
               razprave, ko obravnavajo v bistvu neke ločitvene postopke, ko pravnoformalno
               izpolnjujejo zadeve brez nekih resnih razpisanih postopkov oziroma razprav. Tiste
               resne zadeve, ki bi se pa, normalno, morali poglobiti v njih, pa odlagajo. In zato so
               sodni zaostanki. Tukaj je ta preprosta kmečka logika. In to moramo reči, kaj je
               malomarnost pri delu, kaj je opuščanje delovnih obveznosti in kaj je nedelo. Tudi za
               sodnika bi moralo veljati to, da zaradi tega, ker je povzročil v bistvu malomarno
               delo ali pa škodo ali pa namenoma opustil nek postopek pri delu, velja razrešitev iz
               delovnega razmerja. Jaz ne poznam nobenega takega primera, da bi mi sodnika
               razrešili, da bi ga odslovili. Poznam pa ogromno sodnikov, ki se tako obnašajo, ker
               so nezamenljivi, se čutijo, da so nepogrešljivi, celo predavajo še vmes, imajo
               različna dela, hodijo po različnih drugih opravkih, ki so dobro plačani. Poglejte
               zadnji primer. Ko je šlo za sodniške plače v momentu je bil obravnavan. Zakaj ta ni
               čakal leta in leta, zakaj je bila reakcija? Takoj je bila tudi razsodba. Zanimivo je
               tudi to, da omogočamo, da Ustavno sodišče na nek način, ko dajemo potuho sodnikom,
               dobiva vedno več dela. Ko se pogovarjamo o tem, kako bomo te sodnike razbremenili, je
               povsem jasno in edina možna rešitev je, da vzpostavimo nek red na sodiščih in
               odgovorno delo. Jaz nisem proti temu, da sodniki ne bi imeli večje plače, vendar za
               to morajo odgovorno ravnati na svojem delovnem mestu. In njihove sodbe, ki kar počez
               padajo potem na Višjih sodiščih, in tudi na Ustavnem sodišču nimajo nobenih
               konsekvenc. Jaz ne vem, spoštovani minister naj me popravi, če je kateri od sodnikov
               odgovarjal, ker je kar po vrsti zgubljal razsodbe oziroma presojo. In glejte, ko se
               država izmika temu, da bi plačevala tisto, kar je sodišče določilo tudi zgubljamo
               verodostojnost do sodišč. Mnogi primeri posameznikov so znani, da so v bistvu
               dobljeni na sodišču, pa država ne zna izplačati tistega kar je sodišče odredilo. In
               pritožbe in sodbe se vlečejo. In ko človek le najde pravico na neki višji inštanci,
               pa lahko ugotovimo, da ja za to bilo potrebno novo dodatno delo, novi ljudje, novi
               odvetniki so se morali ukvarjati, ustavni sodniki so se morali ukvarjati s tem
               primerom. In kdo je odgovarjal? Ne poznam enega državnega pravobranilca, ki bi bil
               poklican pred odgovornost, niti enega državnega sodnika, niti enega tožilca, ki je
               podal, bom rekel, v neskladju z zakonom kazensko ovadbo, da bi odgovarjal za to. To
               povzroča dodatno delo Ustavnem sodišču. In ne nazadnje rad bi povedal tudi to, če ne
               bomo poskrbeli tudi v tem hramu modrosti za to, da bomo sprejemali bolj kvalitetne
               zakone, tudi mi dajemo preveč dela ustavnim sodnikom, to je že moj kolega gospod
               Boštjan Zagorac povedal, da v bistvu je kar nekaj zakonov oziroma ogromno zakonov, ki
               so doživeli ustavno presojo. Za to bi moral poskrbeti tudi vi, spoštovani gospod
               pravosodni minister, da ne bi ta sramota šla v slovenski eter. Dejstvo je, da smo
               zelo, zelo pridni na tem področju. Skoraj vsak zakon ima bodisi pomisleke na Državnem
               svetu ali pa pristane na Ustavnem sodišču za ustavno presojo. In to mislim, da ni
               dobro, ni dobro tudi zaradi tega, ker izgubljamo mnogo denarja iz državnega
               proračuna, ki ga mečemo z lahkoto skozi odprto okno. In na ta način ne dajemo prav
               nobene spodbude dobrim odvetnikom, da bi šli v sodniške vrste. Tudi ne dajemo prav
               nobene spodbude tistim, ki bi želeli biti bodisi v vrstah državnih pravobranilcev ali
               pa v vrstah tožilcev, zaradi tega, ker je že splošno znano dejstvo, da tam so pa
               nesposobni, tja pa ne, bolje med odvetnike, tam se dobro zasluži - odvetniška
               pisarna, malo zvitosti, modrosti in pameti in tam bomo dobro zaslužili. To je splošno
               znano dejstvo, gospodje. Zato pa Ustavno sodišče toliko dela, kot dela. Hvala.</p>
            </sp>
            <sp xml:id="SDZ4-Redna-26-2007-03-28.sp51">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Kokalj. Oprostite, nisem vas videl. Izvolite!</p>
            </sp>
            <sp xml:id="SDZ4-Redna-26-2007-03-28.sp52">

               <speaker>DR. LOVRO ŠTURM:</speaker>

               <p>Hvala za besedo, gospod predsedujoči. Samo ta podatek bi rad posredoval. Pred nekaj
               meseci je bila razrešena sodnica, ki je bila hkrati tudi predsednica sodišča, zaradi
               neizpolnjevanja pogojev iz Zakona o sodniški službi. To razrešitev je opravil Sodni
               svet v skladu s pristojnostmi, ki jih ima.</p>
            </sp>
            <sp xml:id="SDZ4-Redna-26-2007-03-28.sp53">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Kokalj. Prosim.</p>
            </sp>
            <sp xml:id="SDZ4-Redna-26-2007-03-28.sp54">

               <speaker>ANTON KOKALJ:</speaker>

               <p>Hvala lepa. Mislim, da si delimo mnenje, da je Ustavno sodišče tisti del veje
               oblasti, ki med državljankami in državljani uživa največji ugled v državi Sloveniji.
               Sicer vemo, da je ta veja oblasti na precej slabem glasu. Vemo tudi, da je to
               posledica tudi preteklega dela, tudi politike na tem področju in tudi neustreznih
               razmer, v katerih je sodstvo moralo delati. Mislim, da se razmere sedaj dejansko pod
               ministrovanjem gospoda Šturma bistveno izboljšujejo in da gospod Šturm v skladu s
               svojimi pristojnostmi poskuša narediti vse, da bi se pravica do sojenja v razumnem
               roku in pravica do pravnih sredstev bistveno izboljšali za državljanke in državljane.
               Seveda pa današnja razprava, ki se loteva vsega, kar je po svoje tudi prav, kaže na
               to, da je precej dvoličnosti tudi med nami tule v dvorani. Namreč ugotavljamo, da je
               temu Ustavnemu sodišču treba puščati - ne ugotavljamo, nekateri kolegi ugotavljajo -,
               puščati, da rešuje vse zadeve, za katere državljanke in državljani smatrajo, da jih
               mora rešiti Ustavno sodišče. Pogosto je pa razlog ravno v tem, da ostali del sodne
               veje ne deluje tako, kot bi moral. Zato mislim, da je to glavni razlog, da je tak
               gromozanski pripad zadev na Ustavno sodišče. Mislim, da ni glavni problem ne
               zakonodaja ne organiziranost dela Ustavnega sodišča, ampak problem ostalega dela
               sodstva.</p>
               <p>Kaj storiti v tem trenutku? Eden od možnih ukrepov, ki je danes predlagan, je tudi
               sprememba zakona, s katero se dejansko poskuša reducirati tiste upravičene pritožbe,
               ki dejansko posegajo na najvišji vrh sodne obravnave. To so pa, po moji oceni,
               splošni pravni akti in človekove pravice. To je moje osebno mnenje. Mislim, da
               Ustavno sodišče bi dejansko moralo ostati pritožbeni organ samo in predvsem za te
               primere, kjer druga sodišča ne morejo in dejansko niso pristojna, da bi jih
               procesirala. V tem kontekstu pa bi opozoril tudi na to, da če se ministru ne pusti
               oziroma če se ne odobri njegovih pobud že za dosedanje ustavne spremembe, in sicer na
               področjih ostalega dela sodstva, s katerimi je poskušal uveljaviti možnost
               zaposlovanja, začasnega zaposlovanja sodnikov, ki bi lahko pomagali odpravljati
               problem in tudi pritisk na Ustavno sodišče na drugih področjih, pa sedaj govorimo že
               kar precej pogosto o tem, da bi bilo pa potrebno za nemoteno delo Ustavnega sodišča
               spremeniti ustavo. S takimi omejitvami, ki jih Ustavno sodišče sedaj ima, enostavno
               tega dela ne zmore. S tem mislim, da se vsi v tej dvorani strinjamo, kdor pač resno
               pristopa k obravnavi tega zakona. Seveda pa sam mislim, da ne more biti pa sedaj
               omejeno delo oziroma omejene zmožnosti Ustavnega sodišča razlog za to,da bi se pa
               možnost reševanja zadev, ki spadajo tipično na Ustavno sodišče, omejevala.</p>
               <p>Vidimo, da se pravzaprav v predlogu zakona tudi nekoliko pravzaprav razširi krog
               upravičencev za vlaganje zahtev za oceno ustavnosti in zakonitosti, kar mislim, da je
               pozitivno. Moje osebno mnenje je, da bi se moral ta krog še nekoliko bolj razširiti.
               Če izhajam iz prakse in iz prej navedenega razloga oziroma predpostavke, kaj naj bi
               Ustavno sodišče reševalo, to je splošne pravne akte, ki pa niso omejeni, po moji
               oceni, samo na državni nivo, ampak tudi na lokalni nivo.</p>
               <p>Splošni pravni akti, vemo, da so sprejemani na lokalnem nivoju s popolno avtonomijo,
               pri čemer pravzaprav danes v praksi nihče učinkovito ne nadzira zakonitosti in
               ustavnosti teh aktov. Sicer v zakonu o lokalni samoupravi piše sledeče: "Ministrstvo
               mora opozoriti organ občin, za katerega meni, da je izdal akt, ki ni v skladu z
               ustavo in zakonom in mu predlagati ustrezne rešitve. Če organ občine ne uskladi
               svojega splošnega akta z ustavo ali zakonom, mora ministrstvo predlagati vladi, da
               zahteva začetek postopka pred Ustavnim sodiščem za oceno skladnosti splošnega akta
               občine z ustavo in zakonom." Res je,da v tem zakonu je vsebovano pravno varstvo,
               vendar v praksi ta zadeva dejansko ne poteka. Zato sam predlagam, da bi se v krog
               upravičencev za vlaganje zahtev za oceno ustavnosti in zakonitosti vendarle vključila
               tudi podelitev pravice kvalificirani večini v predstavniškem organu lokalne
               skupnosti, ki bi lahko podala zahtevo za oceno ustavnosti in zakonitosti. Sam sem
               prepričan, da to ne bi pomenilo bistvenega večjega pripada na Ustavno sodišče tudi
               zato, ker menim, da tudi že do sedaj ni bilo vloženo tako veliko primerov s strani
               prav lokalnega nivoja za presojo ustavnosti. Tiste, ki pa so bile vložene, so bile pa
               pogosto zelo upravičeno in je Ustavno sodišče pogosto odločilo v prid pritožnikom.
               Glede na to, da so v glavnem splošni akti na lokalnem nivoju že sprejeti in se sedaj
               kažejo posledice, mogoče nezakonitosti ali neustavnosti, in tisti redki pravni akti,
               ki se še sprejemajo, pa menim, da ne bi pomenili neke dodatne velike obremenjenosti
               Ustavnega sodišča, če bi bil ta zakon sprejet, s tem, da bi se veliko bagatelnih
               zadev, ki so omenjene tudi kot razlog za ta zakon, zmanjšalo, se pravi, pritisk bi se
               prav zaradi teh manjših zadev, ki nimajo velikih posledic, zmanjšal. Zato menim, da
               bi bilo takšno določilo vredno razmisleka, hkrati pa tudi ne vidim možnosti, da bi to
               oviralo redno delo občin, kar je bil razlog nekaterih nasprotnikov takšnega predloga,
               češ, da bi to blokiralo redno delo občin. To ne more biti res, saj samo vloga na
               Ustavno sodišče še ne pomeni ustavitve ali blokiranja akta, razen če Ustavno sodišče
               hitro ugotovi, da je nekaj narobe. V tem primeru je pa dobro, da se izvajanje akta
               ustavi.</p>
               <p>Mogoče samo še nekaj v zvezi z bagatelnimi zadevami, ki so bile prej s strani
               nekaterih kolegov komentirane kot tiste, ki posegajo v osnovne pravice ljudi. Sam
               menim, da nobena zadeva sama po sebi ni bagatelna, če krši neko pravico, predvsem pa
               menim, da je treba urediti reševanje teh zadev na drugih inštancah. Ustavno sodišče
               dejansko, še enkrat poudarjam, mora biti rezervirano za presojo predvsem splošnih
               pravnih aktov v naši državi na vseh nivojih. In mislim, da bi to morala biti največja
               prioriteta.</p>
               <p>Ne bi se spuščal ta trenutek v delo samega Ustavnega sodišča, morda bi se tam dalo še
               kaj popraviti, tudi ne v same kriterije za ustavne sodnike, tudi tu se strinjam, da
               bi bila potrebna razprava. Če Ustavno sodišče edino omogoča kratkoročno izvajanje
               sojenja in reševanje problemov državljank in državljanov, potem sem sam tudi za to,
               da se razmisli o spremembi ustave, o spremembi pogojev za ustavne sodnike in tudi o
               številu ustavnih sodnikov v končni fazi. Jaz mislim, da sama inštitucija ne more biti
               ovira za to, da se ne bi izboljšalo stanje na tem področju. Vendar predhodno je
               vsekakor potrebno izčrpati in do konca prediskutirati predloge, ki so bili že dani s
               strani Ministrstva za pravosodje. V tem kontekstu bom še naprej podpiral tudi druge
               predloge.</p>
               <p>Sam koncept zakona pa, kot sem že prej omenil, v imenu poslanske skupine pa sam tudi
               podpiram. Se pa strinjam, morda bi bilo v teku nadaljnje procedure možno dodati še
               kaj, še kakšno izboljšavo in tudi k temu mislim, da lahko pripomore današnja
               razprava.</p>
            </sp>
            <sp xml:id="SDZ4-Redna-26-2007-03-28.sp55">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dimitrij Kovačič. Prosim.</p>
            </sp>
            <sp xml:id="SDZ4-Redna-26-2007-03-28.sp56">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod podpredsednik. Kolegice, kolegi! Tudi sam menim, da je
               današnja razprava koristna, dobra, omogoča različne poglede. Vsi verjetno si želimo,
               da problem, ki je nastal pri delu Ustavnega sodišča, poskušamo kar najbolje
               razrešiti. Strinjam se tudi s tem, da bi bilo dobro, če bi lahko s spremembo Ustave
               ta problem rešili, vendar moramo tudi upoštevati realno stanje, da sprememba ustave
               ni enostavna, kot je bilo povedano, Ustava se spreminja in pišejo spremembe s tresočo
               roko, zato se moramo tega zavedati, da je postopek spreminjanja ustave dolgotrajen in
               v bistvu končni rezultat tudi negotov in vprašljiv. Zato je prav, da ta problem, ki
               je zelo hud in prisoten in pereč, razrešimo tako, kot je predlagan, torej s spremembo
               zakona o Ustavnem sodišču. Zelo zanimivi so tudi predlogi, na kakšen način, ki jih je
               omenil tudi spoštovani dr. Pavliha, več variant odločanja o tem, kdaj se neka zadeva
               sprejme v ustavno presojo itn. Vendar težiti moramo k temu, da dejansko namen, ki je
               v tem zakonu, zaznan, da ga poskušamo čim prej realizirati. Moram pa se tudi obrniti
               oziroma izpostaviti nekatere zadeve, ki so bile danes povedane in ki dejansko
               pomenijo tudi nerazumevanje samega sistema in delovanja Ustavnega sodišča. Povedal bi
               rad to, da Ustavno sodišče rešuje, torej na eni strani presojo ustavnosti in
               zakonitosti zakona in drugih splošnih aktov, to je ena zadeva. Na drugi strani rešuje
               ustavne pritožbe. In ko se tukaj pri nekaterih razpravljavcih mešajo pojmi, kaj je to
               predlog za ustavno presojo, kaj je to pobuda za ustavno presojo, mislim, da se to
               zelo na veliko meša, in da se dejansko ne ve, kaj je eno, kaj je drugo. Ko se govori
               o zasičenosti Ustavnega sodišča in se govori o tem, da je Ustavno sodišče zasičeno s
               tem, da se zakoni na veliko vlagajo v ustavno presojo, zelo jasno je treba vedeti, da
               glavni obseg zasičenosti ni v presojanju zakonitosti in ustavnosti zakona in drugih
               splošnih aktov, ampak v ustavnih pritožbah. In tukaj gre za to, da se s tem predlogom
               omejuje krog in obseg teh vlog za ustavno presojo. Torej bagatelne zadeve, motenje
               posesti, prekrški in stroški postopkov. Tako je treba zadevo poznati in šele potem
               tudi tako neposredno govoriti o posameznih stvareh. Če stvari ne poznamo in kar na
               pamet govorimo, potem dostikrat mešamo hruške in jabolka. In ko govorimo o tem, kar
               je bilo tudi povedano s strani enega od razpravljavcev, da so številne pobude za
               ustavno presojo bile vložene v tem mandatu, celo najbolj glede na ostale mandate, je
               potrebno hkrati tudi povedati, da je velik velik del teh pobud s strani Ustavnega
               sodišča zavrnjen, samo manjši del pobud je bil potem tudi vzet v obravnavo in v
               končni fazi tudi upoštevan. Hvala lepa.</p>
            </sp>
            <sp xml:id="SDZ4-Redna-26-2007-03-28.sp57">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudolf Petan.</p>
            </sp>
            <sp xml:id="SDZ4-Redna-26-2007-03-28.sp58">

               <speaker>RUDOLF PETAN:</speaker>

               <p>Hvala za besedo gospod podpredsednik. Spoštovani.</p>
               <p>Gre mogoče za bolj pomembno zadevo, kot zgleda na prvi pogled ali pa kot smo mogoče
               začeli z razpravo, zato je seveda takšna razprava dobrodošla. Ustavno sodišče se pač
               tolmači kot najvišja sodna instanca ali vrhovna avtoriteta na področju sodne oblasti
               ali pa, če hočemo, najvišji varuh pravne varnosti v neki državi. Spremembe zakona, ki
               jih danes sprejemamo, so prav gotovo posledica, in to nekega stanja v naši družbi ali
               ogledalo stanja na nekem področju v družbi, in to na točno določenem področju - to
               gre za sodno oblast.</p>
               <p>Za začetek bi začel s tem, da bi vas spomnil, da skoraj vsak teden dobimo pozdrav iz
               strasbourškega sodišča za človekove pravice, in to predvsem zaradi sojenja v
               nerazumno dolgem roku. Iin seveda tu dobi država kazen. Se pravi, vsi, ker se
               posploši delo na konkretnem, specifičnem področju, ki ni takšno, kot bi moralo biti.
               Ne ustreza standardom. Tu gre za zaostanke na naših sodiščih, ki so nerazumno dolgi.
               Poleg tega so tudi odločitve sodišč marsikdaj nerazumne. Seveda, ali so res? Ni
               nujno, lahko da so, lahko pa samo mi tako mislimo, da so nerazumne odločitve na
               sodiščih. In če k temu dodamo še značilnost Slovencev, da se radi pravdamo in
               istočasno ne želimo sprejeti neke sodne odločitve, če nam tako ne ustreza, potem je
               scenarij približno že določen. Pa da bi vas spomnil samo na en primer. Prav gotov je
               banalen primer. Volitve v Izoli. Ko rezultati volitev niso bili po volji poražencev,
               so pa rekli: "Zdaj pa se dajmo pritožiti." Pa kljub temu, da so vedeli, da so se
               pritožili prehitro, ker še ni bil cel postopek končan. Ko so dobili zavrnitev z
               Ustavnega sodišča, so rekli: "Saj smo vedeli, da nam bodo zavrnili, ker smo bili
               prehitri." Zdaj pa vas vprašam, kam to vodi. Na koga pa zdaj to kaže, da je nekaj
               narobe. Ali na slab zakon? Kateri zakon? O volitvah? Nikakor, če nisem izkoristil
               celotnega postopka, pa sem prehiteval. Glede na to, da je Ustavno sodišče vrhovna
               instanca neke stroke, potem prav gotovo zaradi bagatelnih zadev ne moremo obstati na
               bistvenem področju, da bodo bagatelne zadeve zasipale in onemogočale, da bo lahko
               vrhovna instanca odločala o bistvenih zadevah, o bistvenih zadevah sistema, in če
               hočete, neke države. Omenil sem Izolo. In če imamo več takih nesprejemalcev
               rezultatov kot tam, potem dobimo lahko nekaj sto, blizu dvesto zadev. In če k temu
               prištejemo, da Državni zbor v vsakem mandatu sprejme nekaj sto zakonov, pa če so
               čisto vsi narobe, po razmišljanju nekaterih, je to še vedno samo nekaj sto zadev, ki
               pa jih je očitno pripravila stroka. Bomo zdaj rekli, da je z našo stroko na pravnem
               področju kaj narobe, zato ker je toliko pritožb na Ustavno sodišče? Ni čisto nujno,
               da je tako. Pa še vedno jih je samo nekaj sto, kolikor sem pa seznanjen, je pa na
               Ustavnem sodišču nekaj tisoč zadev. To se pravi, ni krivda, da so slabi zakoni, ki
               jih pripravlja stroka, mi pa jih potrjujemo ali pa dopolnjujemo, to je nepomembna
               zadeva pri celotnem tistem pripadu, ki je na Ustavnem sodišču. To se pravi, da gre za
               nekaj drugega še. Se pravi, gre za večino zadev, ki prihajajo iz sodne veje oblasti
               in se nanašajo na delo sodišč. Torej gre pri tem za zadeve kot zadnji poskus
               reševanja zadev iz normalnih sodnih postopkov, vzrok pa je tudi naše razmišljanje,
               slovensko, recimo: "Se pa že ne bom strinjal s tem, da bom jaz izgubil svoj prav.
               Hočem imeti svoj prav, pa bom šel do konca, pa naj stane, karkoli hoče. Gremo pa na
               Ustavno sodišče!" Koliko takšnih primerov imamo iz medijev, ko se v bistvu sploh ne
               ve, kaj je bilo prej, pravijo, ne, mi bomo šli do konca, če je treba, tudi na Ustavno
               sodišče. Brez tega, da bi poskusil ali pa da bo treba poskusiti tudi v vmesni fazi.
               Je pa res, da je to krivda tudi sodnega sistema, ki ima nerazumno dolge roke, zato
               sem pa na začetku začel s strasbourškim sodiščem. Da pa je za to krivo, kot sem
               dejal, stanje v sodstvu, se pravi, nerazumno dolgi roki, ko gre za hitrost sojenja in
               pa marsikdaj nerazumne odločitve. Tu bom omenil, recimo, res v tistem pravem pomenu
               nerazumne odločitve že na začetku postopka, možnost pobega osumljencev in že v
               nadaljevanju postopka pravdanje za oslovo senco. Marsikdaj se tu vprašamo, ali je
               tehtnica lahko pravi simbol za ta sistem. Jaz menim, naj kar ostane, vendar bo treba
               nekaj spremeniti. Na to nas opozarja ne nazadnje strasbourško sodišče. Prepričan sem,
               da se Ustavno sodišče kot vrhovna instanca mora ukvarjati z bistvom, z bistvom
               kršitev na relaciji hitro in pošteno sojenje, se pravi, v razumnem roku, pa da je
               tudi pošteno, da tehtnica velja. S kurjimi tatovi se prav gotovo lahko ukvarjajo
               nižja sodišča in morajo tam tudi zaključiti. To je tisto, kar je bistveno za to, da
               se vrhovni organi s tem ne bodo ukvarjali. In se ne morejo ukvarjati s takšnimi
               početji, kajti s takšnimi banalnimi zadevami tudi zbanaliziramo vrednost tega organa,
               to je Ustavnega sodišča. To je prav gotovo. In to je dejstvo.</p>
               <p>Za zaključek pa bi mogoče podal primerjavo iz gospodarstva. Če bi se direktor uprave
               neke avtomobilske firme, ki je velika, ki je nek sistem, ukvarjal in odločal o
               vijakih, o njihovih izdelkih, potem bi izgubil nadzor nad bistvom, ker bi mu
               zmanjkalo časa in ker ne bi več ali ker ne bi znal več videti globalno. In kaj bi se
               zgodilo? S tisto firmo bi bilo zelo težko. Prav gotovo si tega ne želimo, da bi
               direktor v kakšni firmi tako odločal. Prav gotovo zato, ker bi zaradi zasipanosti z
               vijaki mu razpadel sistem proizvodnje. Vijak pa je prav gotovo tudi pomemben del
               tistega celotnega izdelka. Vendar z vijaki naj se ukvarjajo na nižjem nivoju, tam,
               kjer je to njihov nivo v dosegu. Direktor, če se bo ukvarjal z vijaki, mu bo prav
               gotovo sistem razpadel. Ali to želimo pri Ustavnem sodišču, da se bo Ustavno sodišče
               ukvarjalo z vijaki? Ne, prav gotovo ne. Ker bi tudi v tem primeru Ustavno sodišče
               zaradi bagatelnih zadev ne videlo sistema v celoti in bi sistem razpadel. Tega prav
               gotovo ne želimo, zato podpiram takšno spremembo, kot je predvidena. Seveda pa ta ne
               bo rešila osnovne zadeve, to pa je dela na sodni veji oblasti, na tisto, na kar nas
               opozarja tudi strasbourško sodišče. To so nerazumno dolgi roki. Je pa prav gotovo
               eden od kamenčkov ali eden od vijakov do poti, da bo ta sistem lahko lažje delal. In
               v tem kontekstu podpiram takšno spremembo. Hvala.</p>
            </sp>
            <sp xml:id="SDZ4-Redna-26-2007-03-28.sp59">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Jerovšek.</p>
            </sp>
            <sp xml:id="SDZ4-Redna-26-2007-03-28.sp60">

               <speaker>JOŽEF JEROVŠEK:</speaker>

               <p>Hvala lepa. Lep pozdrav vsem! Ker me bo čas pregnal, se bom omejil samo na nekaj.
               Treba je reči, da problem sodnega varstva ni problem samo v naši državi. Pred
               nedavnim sem slišal, da se države na zelo različne načine tega lotevajo. In v
               Italiji, sem slišal, da bo vsakih 5 let sleherni sodnik na preizkušnji. Tu pri nas
               smo zelo previdni glede tega in smo pred časom menili, da bi še celo poskusni mandat
               bil proti trajnemu mandatu nenavaden napad. Vendar sedaj bi jaz želel, ker moram
               reči, da podpiram ta zakon in razumem, da je narejen zaradi tega, ker prihaja do
               problemov, ki bi se samo stopnjevali. Bi pa se vprašal tole. Pri tem 23. členu, ki
               nekako opredeljuje tudi te možnosti od začetka postopka za oceno ustavnosti pravnih
               aktov, sedaj daje možnost sodišču, da pri odločanju, če meni, da je del zakona
               protiustaven, prekine postopek. Jaz verjamem, da je to vse narejeno zaradi tega, da
               se prepreči možnost, da bi nekdo obsojen na podlagi protiustavnega zakona ali
               karkoli. Se pa bojim, pa ne vem, če prav razmišljam, da bi lahko posamezni sodnik, ki
               nekako noče soditi o nekaterih zadevah, se poslužil tudi tega mehanizma in s tem
               ustavil nek postopek, čeprav morda ve, da to ni protiustavna zadeva. V glavi imam
               zadevo iz lanskega leta. Jasno se je videlo, da nekatera sodišča nekaterih zadev
               enostavno nočejo prepustiti pred sodišče, recimo zadev vojnega hudodelstva, celo
               predhodni postopek. Glede tega vojnega hudodelstva so tudi posamezni pravniki
               razlagali, da je to v nasprotju z mednarodnimi ratificiranimi pogodbami, glede na to,
               kdaj so bile te pogodbe ratificirane in uvedene. In so še taki primeri. Mislim, da je
               bil primer Kosovel pred leti na Primorskem, kjer se je sodišče po mojem mnenju, pa
               tudi še po kakšnem mnenju, poslužilo absurdnih obrazložitev, da ga je zavrglo, da ga
               je razsodilo proti tistemu, ki je vlagal sodbo. Potem ta pohorska zadeva, Rajšp na
               Pohorju in tako naprej. Enostavno se del sodstva po mojem mnenju čuti dolžnega, da
               varuje moralni temelj določenega ideološko političnega bloka, ki pač korenini na
               bivšem sistemu, bivšem režimu. Ne vem, zdi se mi, da bi se takšna zadeva lahko tudi,
               če je preširoka možnost, da bo vsako sodišče ali vsak sodnik, ne vem, kako to gre,
               lahko tako zadevo na nek način uporabil in s tem blokiral sodni postopek, da bi se
               lahko tudi zlorabljala. In bi na podlagi tega Slovenija spet prišla pri strasbourškem
               sodišču do ponovnih primerov nepravočasnega razsojanja o zadevah. Ne vem, morda je
               moje razmišljanje popolnoma napačno, vendar se mi je ta dilema sprožila in jo tukaj
               javno postavljam. Hvala lepa.</p>
            </sp>
            <sp xml:id="SDZ4-Redna-26-2007-03-28.sp61">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Seznam prijavljenih razpravljavcev je izčrpan. Želi besedo gospod
               minister? <stage xml:id="SDZ4-Redna-26-2007-03-28.stage5">(Ne.)</stage> Ker čas, določen za razpravo, še ni potekel sprašujem, ali želi na
               podlagi prvega odstavka 71. člena poslovnika zbora še kdo razpravljati. Ugotavljam,
               da ne in s tem zaključujem razpravo. O predlogu sklepa, da je predlog zakona primeren
               za nadaljnjo obravnavo, bomo v skladu s časovnim potekom seje zbora odločali danes v
               okviru glasovanj pol ure po prekinjeni 9. točki dnevnega reda oziroma najkasneje ob
               20. uri. S tem prekinjam to točko dnevnega reda.</p>
               <p>Prehajamo na <title xml:id="SDZ4-Redna-26-2007-03-28.title6">4. TOČKO DNEVNEGA REDA,</title> to je na <title xml:id="SDZ4-Redna-26-2007-03-28.title7">DRUGO OBRAVNAVO PREDLOGA
                  ZAKONA O ROMSKI SKUPNOSTI V REPUBLIKI SLOVENIJI.</title>
               </p>
               <p>Predlog zakona je v obravnavo zboru predložila Vlada Republike Slovenije.
               Predstavnika Vlade ni. Predlog zakona je obravnaval odbor za notranjo politiko, javno
               upravo in pravosodje kot matično delovno telo in pripravil pisno poročilo. Izvolite
               gospod dr. Gantar.</p>
            </sp>
            <sp xml:id="SDZ4-Redna-26-2007-03-28.sp62">

               <speaker>DR. PAVEL GANTAR:</speaker>

               <p>Gospod podpredsednik, spoštovane kolegice in kolegi! Mislim, ker je ta program šel
               danes precej hitreje, da bi se morali pozanimati, ali je predstavnik Vlade kje v
               bližini ali misli priti. Če pride v doglednem času nekaj minut, deset, bi predlagal,
               da prekinemo to sejo in počakamo na predstavnika vlade. Mislim, da mora pojasniti
               svoja stališča in pogled na ta zakon. To ni kakršenkoli zakon, zato bi predlagal, da
               najprej daste 5 minut odmora, da preverimo, ali predstavnik Vlade prihaja, kdaj bo
               prišel. Sicer pa, če ne bo prišel, pa je to kar resen problem. Hvala lepa.</p>
            </sp>
            <sp xml:id="SDZ4-Redna-26-2007-03-28.sp63">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Gantar. Se strinjam in obenem sem tudi obveščen, da bo v dobri
               minuti tukaj. Zato prekinjam za 5 minut sejo Državnega zbora oziroma to točko in bomo
               nadaljevali.</p>
               <stage xml:id="SDZ4-Redna-26-2007-03-28.stage6">(Seja je bila prekinjena ob 12.50 in se je nadaljevala ob 12.55.)</stage>
            </sp>
            <sp xml:id="SDZ4-Redna-26-2007-03-28.sp64">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo s prekinjeno 4. točko dnevnega reda in besedo dajem predstavniku vlade za
               dopolnilno obrazložitev predloga zakona. Prosim gospod mag. Baluh - direktor Urada
               Vlade Republike Slovenije za narodnosti, imate besedo.</p>
            </sp>
            <sp xml:id="SDZ4-Redna-26-2007-03-28.sp65">

               <speaker>MAG. STANKO BALUH:</speaker>

               <p>Lep dober dan, spoštovani poslanci in poslanke.</p>
               <p>Danes je pred nami zakon o romski skupnosti, ki bo na nek način izpolnitev ene
               temeljnih, demokratičnih načel političnega sistema in spoštovanja človekovih pravic
               ter temeljnih svoboščin in seveda jamstvo za uresničevanje teh pravic in
               svoboščin.</p>
               <p>Med te pravice štejemo: enakost pred zakonom, izražanje narodne pripadnosti, pravica
               do uporabe svojega jezika in pisave, prepoved spodbujanja k neenakopravnosti in
               nestrpnosti, prepoved spodbujanja k nasilju in vojni ter posebne pravice manjšin, ki
               se izražajo v pluralizmu ter temeljna načela medsebojne strpnosti in razumevanja med
               ljudmi.</p>
               <p>Zakon, ki je pred nami bo izpolnil nekatere pravne praznine, ki so bile v Republiki
               Sloveniji od leta 1990, ko je Slovenija sprejela izjavo o dobrih namenih ter tudi
               izpolnitev temeljne ustavne listine o samostojnosti in neodvisnosti Republike
               Slovenije ter 65. člena Ustave Republike Slovenije.</p>
               <p>Romska skupnost v Republiki Sloveniji bo s tem zakonom dobila pravnoformalni status,
               ki bo urejal različna področja in bo hkrati pomenil tudi zapolnitev mednarodnih
               konvencij, ki jih je Republika Slovenija podpisala. Pri tem imam v mislih okvirno
               konvencijo o varstvu narodnih manjšin ter evropsko listino o regionalnih in
               manjšinskih jezikih, kjer se romska skupnost tudi specifično izraža oziroma je
               opredeljena namembnost obeh konvencij v povezavi z njimi.</p>
               <p>Pri pripravi zakona je Urad za narodnosti povabil različne družbene in tudi politične
               akterje in suma sumarum dobil 46 različnih stališč, mnenj in predlogov. Naj ob tem
               izpostavim tudi to, da je pri tem sodelovala tudi romska skupnost v pravni osebi
               Zveze Romov Slovenije, ki je dejansko tudi zastopnica vseh Romov v Republiki. Naj
               izpostavim tudi dejstvo, da je Republika Slovenija s tem zakonom in z zapolnitvijo
               pravne praznine tudi prva država v Evropski uniji, ki bo dobila tudi zakon o romski
               skupnosti in bo na nek način tudi svetilnik za vse ostale države, ki imajo to
               področje tako ali drugače urejeno. Mislim pa, da nobena država nima tako specifično
               urejenega, kot ga ima Republika Slovenija.</p>
               <p>Treba se je zavedati, da romska skupnost nima položaja klasične narodne manjšine, kot
               jo poznamo tudi v ustavi, ampak gre za posebno skupnost ali manjšino, etnično
               skupnost, ki ima posebne antropološke, etnične in kulturne različnosti. Pri tem imam
               v mislih jezik, kulturo in zgodovino. Tudi Ustavno sodišče Republike Slovenije jo
               pojmuje kot posebno romsko etnično skupnost, živečo v Republiki Sloveniji. Gre za
               zagotovitev posebnega varstva, ki je v pravni teoriji znano kot tako imenovana
               pozitivna diskriminacija ali pozitivno varstvo. To pomeni, da pri urejanju posebnega
               položaja in posebnih pravic romske skupnosti zakonodajalec ni omejen z načelom
               enakosti, ki mu pri urejanju človekovih pravic in temeljnih svoboščin prepoveduje
               vsako diskriminacijo, ki bi temeljila na narodnosti, rasi ali drugih okoliščinah, kot
               je to tudi določeno v 14. členu ustave. Zakon o romski skupnosti ureja položaj vseh
               Romov v Republiki Sloveniji in izpolnjuje določbo 65. člena ustave. Hvala lepa.</p>
            </sp>
            <sp xml:id="SDZ4-Redna-26-2007-03-28.sp66">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Predlog zakona je obravnaval Odbor za notranjo politiko, javno upravo
               in pravosodje kot matično delovno telo <stage xml:id="SDZ4-Redna-26-2007-03-28.stage7">(poročilo ste prejeli)</stage>. Prehajamo na
               predstavitev stališč poslanskih skupin. Kolega Ivan Jelen bo podal stališče Poslanske
               skupine DeSUS.</p>
            </sp>
            <sp xml:id="SDZ4-Redna-26-2007-03-28.sp67">

               <speaker>IVAN JELEN:</speaker>

               <p>Hvala za besedo, spoštovani podpredsednik. Spoštovane poslanke in poslanci, gospod
               predstavnik Vlade Republike Slovenije! Poslanska skupina DeSUS podpira tako načelo
               enakega obravnavanja pravic vseh državljank in državljanov kot tudi načelo
               uveljavljanja in uresničevanja posebnih pravic narodnostnih manjšin ter posebnih
               skupin, med katere lahko uvrstimo tudi romsko skupnost. Nikakor ne moremo zanikati,
               da Romi predvsem zaradi zgodovinskih okoliščin in odklanjanja večinskega prebivalstva
               živijo v neugodnih socialnih razmerah in so še vedno marginalizirani ter
               izpostavljeni predsodkom. Slednje kažejo tudi izsledki številnih študij in
               javnomnenjskih raziskav, ki potrjujejo domneve o močni socialni distanci do
               pripadnikov romske skupnosti in prevladujočem stereotipnem dojemanju značilnosti
               romske populacije. Zato je naša poslanska skupina trdno prepričana, da je romski
               skupnosti kot posebni skupini v naši državi potrebno nuditi posebno varstvo na
               področju odprave predsodkov, preprečevanja diskriminacije na področju izobraževanja,
               zaposlovanja in tudi participacije romske skupnosti. Država in celotna družba jim
               mora zagotoviti možnost vključevanja v družbeno življenje. V Republiki Sloveniji so
               bili sprejeti številni dokumenti, predpisi, programi in usmeritve, katerih vsebinska
               podlaga so varstvo človekovih pravic in manjšin, spoštovanje raznolikosti, odprava
               diskriminacije ter preprečevanje nestrpnosti. Tako so posebne pravice romske
               skupnosti kot posebne etične skupnosti že zagotovljene v področni zakonodaji. Ob
               obravnavanju tega predloga zakona pa se v naši poslanski skupini porajajo vprašanja,
               ali je poseben romski zakon, ki naj bi nekako celovito in načelno uredil položaj in
               posebne pravice te skupnosti, sploh potreben. Poslanci DeSUS-a nikakor ne
               nasprotujemo krovnemu zakonu, kljub temu, da dvomimo, da bi na podlagi takšnega
               zakona bilo romsko vprašanje rešeno. Menimo, da so spravice in položaj te skupnosti
               ustrezno urejene v področni zakonodaji ter da jih je potrebno dosledno spoštovati in
               uresničevati.</p>
               <p>Kot sem že omenil, naša poslanska skupina sami ideje krovnega romskega zakona kot
               takega ne nasprotuje, so pa bila naša mnenja deljena glede vsebine predlaganega
               zakona, saj smo pričakovali večjo dorečenost predlaganega zakona ter tudi upoštevanje
               različnosti posameznih romskih skupin med samo posebno romsko skupnostjo. Glede na
               to, da predlog ne sledi omenjenemu, je prišlo do razhajanj mnenj že med samimi Romi.
               Tako na primer že sedaj novoustanovljena zveza romskih skupnosti Slovenije, Bele
               krajine, Dolenjske, zahteva da se obravnavani predlog umakne iz nadaljnje zakonodajne
               procedure. In če se z vsebino takšnega krovnega zakona, ki naj bi načelno uredil
               pravice romske skupnosti, ne strinjajo niti Romi sami, potem se sprašujem, čemu naj
               bi takšen zakon sploh služil. Kljub temu, da naj bi po predlagateljevih besedah ta
               krovni zakon splošno opredelil in oblikoval posebne pravice, ki jih uživa romska
               skupnost v Republiki Sloveniji, ne da bi podrobno vključil vse posebne pravice, v
               naši poslanski skupini ocenjujemo, da je predlog zakona presplošen in preveč
               deklaratoren. Poleg tega tudi ne vključuje rešitve vprašanja avtohtonosti, kar
               smatramo za pomembno pomanjkljivost. Besedilo predloga zakona se je pripravljalo
               daljše obdobje in po posplošenem postopku vložilo v zakonodajno proceduro relativno
               hitro po tragičnem dogodku v Ambrusu. Glede tako pogojene naglice sprejema zakona
               zaradi primera Strojan, pa smo v naši poslanski skupini skeptični, saj menimo, da do
               takšnih primerov ne bi prihajalo, če bi država in tudi lokalne skupnosti udejanjale
               določila glede priznavanja posebnih pravic romskih skupnosti tistih 12-ih zakonov, ki
               že dalj časa v Republiki Sloveniji veljajo.</p>
               <p>Mnenja v naši poslanski skupini so glede na povedano deljena in zato bo vsak poslanec
               Poslanske skupine DeSUS o Predlogu zakona o romski skupnosti glasoval po svoji
               vesti.</p>
            </sp>
            <sp xml:id="SDZ4-Redna-26-2007-03-28.sp68">

               <speaker>PODPREDSEDNIK SAŠO PEČE:</speaker>

               <p>Hvale lepa. Gospa Maria Pozsonec bo podala stališče Narodne skupnosti. Izvolite.</p>
            </sp>
            <sp xml:id="SDZ4-Redna-26-2007-03-28.sp69">

               <speaker>MARIA POZSONEC:</speaker>

               <p>Spoštovani! Romska skupnost v Republiki Sloveniji nima položaja klasične narodne
               manjšine, gre za posebno skupnost ali manjšino, ki ima posebne antropološke, etnične
               in kulturne značilnosti, torej svoj jezik, kulturo, zgodovino. Pravna podlaga za
               urejanje položaja romske skupnosti v Republiki Sloveniji je v 65. členu Ustave, ki
               določa, da položaj in posebne pravice romske skupnosti, ki živi v Sloveniji, ureja
               zakon. S tem so bili postavljeni pravni temelji za zaščitne ukrepe, hkrati pa
               nakazano dejstvo, da Romov zaradi njihove posebnosti ni mogoče enačiti s položajem
               italijanske in madžarske narodne skupnosti v Sloveniji.</p>
               <p>Predlog zakona tako ureja položaj in posebne pravice romske skupnosti, odgovornost
               državnih organov in organov samoupravnih lokalnih skupnosti za njihovo izvajanje ter
               organiziranost romske skupnosti za uresničevanje njihovih pravic in dolžnosti.
               Opredeljuje in določa posebne pravice romske skupnosti, torej tiste pravice, ki jih
               je ta skupnost deležna poleg individualnih, ki veljajo za vse državljane Republike
               Slovenije enako. Gre torej za pozitivno varstvo manjšin, za tako imenovano pozitivno
               diskriminacijo. Za uresničevanje posebnih pravic Romov so odgovorna resorna
               ministrstva, drugi državni organi, organi samoupravnih lokalnih skupnosti, za
               usklajevanje te dejavnosti pa Vlada imenuje posebno delovno telo. Predlog zakona ne
               ureja podrobno vaseh posebnih pravic, saj so te urejene že v področni zakonodaji, ki
               je izrednega pomena, saj se izvaja na terenu, torej tam, kjer je njen učinek najbolj
               potreben.</p>
               <p>Ocenjujem za pozitivno, da je končno zagledal luč sveta zakon o romski skupnosti, a
               menim, da je nekaj let prepozno. Romsko vprašanje je občutljivo področje. Potrebno bi
               bilo prestopiti tisočletja zamude, kar pa ne gre kar čez noč. Vredno se je pa
               potruditi, kajti na ta način bomo ohranili veliko vrednost za civilizacijo in
               naredimo tudi nekaj za sočloveka. Romi bi morali na primer pridobiti dobro utečene
               navade, za kar pa je potreben čas in potrebna odgovornost. Torej Romi bi po mojem
               mnenju najprej potrebovali delo. Omogočiti bi jim bilo potrebno takšne bivalne
               razmere, kot se spodobijo za današnji čas. Kjer je to mogoče, jih je potrebno
               vključiti v kolektiv, prav tako je potrebno na vseh področjih izkoreniniti
               diskriminacijo, s katero se še danes srečujemo. Na primer, dva delavca, ki res dobro
               delata, sta prejela le 60% plače, ki so jo za enako delo prejeli drugi. Mislim, da je
               to diskriminacija najhujše oblike.</p>
               <p>Pri čim hitrejši socializaciji igrajo veliko vlogo vzgojne ustanove, vrtci in šole. V
               Dolgi vasi je vrtec za romske otroke in za otroke iz vasi. Zelo lepo sodelujejo in
               zelo lepo se imajo otroci skupaj, ne pride jim na pamet, da bi se ločevali. Otroci
               zato začutijo in pozitivno reagirajo za skrb, ljubezen ter tako s samozavestjo
               gledajo v prihodnost. Kakor sem rekla, pri nas živi številčna romska skupnost v
               sožitju z vaščani. Vse probleme uspemo sporazumno rešiti, le potreben je pravilen
               pristop, skrb širše lokalne skupnosti, torej države in občine, in ponujena topla
               človeška roka. Mislim, da se bodo sedaj stvari lažje rešljive, ker menim, da na uradu
               je tudi odgovoren človek, ki ima pravilen odnos do vseh teh problemov.</p>
            </sp>
            <sp xml:id="SDZ4-Redna-26-2007-03-28.sp70">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanka Eva Irgl bo podala stališče Poslanske skupine SDS.</p>
            </sp>
            <sp xml:id="SDZ4-Redna-26-2007-03-28.sp71">

               <speaker>EVA IRGL:</speaker>

               <p>Najlepša hvala za besedo, gospod predsedujoči. Spoštovani gospod Baluh iz Urada za
               narodnosti, spoštovane poslanke, spoštovani poslanci! V Slovenski demokratski stranki
               bomo podprli zakon o romski skupnosti, ki ga je pripravil Urad za narodnosti pri
               Vladi Republike Slovenije in ga podpirata tako Zveza Romov Slovenije kot Forum
               romskih svetnikov. Veseli nas, da bomo kot prva država izmed članic EU to področje
               uredili na celovit in transparenten način. Kot veste, ostale države to področje
               urejajo bodisi v okviru svojih ustav, bodisi v področnih zakonih, nekatere tudi v
               skupnem manjšinskem zakonu oziroma skozi posebne projekte.</p>
               <p>Urejanje pravnega položaja Romov oziroma romske skupnosti, ki nima položaja klasične
               manjšine, se je začelo leto 1989, takrat ko je bila z ustavnimi amandmaji sprejeta
               določba, da je potrebno pravni položaj Romov urediti z zakonom. Danes se prav ta
               romska vprašanja rešujejo znotraj 12 področnih zakonov, ki pa le delno urejajo
               omenjeno problematiko.</p>
               <p>Želela bi najprej poudariti, da se je že leta 1995 pokazala težnja po krovnem romskem
               zakonu, vendar pa takratna vladajoča koalicija ni zbrala dovolj neke politične volje,
               pa tudi poguma, če hočete, da bi to področje uredila na takšen način. V Slovenski
               demokratski stranki menimo, da bi pravočasno sprejetje takšnega romskega zakona lahko
               pripeljalo tudi do zajezitve nekaterih dogodkov, ki smo jim bili priča pred meseci in
               ki so jih nekateri še načrtno podpihovali in podžigali samo zato, da bi pač metali
               slabo luč na vlado, predvsem pa na vse tiste, ki so bili vpeti v reševanje teh
               problemov. Bili so več kot očitni tudi različni poskusi in scenariji, da bi na tem
               primeru povzročili nek splošen kaos v državi, s tem zamajali vladno koalicijo in se
               potem seveda lahko pokazali kot edini možni rešitelji te države.</p>
               <p>Zakon, ki ga imamo danes v obravnavi pred seboj, v prvi vrsti ureja položaj romske
               skupnosti v Republiki Sloveniji, njihove posebne pravice, organiziranost, predvsem pa
               ustvarja razmere za boljšo komunikacijo med Romi in državnimi ter lokalnimi organi.
               To se kaže predvsem z ustanovitvijo Sveta romske skupnosti Republike Slovenije, ki
               predstavlja interese Romov v razmerju do državnih organov. Državni in lokalni organi
               si morajo, tudi preden karkoli sprejmejo v zvezi s položajem Romovo, zagotoviti
               predhodno mnenje romske skupnosti. Glede na zadnje dohodke, ki sem jih že v začetku
               omenila, povezane z romsko problematiko, bo to vsekakor dobrodošla sprememba oziroma
               korak naprej, saj smo prepričani, da bo zaradi tega zagotovljena bistveno boljša
               komunikacija med vsemi tremi akterji; torej: lokalno skupnostjo, državo in Romi.
               Romski skupnosti kot posebni etnični skupnosti, ki ima svojo kulturo, jezik, način
               življenja, se mora poleg splošnih pravic, ki veljajo za vse državljane Republike
               Slovenije, zagotoviti tudi tako imenovane posebne pravice kot načelo pozitivne
               diskriminacije, ki pa ni omejena z načelom enakosti. Romska skupnost kot manjšinska
               skupnosti mora in lahko ohrani svoje etnične značilnosti samo tako, da ji večinski
               narod zagotovi posebne pravice, ki pa bi po našem mnenju morale biti zapisane tudi
               skupaj z dolžnostmi, ki bi jih morali Romi udejanjati tako, kot jih morajo udejanjati
               oziroma jih mora udejanjiti večinsko prebivalstvo.</p>
               <p>Kot sem že enkrat dejala, vsaka pravica na eni strani namreč predstavlja dolžnost na
               drugi. Romi se morajo začeti zavedati, da imajo tudi dolžnosti, takšne, kot jih
               slovenska zakonodaja nalaga vsem državljankam in državljanom Republike Slovenije.
               Tukaj Romi ne morejo in ne smejo biti v nikakršnem primeru posebnost.</p>
               <p>V Slovenski demokratski stranki se zavedamo kako pomembna in občutljiva je
               problematika, ki jo obravnavamo. Zavedamo se, da je potrebno to področje urediti,
               česar pa zagotovo ne bomo mogli doseči brez postopne in zanesljive integracije Romov
               v družbeno okolje, kateremu pripadajo. Še več pozornosti bi seveda bilo za to
               potrebno nameniti vzgojno-izobraževalnemu področju, kajti le izobrazba in spremenjen
               sistem vrednot lahko pripomoreta k večji socializaciji Romov in s tem posledično tudi
               k zmanjševanju razlik med večinskim in romskim prebivalstvom. Zavedamo se tudi, da je
               problem sobivanja med večinskim prebivalstvom in Romi velik in zato kliče po tem, da
               to področje uredimo tudi s primernejšo pravno podlago, kar Zakon o romski skupnosti
               vsekakor je. Zato ga bomo v Slovenski demokratski stranki tudi podprli. Najlepša
               hvala.</p>
            </sp>
            <sp xml:id="SDZ4-Redna-26-2007-03-28.sp72">

               <speaker>PODPREDSEDNIK SAŠO PEČE:</speaker>

               <p>Hvala lepa. Mag. Majda Potrata bo podala stališče Poslanske skupine SD. Izvolite.</p>
            </sp>
            <sp xml:id="SDZ4-Redna-26-2007-03-28.sp73">

               <speaker>MAG. MAJDA POTRATA:</speaker>

               <p>Hvala. Spoštovani gospod direktor vladnega urada, spoštovane poslanke in poslanci! Ob
               krovnem zakonu o romski skupnosti so se poslankam in poslancem Poslanske skupine
               Socialnih demokratov zastavljala številna vprašanja; bilo jih je več, kot je
               odgovorov. Zato smo imeli veliko pripomb in soglašali smo s številnimi pripombami,
               zapisanimi v mnenju Zakonodajno-pravne službe. Pričakovali smo, da bodo dopolnila
               nekatere pripombe in vprašanja odpravila, vendar žal iz dopolnjenega predloga
               krovnega zakona tega ni mogoče ugotoviti. Zato za Poslansko skupino Socialnih
               demokratov ni temeljno vprašanje, ali je poseben krovni zakon o romski skupnosti
               potreben ali je dovolj zakonska podlaga v 12 posebnih zakonih. Tega vprašanja tudi ne
               povezujemo z vprašanjem ali pomisleki o tem, ali je treba za urejanje posebnih pravic
               zagotoviti zakonsko podlago. In prav zato tudi predlaganemu zakonu ne bomo
               nasprotovali.</p>
               <p>Drugič. Če urejamo v zakonu poseben položaj in pravice romske skupnosti, potem mora
               biti pri vsebini zakona, pri njegovem nastajanju romska skupnost subjekt. Zato je po
               našem mnenju treba upoštevati stališča, pripombe in mnenja romske skupnosti. Zakon
               določa reprezentativnega sogovornika državi, torej vladi, vseeno pa je treba
               upoštevati čim več glasov romske skupnosti. Če je Zveza romske skupnosti zakon
               soglasno podprla, pa nekaterih pomislekov in pripomb Foruma romskih svetnikov ni bilo
               mogoče preslišati, prav tako ne Zveze romskih skupnosti v Sloveniji, Bele krajine in
               Dolenjske, podprte z več sto podpisi. Zagotovo bi bilo zakonu, predvsem pa romski
               skupnosti v korist, če bi bila seznanjena z vsebino zakona. Če bi bila vsebina
               ustrezno predstavljena, bi bila večja tudi stopnja zaupanja in zaupanje v to, da
               zakon kaj pozitivnega prinaša, tudi močnejše.</p>
               <p>Tretjič. Zakon bi moral dopuščati možnost različnega urejanja podobnih vprašanj.
               Položaj Romov je v različnih delih Slovenije namreč različen. Stopnja njihove
               integracije v okolje je različna. Tudi bivanjske razmere niso enake. Zato smo
               sprejeli mnenje Zakonodajno-pravne službe kot zelo utemeljeno in v tem kontekstu tudi
               razumemo, da je treba izraz romsko naselje definirati, če pristanemo na tezo, da
               imajo ta naselja neko specifiko. Če pa sprejmemo tezo, da romsko naselje nima nobenih
               posebnosti oziroma specifik, potem pa bi bilo po našem mnenju treba veliko sredstev
               in časa, da se razmere uredijo, dotlej pa bi bilo treba sprejeti neke prehodne
               določbe, ki bi urejanje prostorske problematike urejale tako, da ne bi bilo to
               urejanje prepuščeno bolj ali manj razumevajočemu okolju.</p>
               <p>Četrtič. Največji del zakona, skoraj tri četrtine, govori o oblikovanju različnih
               organov romske skupnosti. Seveda si v Poslanski skupini Socialnih demokratov želimo,
               da bi romska skupnost imela od tega koristi. Smo pa imeli kar nekaj pripomb na sistem
               volitev oziroma imenovanj v ta predstavniška telesa. Pri tem je najpomembneje, koliko
               bo romska skupnost lahko sodelovala pri oblikovanju in vsebini različnih programov,
               ki jih sicer sprejema vlada. Urejanje posebnih pravic romske skupnosti bo namreč še
               vedno ostalo v 12-ih področnih zakonih, v katerih bi morali imeti jasno zastavljene
               cilje in za katere bi bilo prav, pa meni tudi predlagatelj, da jih bo treba
               dopolniti.</p>
               <p>In dovolite, da za konec preberem iz sestavka velike poznavalke Romov dr. Vere
               Klopčič, ki je na posvetu rekla tako: "Postopoma in le v nekaterih segmentih se
               spreminja pristop večinske družbe do enakopravnega partnerstva in prav bi bilo, da
               pri prevzemanju skupne odgovornosti za razvoj ne bi samo iskali krivde za konflikte
               in nesoglasja zgolj na strani ene ali druge skupnosti." Hvala.</p>
            </sp>
            <sp xml:id="SDZ4-Redna-26-2007-03-28.sp74">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Jaz nočem poslancev preganjati k hitrosti njihovega govorjenja, ampak
               pravila, ki ste jih oziroma smo jih skupaj določili, omejujejo časovno, in prosim, če
               se te omejitve držite vsi skupaj. Hvala. Besedo ima poslanec Jožef Školč v
               predstavitvi stališča Poslanskega kluba Liberalne demokracije Slovenije. Izvolite,
               prosim.</p>
            </sp>
            <sp xml:id="SDZ4-Redna-26-2007-03-28.sp75">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Spoštovane poslanke, spoštovani poslanci! Tudi v
               naši poslanski skupini smo z mešanimi občutki sprejeli rešitve, ki jih prinaša ta
               zakon. Vnaprej lahko rečem, da mu ne bomo nasprotovali in da bomo poskušali skozi te
               procedure in tudi skozi morebitne druge diskusije pripeljati tudi do še kakšnih novih
               rešitev, ki bi položaj romske skupnosti oziroma zakonite okvire za urejanje položaja
               romske skupnosti v Sloveniji izboljšali. S tega vidika je predlog, ki ga imamo pred
               sabo, več od tega, kar je vlada oziroma njeni predstavniki - ker so sicer
               demonstrirali, ko je šlo za vprašanje Romov. Spomnite se marsikatere hujskaške izjave
               s strani ljudi, ki danes sestavljajo vladajočo koalicijo, in s tega vidika je to
               zagotovo boljše, da prihajamo v parlament in da se pogovarjamo o možnih rešitvah.
               Zagotovo pa ta predlog prinaša bistveno manj, kot bi lahko prinesel. In prinaša
               bistveno manj rešitev ravno na tistih področjih, kjer Romi opozarjajo, da so težave.
               Tu se pridružujemo opombam, ki jih ima Zakonodajno-pravna služba, da določene stvari
               niso dovolj natančno definirane; ne kaj je romsko naselje, ne kakšen je kriterij
               reprezentativnosti za te organizacije, ki Rome zastopajo, niti ne, kaj bi pomenila
               določba, kaj je dalj časa trajajoče motenje javnega reda in miru.</p>
               <p>Predvsem bi rad opozoril, da smo v razpravi na matičnem odboru bili deležni kar,
               lahko rečem, šovinistične razlage, kaj to romsko naselje je. Tudi ta določba, če
               ostane z utemeljitvijo, ki smo jo tam slišali, in pa tudi ta druga določba o dalj
               časa trajajočem motenju, pripisuje romski skupnosti nekaj, česar sicer ne bi smela
               pripisovati.</p>
               <p>Zakon je zagotovo dober v tem, ker pač prinaša reševanje statusa tako Sveta romske
               skupnosti kot Zveze Romov. Na ta način odpravlja, bom rekel, vprašanje, kdo je
               zakoniti zastopnik in na kakšen način se lahko ti problemi rešujejo. Zagotovo pa ni
               res, da odpravlja neko pravno praznino, ki naj bi bila na osnovi določbe ustave, češ
               da se položaj romske skupnosti ureja z zakonom. Tu le velja povedati, da je veliko
               vprašanj že bilo razrešeno z različnimi zakoni. Ta zakon prinaša nekaj novosti, za
               katere sem rekel, da so skromne, ampak kljub vsemu pomembne. Ne vzpostavlja pa nečesa
               čisto od nič.</p>
               <p>In še za konec naj rečem, da me v teh mnenjih moti tudi pokroviteljski odnos, ki ga
               čutimo do Romov, češ, Romi se morajo spremeniti tako ali drugače, Romi so dolžni
               storiti to ali ono. V tem prostoru se moramo predvsem spraševati, kakšne zakone lahko
               sprejme Državni zbor, kakšne predpise lahko sprejmejo državni organi; skratka, kakšne
               so obveze države do reševanja tega problema, ne pa, kakšni morajo biti Romi, da bi
               bili komu všeč. Hvala lepa.</p>
            </sp>
            <sp xml:id="SDZ4-Redna-26-2007-03-28.sp76">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Poslanka Marjetka Uhan bo podala stališče Poslanske skupine Nova
               Slovenija.</p>
            </sp>
            <sp xml:id="SDZ4-Redna-26-2007-03-28.sp77">

               <speaker>MARJETKA UHAN:</speaker>

               <p>Pozdravljeni vsi, ki spremljate sprejemanje zakona o romski skupnosti, ki ga je v
               proceduro vložila Vlada Republike Slovenije. Zakon je nastal na osnovi listine o
               dobrih namenih, pa potrjenih dokumentih s strani Slovenije, kot sta Konvencija o
               varstvu narodnih manjšin in Evropske listine o regionalnih in manjšinskih jezikih in
               navsezadnje na osnovi slovenske ustave, kjer se je zapisalo, da položaj in posebne
               pravice romske skupnosti ureja zakon.</p>
               <p>Zakon je res ohlapen, pa vendar je osnova za urejanje položaja Romov v Sloveniji,
               četudi je že do sedaj romska skupnost v Sloveniji obravnavana v področni zakonodaji.
               V 12 zakonih je omenjena romska skupnost in njene posebne pravice, hkrati je treba
               povedati zaradi javnosti, da vsa slovenska zakonodaja velja za vse državljane, tudi
               za pripadnike romske skupnosti, ker se velikokrat sliši, da za njih zakoni ne
               veljajo. Seveda veljajo, le dosledno se ne izvajajo. Vendar je nesmiselno
               posploševati, ker vemo, da tako nekateri Romi kot tudi drugi državljani kršijo
               zakone. Govoriti, da ne rabimo zakona, tudi to je lahko na mestu, ker dejansko bi se
               že z dosedanjo zakonodajo lahko vse uredilo, pa vendar se ni. Ne moremo si zatiskati
               oči, ker v tem trenutku kljub vsem zakonskim dejstvom razmere niso zadovoljive tako
               na področju organiziranosti Romov kot izobraževanja, zaposlovanja, bivanjskih razmer,
               kot navsezadnje tudi odnosu med njimi in drugimi državljani, posebno pa so velike
               razlike med njimi samimi. V Republiki Sloveniji v tem trenutku živijo še vedno
               določene romske skupine v nevrednem položaju, kar se tiče bivalnih in drugih razmer,
               hkrati pa tudi ljudje, zlasti tisti, ki živijo v njihovi okolici. In če je enim v
               Sloveniji samoumevno, da hodijo v šole, se izobražujejo, se zaposlijo, drugim še
               vedno ni to povsem jasno in jim je potrebno pomagati, da prebrodijo tudi to oviro,
               tako sami kot drugi ljudje.</p>
               <p>Zveza Romov Slovenije, svetniški forum podpirajo zakon, ker menijo, da bo predvsem
               njim koristil, medtem ko mu nasprotujejo Romi z Dolenjske in Bele krajine. Kritika je
               na odborih letela s strani nekaterih njihovih predstavnikov, češ da ne vedo, kaj
               prinaša zakon, da ga ne potrebujejo, da niso seznanjeni z vsebino in navsezadnje so
               nezadovoljni tudi s krovno organizacijo. Medtem ko je svetnik z Dolenjske zagovarjal
               zakon in je imel pozitivno mnenje do zakona.</p>
               <p>V Novi Sloveniji bomo vladni predlog zakona podprli, ker daje osnovo za urejanje
               položaja in zagotavlja posebne pravice romske skupnosti v Republiki Sloveniji,
               odgovornost državnih organov in organov lokalnih skupnosti za njihovo izvajanje ter
               organiziranost romske skupnosti za uresničevanje njihovih pravic in dolžnosti.
               Navsezadnje tudi zato, da imata država in lokalna skupnost kompetentnega sogovornika.
               Torej v Novi Sloveniji podpiramo zakon, ki je neke vrste osnova za zagotovitev
               pogojev za umestitev romskih naselij v prostor, njihovo organiziranost na lokalni in
               državni ravni, okvir za izobraževanje in zaposlovanje in to je tudi osnova za
               vključevanje v družbo, v sprejetost in enako obravnavanje. Hvala lepa.</p>
            </sp>
            <sp xml:id="SDZ4-Redna-26-2007-03-28.sp78">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Poslanec Marjan Drofenik bo postal stališče Poslanske skupine
               Slovenske ljudske stranke. Izvolite.</p>
            </sp>
            <sp xml:id="SDZ4-Redna-26-2007-03-28.sp79">

               <speaker>MARJAN DROFENIK:</speaker>

               <p>Spoštovani podpredsednik, spoštovani direktor vladnega urada za narodnosti, poslanske
               in poslanci. Podajam mnenje na točko v okviru Poslanske skupine Slovenske ljudske
               stranke. V Poslanski skupini Slovenske ljudske stranke se zavedamo, da je ureditev
               položaja in pravic v zakonu pravzaprav nujna glede na to, da k temu državo zavezujejo
               nekateri temeljni dokumenti: Temeljna ustavna listina o samostojnosti in neodvisnosti
               Republike Slovenije, Ustava v 65. členu, Okvirna konvencija o varstvu narodnih
               manjšin, ki smo jo ratificirali leta 1998, in Evropska listina o regionalnih in
               manjšinskih jezikih, ratificirana v letu 2000. Zakon je potrebno sprejeti tudi zaradi
               vse večjega nezadovoljstva pripadnikov romske skupnosti in večinskega prebivalstva z
               neurejenostjo določenih področij, na kar prizadete občine in župani že dolgo
               opozarjajo. Upoštevati je potrebno namreč, da je romska skupnost prisotna na
               določenih delih ozemlja današnje Republike Slovenije že stoletja in da gre za
               skupnost, za katero je značilno, da je na tem ozemlju zgodovinsko naseljena. Lahko
               govorimo o zaokroženih območjih poselitve v Prekmurju, na Dolenskem, v Beli krajini
               in Posavju. Lahko ugotovimo, da je, tako kot je slikovita naseljenost romskih
               skupnosti, slikovita in zapletena tudi problematika in različne so tudi potrebe, ki
               se razlikujejo od naselja do naselja, od občine do občine.</p>
               <p>Pri oblikovanju zakona se nam zdi zelo pomembno, da so vsi, ki jih problematika
               zadeva, imeli možnost predlagali in sooblikovati predlog zakona ter da so upoštevani
               vsi temeljni dokumenti. Po našem mnenju je potrebno upoštevati, da gre za priznanje
               posebnih pravic na podlagi ustave neki specifični družbeni skupini, to je romski
               skupnosti, torej gre v bistvu za pozitivno diskriminacijo. Pri tem ni odveč
               opozoriti, da se morajo predvsem sami člani romskih skupnosti zavedati te potrebe in
               si tudi sami prizadevati za ustrezno integracijo v družbo. Kot vemo, je urad pri
               pripravi predloga zakona upošteval mnenja in predloge, zbral 46 različnih stališč,
               mnenj in predlogov s strani različnih institucij, Zveze Romov Slovenije, različnih
               oddelkov fakultet, civilnih organizacij ter primerjal rešitve z evropskimi
               primerljivimi standardi. Kot vemo, Zveza Romov predlog zakona v celoti podpira, prav
               tako podpira predlog zakon tudi Forum romskih svetnikov, medtem pa so bili
               predstavniki zveze romskih skupnosti v Sloveniji - Dolenjska, Bela krajina - mnenja,
               da bi bilo potrebno zakonodajni postopek prekiniti, saj vsi Romi niso imeli
               priložnosti, da bi se izrekli o posameznih rešitvah.</p>
               <p>V Poslanski skupini Slovenske ljudske stranke smo mnenja, da se je potrebno pri
               oblikovanju zakona zavedati tudi dejstva, da v Evropi trenutno ni nobene države, ki
               bi na kakršenkoli način celovito zakonsko urejala položaj romske skupnosti, poleg
               tega se morajo tudi člani romskih skupnosti zavedati, da imajo tudi oni dolžnosti do
               države in v odnosu do večinskega naroda. V zakonu se nam zdi zelo pomembno dovolj
               pregledno natančno razmejiti pristojnosti med državne organe in organe lokalnih
               skupnosti, podpiramo pa novost, da se vlada zaveže, da določene konkretne rešitve
               predstavi tudi v Državnem zboru. Pri sprejemanju zakona je potrebno upoštevati in se
               zavedati, da se bo morala romska tematika še naprej urejevati tudi v področnih
               predpisih, krovni zakon samo vzpostavi osnove. Zdi se nam, da je v zakonu pravilno
               opredeljena in konkretno določena prostorska ureditev bivalnih pogojev in ureditev
               sodelovanja romskih skupnosti na lokalni in državni ravni. Zdi se nam pravilno, da se
               glede financiranja odpravijo v preteklosti očitane nepravilnosti in se zagotovi
               financiranje vseh romskih društev in zvez enakopravno. Z zakonom bo postavljen tudi
               eden najpomembnejših temeljnih pogojev za uspešno vključevanje Romov v družbeno
               življenje, to je predvsem v izobraževanje in zgodnje vključevanje romskih otrok v
               predšolsko vzgojo. Ob upoštevanju dopolnil treh poslanskih skupin, matičnega odbora
               in nekaterih pripomb Zakonodajno-pravne službe...</p>
            </sp>
            <sp xml:id="SDZ4-Redna-26-2007-03-28.sp80">

               <speaker>PODPREDSEDNIK SAŠO PEČE:</speaker>

               <p>Prosim, da zaključite.</p>
            </sp>
            <sp xml:id="SDZ4-Redna-26-2007-03-28.sp81">

               <speaker>MARJAN DROFENIK:</speaker>

               <p>... se nam zdi zakon primeren in ga podpiramo.</p>
            </sp>
            <sp xml:id="SDZ4-Redna-26-2007-03-28.sp82">

               <speaker>PODPREDSEDNIK SAŠO PEČE:</speaker>

               <p>Hvala. Stališče Poslanske skupine Slovenske nacionalne stranke bo podal poslanec
               Boštjan Zagorac. Izvolite.</p>
            </sp>
            <sp xml:id="SDZ4-Redna-26-2007-03-28.sp83">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni! Zakon o, kot ga
               imenujete, romski skupnosti nikakor dokončno ne rešuje ciganskega vprašanja v naši
               državi, zato ga v Slovenski nacionalni stranki nikakor ne bomo podprli.</p>
               <p>Zakon, kot smo ga predlagali v Slovenski nacionalni stranki, se nam je zdel najbolj
               pravičen, tako do Ciganov kot do državljanov Republike Slovenije. Če mi boste
               odgovorili na eno vprašanje, zakaj je nek Cigan v Republiki Sloveniji več vreden
               oziroma vreden večjih pravic kot jaz ali pa katerikoli drug državljan ali državljanka
               Republike Slovenije, bom zelo srečen in hvaležen za ta vaš odgovor. Danes sem slišal
               tu kar nekaj besed o pozitivni diskriminaciji. Pozivam Vlado Republike Slovenije, če
               je pozitivna diskriminacija tista, ki nas vodi, da moramo dajati Ciganom posebne
               pravice, da do naslednjega branja, se pravi, do tretjega branja zakona, pripravi člen
               ali pa amandmira katerega izmed členov v tem zakonu, ki bo Ciganom dajal brezplačno
               stavbno namembnost, sto kvadratov stanovanjske hiše, avto po njihovi želji, izvzeti
               naj bodo iz Kazenskega zakonika Republike Slovenije ali pa celo še iz Ustave
               Republike Slovenije. Takrat jih bomo dejansko pozitivno diskriminirali in jim bomo
               dali to, kar si danes jemljejo sami. Res bom hvaležen, če mi boste znali povedati,
               zakaj so ti ljudje več vredni kot katerikoli drug državljan ali državljanka Republike
               Slovenije. Po zadnjem popisu prebivalstva se je za pripadnike romske skupnosti
               opredelilo 3.246 prebivalcev Republike Slovenije. Bojim se, da če jim bomo dali še in
               še pravic, bo pri naslednjem popisu to število drastično naraslo. Zadnji primer, ki
               se je zgodil v Republiki Sloveniji, tako razvpita družina Strojan, do današnjega dne
               po odgovoru Ministrstva za notranje zadeve je država, Republika Slovenija, potrošila
               na njihovih selitvah, preselitvah, zagotavljanju prostora, tople vode, hrane, obleke
               in še česa 300 milijonov slovenskih tolarjev! Ali mi lahko kdo navede priimek
               slovenske družine, za katero smo v tej državi potrošili enako, približno ali pa več
               denarja? Mislim, da ne. Ampak mi jim dajemo še, še in še dodatnih pravic. Pa kaj jim
               naj še damo?!</p>
               <p>Glede na to, da se je država že v letu 1995 in po sklepih vlade leta 2004 trudila, da
               bi se ti ljudje asimilirali, in jim ponudila določene ugodnosti pri zaposlovanju in
               šolanju, sta se na razpis za neko delovno mesto, kjer je bilo razpisanih 45 delovnih
               mest, prijavila dva Cigana, eden je celo prišel na razgovor, pa dela potem ni
               sprejel, ker je bila plača prenizka in je ugotovil, da sam med tednom zasluži več,
               kot da bi redno delal osem ur. Če je to način asimilacije, pa ti ljudje je nočejo
               sprejeti. Ti ljudje nočejo asimilacije! Nanj kot 9% Ciganov ima željo po šolanju,
               osnovnem šolanju, da ne bi kdo mislil, da želijo na fakultete. Po osnovnem šolanju
               manj kot 9%! Mi jih pa dajemo še pravice, še ugodnosti, pozitivno jih želimo
               diskriminirati. Ne nazadnje za tiste, ki ne veste, Krištof Kolumb, ki je odkril
               Ameriko, je bil pripadnik enega izmed ciganskih plemen, pa se ne spomnim, da mu daje
               kdorkoli kakšne drugačne, večje, boljše pravice kot to, da je odkril Ameriko. Ne, v
               Sloveniji pa se gremo razsvetljenstvo, demokracijo in še ne vem kaj, in sprejemamo
               zakon, ki ga nihče v Evropi nima.</p>
               <p>Še enkrat bom poudaril: povejte mi slovensko družino - verjamem, da 25 članov nima
               nobena slovenska družina - na kateri je ta država potrošila 300 milijonov starih
               slovenskih tolarjev in pri tem so bili še pripadniki te slovenske družine oproščeni
               kaznivih dejanj, kot je spolni napad na mladoletno osebo in pa posilstvo. Dajte mi
               povedati! Pri naslednjem popisu bo ta številka drastično narasla, zato ker se
               enostavno, v kolikor ta zakon sprejmemo, v tej državi splača biti Cigan. Hvala.</p>
            </sp>
            <sp xml:id="SDZ4-Redna-26-2007-03-28.sp84">

               <speaker>PODPREDSEDNIK SAŠO PEČE:</speaker>

               <p>Hvala lepa. Izvolite, mag. Potrata.</p>
            </sp>
            <sp xml:id="SDZ4-Redna-26-2007-03-28.sp85">

               <speaker>MAG. MAJDA POTRATA:</speaker>

               <p>Hvala. Gospod podpredsednik! Vem, da ste kot predsedujoči tisti, ki razlagate
               poslovnik, ampak iz dosedanjega vašega dela ni pričakovati, da bi opozorili svojega
               poslanskega kolega na to, da razpravljamo o zakonu o romski skupnosti. In ker je
               romska skupnost tudi omenjena v ustavi, bi bilo prav, da kot predsedujoči zagotovite,
               da razpravljamo o zakonu, ki je predmet dnevnega reda, ne pa o nečem, kar je mimo
               tega. Jaz sem gospodu Zagorcu že na seji odbora za notranjo politiko
               priporočila,...</p>
            </sp>
            <sp xml:id="SDZ4-Redna-26-2007-03-28.sp86">

               <speaker>PODPREDSEDNIK SAŠO PEČE:</speaker>

               <p>Gospa Potrata, razumel sem vaš postopkovni predlog, prosim, da zaključite!</p>
            </sp>
            <sp xml:id="SDZ4-Redna-26-2007-03-28.sp87">

               <speaker>MAG. MAJDA POTRATA:</speaker>

               <p>...da si pogleda deseti zvezek Enciklopedije Slovenije, kjer je za poimenovanje
               skupnosti o kateri danes govorimo, uveljavljeno ime romska skupnost. In bi vas
               prosila, da bi v nadaljevanju seje to tudi upoštevali in opozorili, če bo kdo
               uporabljal drugačno poimenovanje. Hvala.</p>
            </sp>
            <sp xml:id="SDZ4-Redna-26-2007-03-28.sp88">

               <speaker>PODPREDSEDNIK SAŠO PEČE:</speaker>

               <p>Hvala za vaše razmišljanje. Kot veste, obravnavamo krovni zakon o romski skupnosti,
               in verjamem, da z vašo izobrazbo poznate vsebino besede krovni zakon.</p>
               <p>Nadaljujemo s predstavitvijo stališč poslanskih skupin. Besedo ima poslanka Majda
               Širca v imenu Nepovezanih poslancev. Izvolite.</p>
            </sp>
            <sp xml:id="SDZ4-Redna-26-2007-03-28.sp89">

               <speaker>MAJDA ŠIRCA:</speaker>

               <p>Spoštovani maloštevilni kolegi v dvorani! Za krovni zakon o romski skupnosti je
               potrebno razumeti kot tudi določen politični manever, zapozneli seveda, ampak
               vendarle. Zgodil se je vmes Ambrus. Po protestu leta 2004, 27. maja, ko je nekdanji
               predsednik opozicije in sedanji predsednik vlade izražal zadovoljstvo in podporo in
               čestital za državljanski pogum Romom, ki so protestirali, vendarle že obljubil
               oziroma zahteval tak zakon, danes v letu 2007 ga imamo šele tukaj. Ampak vendarle, od
               tega zakona ne bo velike koristi, ne bo pa tudi velik škode; koristi ne zaradi tega,
               ker gre za skromne rešitve, škode pa ne, ker gre za dobro voljo. Ker se z njim
               strinjajo predstavniki krovne zveze Romov, pa tudi nekateri drugi, žal, ne pa vsi
               Romi, bomo zakon v skupini Zares zares podprli.</p>
               <p>Vendarle je treba omeniti nekaj. Kaj prinaša ta zakon? Enim prinaša veselje, da lahko
               povedo, kako smo edini v Evropi, ki imamo tak zakon. Drugim varljivo prepričanje, da
               romskih problemov ne bo več. Tretjim zadovoljstvo, da bo ubranjena ustava, ki v
               edninski obliki, opozarjam, navaja, da se položaj in posebne pravice Romov, romske
               skupnosti urejajo v enem zakonu. Torej se je razumelo do sedaj. Imamo pa 12, če ne še
               več zakonov, ki resorsko urejajo vprašanje Romov v Republiki Sloveniji. In kaj naredi
               ta tako imenovani krovni zakon? Pove točno to, da imamo toliko in toliko predpisov,
               toliko in toliko pravnih ureditev, zato je na nek način nek kolofon, je kazalo, je
               nek seštevek, je nek seznam in seznanjanja z dosedanjo regulacijo. Zato je vsaj v
               prvem delu zelo dekralativen načelen, splošen. Logično, saj so konkretnosti zapisane
               v področni zakonodaji in iz njih izhajajočih uredb.</p>
               <p>Skratka, ni dobro, če se zakon sprejemajo kot alibiji. V tem primeru za ne dovolj
               primerno in za ne dovolj učinkovito izvajanje sedanjih predpisov. Pa ne gre le za moj
               oziroma za naš dvom. Tudi stroka dvomi v koristnost globalnih, krovnih zakonov, ki
               hočejo reševati vse in hkrati tudi nič. V drugem delu je zakon vendarle bolj
               otipljiv. Prinaša organizacijsko povezavo Romov, ki omogoča bolj zavezujoč dialog
               romskih organizacij z oblastjo, kar ni slabo, še posebej če bo upoštevana tudi naša
               pripomba o imenovanju in delovanju sveta. Prinaša tudi nevarno določbo, da lahko
               država namesto lokalnih skupnosti posega v občinske prostorske akte z določenim
               pospeškom. Država bo po tem zakonu lahko ukrepala tudi v primerih, ko gre za hujše
               ogrožanje zdravja, če gre za preveliko in trajno motenje javnega reda, kar vemo, da
               nismo na pristojnih odborih razčistili, zakaj gre to, in če gre za trajno ogrožanje
               okolja ali če gre za spore med prebivalci. Čeprav večino tega lahko počne država že
               sedaj, ne glede na to, ali gre za Rome ali koga drugega, je vendarle te rešitve v 5.
               členu lahko razumeti kot nevarne, saj lahko privedejo tudi do dodatne segregacije.
               Ampak, vendarle ključno vprašanje - finančne posledice. Zanimivo, da se na nekaterih
               postavkah v proračunu zmanjšuje financiranje za romsko dejavnost. Poglejmo, recimo,
               ministrstvo za kulturo - v letu 2008 imam manj sredstev kot v letu 2007, za starih
               760 milijonov tolarjev in to v letu, ko bomo predsedovali Evropski uniji pod geslom
               "Kulturne različnosti". Recimo, pri ministrstvu za šolstvo gre za dvig samo enega
               starega milijona, pardon za 8 starih milijonov, medtem ko za delo samo za en milijon,
               se pa res povečajo izdatki, nakazila pri uradu za narodnosti.</p>
               <p>Skratka, zakon o romski skupnosti nosi precej slepilnega manevra, ponuja marsikaj,
               kar že obstaja, zato je njegova uporabnost vprašljiva, a ker zadovoljuje Rome, ker
               Romi sami v njem vidijo priložnost, da se stvari premaknejo naprej, mogoče tudi na
               simbolni ravni, mu podpore ne bomo odrekali, merili pa bomo njegovo etičnost. Hvala.
            </p>
            </sp>
            <sp xml:id="SDZ4-Redna-26-2007-03-28.sp90">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Končali smo s predstavitvijo stališč poslanskih skupin. Mi pa
               prehajamo na razpravo o členu in vloženem amandmaju, ki jo bom vodil na podlagi
               pregleda vloženega amandmaja datiranega na 27.3.. Tako torej v razpravo dajem 10.
               člen ter amandma Poslanske skupine nepovezanih poslancev. Prosim za prijavo k
               razpravi. Izvolite. Besedo ima poslanec Srečko Prijatelj, Srečko Hvauc, se
               opravičujem.</p>
            </sp>
            <sp xml:id="SDZ4-Redna-26-2007-03-28.sp91">

               <speaker>SREČKO HVAUC:</speaker>

               <p>Prvi del je bil pravilen. Hvala lepa za besedo, gospod podpredsednik.</p>
               <p>Jaz tega amandmaja, ki se nanaša na 10. člen oziroma na prvi odstavek 10. člena tega
               amandmaja ne bom podprl.</p>
               <p>Kot prvo se bom navezal na obrazložitev, in sicer predlagatelji v obrazložitvi tega
               amandmaja pravijo, da 10. člen ne opredeljuje v celoti način sestave sveta, zaradi
               česar bi lahko nastopile težave pri imenovanju članov. Jaz se najprej s to
               obrazložitvijo ne strinjam. V 10. členu je jasno zapisano, da 14 predstavnikov
               imenuje Zveza Romov Slovenije. To je legitimna zveza Romov, ki ima svoja pravila, ki
               je organizirana v skladu z zakonom, ki ima legitimno pravico, da sprejema svoja
               pravila in določa, na kakšen način bo svoje predstavnike tudi izvolila. Tako tu jaz
               ne vidim nobenih problemov, še manj problemov pa je v drugem delu, ki govori, da 7
               predstavnikov iz romske skupnosti v svetih samoupravnih lokalnih skupnosti izvolijo
               na tajnem glasovanju izmed sebe - ti isti predstavniki. In seveda še bolj precizno je
               določeno, da ima vsak predstavnik pri tem glasovanju 7 glasov, pri čemer lahko
               posameznemu kandidatu nameni samo en glas. In še, v svet so izvoljeni tisti
               predstavniki, ki bodo ali ki so prejeli največ glasov. Tako mislim, da je izvolitev
               popolnoma precizno določena.</p>
               <p>Bi pa še sicer na sam predlog imel nekaj pripomb. V predlogu amandmaja predlagatelji
               predlagajo, da bi vlada imenovala na predlog društev in zvez Romov teh 14 članov.
               Mislim, da se pa tu odpira kup drugih vprašanj. Prvič, zakaj vlada, zakaj ne Romi
               sami. Zakaj bi se vlada na nek način vpletala v to imenovanje? V tem državnem zboru
               smo dostikrat poslušali, da se vlada vmešavam v gospodarstvo pa v Televizijo pa v
               civilno sfero in tako naprej. Zakaj bi pa s tem amandmajem dejansko vlado vključevali
               v neko avtonomno odločitev te romske skupnosti?</p>
               <p>Potem pridemo do nekih čisto tehničnih problemov. Sicer ne vem, koliko je teh društev
               v Sloveniji. Kaj, če je društev več kot 7? Kdo bo odločal, kateri predstavniki
               oziroma iz katerih društev ne bo predstavnikov v tem svetu? Kaj, če imajo društva, pa
               sigurno imajo, različno število članov? Kaj to pomeni? Tisti, ki imajo več članov,
               bodo imeli več predstavnikov, tisti, ki imajo manj, jih bodo imeli manj. Kdo bo o tem
               odločal? Zakaj? Tako da mislim, da taka ureditev prinaša dejansko samo še več
               zapletov. In dejansko tako, kot je kolega pred mano govoril, bi s takim amandmajem pa
               res uzakonili nek pokroviteljski odnos do Romov v tem zakonu in jim tudi odvzeli del
               njihove samostojnosti ali avtonomije. Zato tega amandmaja ne morem podpreti.
               Hvala.</p>
            </sp>
            <sp xml:id="SDZ4-Redna-26-2007-03-28.sp92">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Sedaj ima besedo Srečko Prijatelj. Izvolite.</p>
            </sp>
            <sp xml:id="SDZ4-Redna-26-2007-03-28.sp93">

               <speaker>SREČKO PRIJATELJ:</speaker>

               <p>Hvala, spoštovani predsedujoči. Spoštovane kolegice in spoštovani kolegi! <stage xml:id="SDZ4-Redna-26-2007-03-28.stage8">(Gospa
               Majda Potrata že gleda, kaj bom povedal.)</stage> Ja, tudi v kakem drugem zvezku piše, da je
               Cigan povsem normalna beseda. To je rekel gospod Bučar, namreč, če ste ga poslušali,
               pisec ustave. Tako da, dajmo še tisto kaj prebrati.</p>
               <p>Poglejte, toliko pozornosti, kot smo jo namenili Ciganom v tem obdobju, mislim, da ni
               bil še nihče deležen v naši državi. Toliko denarja eni družini - tega tudi na lotu
               ni. Mislim, da redkokdaj, če pa že, pa se dobijo štirje dobitniki. In ta amandma,
               veste, je povsem nepotreben. Če ostane tako, kot je, se bo konstruktivnost pokazala v
               vsem svojem blišču, namreč, ciganska konstruktivnost pri odločanju. Jaz verjamem, da
               se bodo tam s težavo zmenili za sleherno zadevo. Pravzaprav ne bo nobenega konsenza,
               te seje bodo pa dolge, toliko časa, dokler ne bodo zaspali od utrujenosti.</p>
               <p>Ko gre za priznavanje posebnih pravic neki skupnosti, kot je bilo rečeno - glejte,
               popolnoma se strinjam, da jim zagotavljamo pravice s področja sociale, šolstva in
               tako naprej. Kaj pa 45.000 naših revežev Slovencev, ki živijo na robu revščine, pa
               89.000 brezposelnih? Ali ti niso vredni, da dobijo posebne ustavne pravice? Zakaj smo
               v bistvu tako hlapčevski narod, za sebe ne znamo poskrbeti, za svoje, tujcu pa bi
               dali vse? To se kaže tudi, ko delimo mejo in zemljo, jo z lahkoto odmerimo drugim.
               Jaz sem za to, da imajo Cigani enake pravice, kot jih imam jaz sam, ampak potem
               morajo vzorno skrbeti za svoje otroke, jaz sem moral, če ne bi, bi bil kazensko
               odgovoren pred zakonom. Moral sem tudi vsako leto registrirati avto in plačati vse
               davke - njim to ni potrebno. Dajmo to razumeti. Zakaj jih prvo ne navadimo oziroma
               jih, grobo rečeno, asimiliramo in jim povemo, da tu živijo v neki državi, v kateri
               veljajo tudi zakoni, da ne morejo dobiti samo pravic, da recipročno morajo vzeti tudi
               dolžnosti in obveznosti. Mi s tem zakonom ne bomo rešili popolnoma nič. In poglejte,
               pametni so že izračunali, da je dobro biti Cigan. Popis opredelitve, kdo je kdo, je
               pokazal, da v bistvu Cigani resnično se rojevajo hitreje, kot rastejo gobe po dežju,
               pa verjamem, da je med njimi tudi nekaj takšnih, ki s Cigani nimajo nič skupnega,
               ampak so se odločili za to, ker je to dobičkonosno. Nihče jim ne preverja dodelitve
               socialnega dodatka, enkrat se prijaviš, celo življenje dobivaš; nobeden jih ne vlači
               po sodišču, če kradejo in niso odgovorni za druga kazniva dejanja, lahko pa si
               sposodijo tudi poljščine na sosednji njivi, če so to oni, policija pač ne sme
               ukrepati. Ko bodo ljudje po celi Sloveniji, ne samo tam, kjer so bili protesti,
               uvideli, da jim delamo takšne krivice, bodo prišli tudi v Državni zbor in takrat bomo
               mi stopili med njih, tisti, ki pa zagovarjate Cigane, pa pojdite k Ciganom.</p>
            </sp>
            <sp xml:id="SDZ4-Redna-26-2007-03-28.sp94">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanka Majda Širca. Izvolite.</p>
            </sp>
            <sp xml:id="SDZ4-Redna-26-2007-03-28.sp95">

               <speaker>MAJDA ŠIRCA:</speaker>

               <p>Hvala lepa. Potrebno je opozoriti, kaj prinaša ta amandma v primerjavi s predlogom
               zakona. Najprej naj opozorim, da vsi organi, ki se oblikujejo v tem zakonu, naj bi
               koristili romski skupnosti, predvsem pa moramo dati možnosti vsem organiziranim
               skupnostim, da sodelujejo pri sestavi organov, predvsem pa pri sestavi sveta.</p>
               <p>In v čem je razlika med našim predlogom in sedanjim zakonom? Namreč, dosedanji zakon
               govori o tem, kako je ta svet sestavljen, in o načinu, kako se ta svet sestavi, ampak
               vendarle govori samo o Zvezi Romov in o predstavnikih romskih skupnostih, medtem ko
               mi govorimo oziroma odpiramo možnost tudi za druge, ne samo za eno zvezo. Govorimo,
               da vlada imenuje, potrdi ta svet na predlog društev in zvez Romovo. Se pravi,
               govorimo v pluralu in govorimo o društvih. Res, da vemo, da večino društev, romskih
               društev, je zajetih, povezanih v zvezo Romov, ampak vendarle krovno zvezo Romov,
               ampak vendarle nikoli se ne ve, kaj bo prinesel jutrišnji dan, tukaj lahko opravljamo
               z eno zvezo ali z več zvezami. Zaradi tega puščamo samo možnost večje odprtosti,
               ampak tisto, kar je poglavitno - no to, da imenuje vlada, gre za neko organizacijsko
               oziroma logičnost, ki če boste gledali prehodne določbe v tem zakonu, precej
               zapletajo imenovanje tega sveta. Najprej dajo možnost uradu, da to postavi, potem pa
               gre po neki inerciji, ki lahko privede do težav, zato smo uporabljali določeno
               analogijo.</p>
               <p>Ampak vendarle, drugi odstavek smo črtali oziroma vnesli novo besedilo, ki daje temu
               svetu, ki je opredeljen s svojimi nalogami, več možnosti, kot jih dejansko ima - in
               to se nam zdi ključnega pomena. Kajti ključni, recimo, zakonska moč Romov je prav ta
               vladni program, ki ga sedaj najdemo v 6. členu zakona. Skratka, vlada bo pripravila
               program ukrepov, mi bomo to nadzorovali, v ta program ukrepov se bodo vključevali ti
               in drugi in tretji, ampak tukaj bi moral biti zraven tudi ta svet. In ta naš dodatek
               se nam zdi ključnega pomena, kajti svet, če pogledate sedaj - kaj dela? Obravnava
               vprašanje, daje predlogu, spodbuja dejavnosti, razvija, ohranja skratka, so neka
               napotila, napotila, ki niso tako zavezujoča, kot bi bila, v kolikor bi popravili 10.
               člen in rekli, da ta svet daje mnenje - opozarjam, ne soglasje, ampak da ta svet daje
               mnenje k programu ukrepov na celotnem področju romske dejavnosti po tem zakonu. To se
               nam zdi zelo pomembno, da ta delovni program vlade, ki bo neke vrste zakonik.
               Nekateri so želeli in tudi jaz nisem imela nič proti, da bi imeli še resolucijo
               oziroma nek nacionalni načrt, ki je, recimo, sedaj posrkan v tem 6. členom s
               programov ukrepov. Če pa imamo svet kot najbolj reprezentativni organ Romov v
               Sloveniji, potem naj ta svet ima tudi več operativnih zmožnosti oziroma več moči, s
               tem da da mnenje k programu, da pač tisto pikico, žegen, na i s svojim mnenjem, ki
               mislim, da mora biti za vsako vlado zelo, zelo pomembno. Konec koncev gre za
               reprezentančno telo na najvišji ravni, ki je sestavljeno iz 21 članov, kot smo rekli,
               iz 14 po naši želji imenovanih s strani društev in zvez Romov, po vladni inačici samo
               zveze oziroma iz 7 predstavnikov romskih skupnosti v svetih samoupravnih lokalnih
               skupnosti. To se nam zdi smiselno, in če je kaj dobre volje, mislim da je to v korist
               Romov, da participirajo v večji meri kot lahko.</p>
               <p>Se opravičujem, če izkoriščam to priložnost in izrazim moje obžalovanje, da nimamo na
               mizi možnosti popravljati tudi 2. člena, ki je zaprt na žalost. Tisti, ki se nam zdi
               zelo vprašljiv, če ne deformiran, člen - samo sekundo, če dovolite - to je 5. člen,
               ki določa, da se načrtovanje neke prostorske ureditve prenese na vladno raven.
               Menimo, da je to nepotrebno, nepotrebna regulacija, da je ta regulacija že vsrkana v
               obstoječi prostorski zakonodaji, še sploh pa tisti, ki se nakazuje oziroma ki prihaja
               in ki se potrjuje te dni.</p>
               <p>Ampak vendarle opozorilo - in tudi v tem kontekstu se mi zdi potrebno, da je svet
               Romov bistveno bolj prisoten pri programu ukrepov, ki jih bo podpisovala vlada -
               opozorilo, da tretji odstavek 5. člena je zelo sporen in morebiti nevaren in lahko
               tudi bo povzročal določene preglavice v prihodnosti. In na to je opozorila že
               Zakonodajno-pravna služba, kaj ima tukaj notri za opraviti motenje javnega reda in
               miru. In mislim, še na koncu da povem, da ni primerno, da se poskuša s pomočjo
               urejanja prostorskih uredite vplivati, ali pa celo omejevati ali pa celo preseliti,
               recimo, določene prebivalce iz določenih predelov, kjer niso zaželeni. In ponavljam,
               ni mogoče uporabljati instrumentov prostorskega načrtovanja za reševanje nekih drugih
               zagat. Hvala.</p>
            </sp>
            <sp xml:id="SDZ4-Redna-26-2007-03-28.sp96">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Odpiram ponovni postopek za prijavo. Izvolite, prosim.</p>
               <p>Besedo ima poslanka Eva Irgl. Izvolite.</p>
            </sp>
            <sp xml:id="SDZ4-Redna-26-2007-03-28.sp97">

               <speaker>EVA IRGL:</speaker>

               <p>Najlepša hvala za besedo. Najprej, če se ne motim, obravnavamo amandma k 10. členu ne
               pa 5. člen, ki je vsebovan v romskem zakonu.</p>
               <p>Moram reči, da tudi sama ne bom podprla tega amandmaja k 10. členu, ki ga je vložila
               skupina nepovezanih poslancev in kjer predlagajo, da naj bi člane sveta romskih
               skupnosti imenovala vlada. Bom čisto kratka. Sporno se mi namreč zdi, da bi članstvo
               v organizaciji, ki je namenjena pravzaprav romski skupnosti in namenjena nekim
               interesom romske skupnosti, da bi v to organizacijo posegala vlada oziroma se vanjo
               vtikala oziroma določala člane tega sveta. Večkrat ste v zadnjih mesecih vedno znova
               ponavljali, tako kot je že kolega Hvauc dejal, da se ta vlada vtika v ne vem kakšne
               stvari vse. Danes, ko daje prosto pot romski organizaciji, ko si želi, da tudi
               aktivno sodeluje pri oblikovanju politik romskega vprašanja, pa jim to možnost
               odvzemate.</p>
               <p>Meni se zdi, da bi s sprejemom takšnega amandmaja romski skupnosti v prvi vrsti
               izkazali veliko nezaupanje. Sami ste se vedno zavzemali za njihove takšne in drugačne
               pravice, veliko ste jim zaupali, danes pa se dogaja, da ta romska skupnost ne more
               niti sama oblikovati sestave organizacije. Se pravi, jim pri tem vprašanju ne
               zaupate. Zato jaz tudi tega amandmaja ne morem podpreti.</p>
            </sp>
            <sp xml:id="SDZ4-Redna-26-2007-03-28.sp98">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Geza Džuban. Izvolite.</p>
            </sp>
            <sp xml:id="SDZ4-Redna-26-2007-03-28.sp99">

               <speaker>GEZA DŽUBAN:</speaker>

               <p>Hvala lepa, predsedujoči. Imam čisto svoje mnenje, ki bazira na preverjanju pri
               predstavnikih romskih skupnosti. In to mnenje gre v tej smeri, da pač žal ne bom
               podprl tega amandmaja k 10. členu.</p>
               <p>Res je to, da nas vmes zanaša v eno ali drugo smer razprave, predvsem ne podpiram
               tistega dela, ko ponovno odpiramo žalitve do Romov in tako dalje. Razlog, da se mi
               zdi vladna rešitev spremenjenega 10. člena boljša, ki ni najboljša, ampak kljub vsemu
               se mi zdi boljša, iz naslednjih razlogov. Ta rešitev je pomembna pri Romih, ki so
               organizirani tako, kot so, in vidimo, da jim njihova organiziranost občasno povzroča
               težave. In čim bolj zakompliciramo sestavo in volitve v svet romske skupnosti, potem
               lahko s tem povzročimo tudi v bodočnosti več problemov, več težav pri tem
               postopku.</p>
               <p>Drugi problem je ta, kar je morda nenavadno za predlog sedanje vlade - to, kar so
               kolegi tudi omenjali in bi bilo dobro, da je to vodilo tudi pri drugih zgodbah, kar
               zadeva medije, gospodarstvo in tako dalje, da se vlada umika iz teh postopkov, čeprav
               ni popolnoma zunaj, da je ta sestav lahko odvisen tudi od vpliva aktualne vladajoče
               politike.</p>
               <p>Naslednje, kar se mi zdi pomembno ali celo nevarno, kar se tudi dogaja, in iz tistega
               konca Slovenije nas večina teh teženj ustanavljanja novih zvez ne podpira, ker se mi
               zdi, da je to nesmiselno, neproduktivno, ker največ pobud pri tovrstnem početju se
               dogaja zaradi interesa po delitvi denarja. Ker pa to ni to, potem ne vidim razlogov,
               da bi v zakon zapisali, da bi lahko več zvez predlagalo člane v svet in zaenkrat se
               mi zdi boljša rešitev, da imamo eno zvezo in da se znotraj te zveze dogovorijo, kdo
               so njihovi predstavniki, ker je dovolj možnosti po tej poti, in da potem dobijo svoje
               predstavnike.</p>
               <p>Mislim, da so že bili predstavljeni argumenti, da zelo hitro lahko nekdo spodbudi
               neka društva, ki se organizirajo tako ali drugače, tudi pri nekem, kot so mi rekli,
               pikadu dogodkov, mi pa gremo ustanavljati, se organizirati v svoji smeri in hočemo
               imeti svoje predstavnike, približno pa vemo, kaj bodo ti predstavniki počeli. Mislim,
               da so te rešitve lahko malo nevarne, čeprav sem prepričan, da so dobronamerne v tem
               amandmaju. Ampak, kljub vsemu pravim, da se mi zdi rešitev, ki je v veljavnem
               spremenjenem 10. členu predloga zakona, boljša in bom nasprotoval temu amandmaju, ki
               se mi zdi, da bi bil lahko tako, kot je že zapisano, bil v redu. Hvala lepa.</p>
            </sp>
            <sp xml:id="SDZ4-Redna-26-2007-03-28.sp100">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima Majda Potrata. Izvolite.</p>
            </sp>
            <sp xml:id="SDZ4-Redna-26-2007-03-28.sp101">

               <speaker>MAG. MAJDA POTRATA:</speaker>

               <p>Hvala za besedo. Hvala, ker ste me potrdili v mojih stališčih in mnenju o tem, kako
               boste ravnali. Jaz bi rada povedala svoje stališče do amandmaja k 10. členu. V rokah
               imam magnetogram seje Komisije za peticije ter za človekove pravice in enake
               možnosti, ki je kot zainteresirano delovno telo obravnavala predlog zakona. In iz
               tega magnetograma vam lahko povem ali preberem, če hočete, drugače pa si boste sami
               prebrali, da je predstavnik foruma romskih svetnikov nasprotoval ravno načinu
               oblikovanja sveta romske skupnosti, zaradi tega, ker je menil, da je razlikovanje v
               načinu sestave 21-članskega sveta nesprejemljiva. Jaz razumem, da je zakonodajalec
               hotel najti reprezentativnega sogovornika, zato da bi lažje urejal romsko tematiko,
               vendar moram pri tem posebej poudariti, da tudi ne oporekam zaslugam Zveze Romov
               Slovenije, ki si jih je ta zveza v dosedanjem delovanju pridobila. Vendar je pa treba
               računati, da skupnost - tudi manjšinska - sčasoma lahko dobiva različne oblike
               organiziranja. In upoštevati je tudi treba, da se je Zveza Romov Slovenije
               izoblikovala iz izrazito društvene dejavnosti. Temeljna dejavnost društev pa je bila
               predvsem ohranjanje kulturne identitete romske skupnosti in razvijanje te identitete.
               Zdaj pa govorimo tudi o možnosti politične participacije romske skupnosti. Ta je
               udejanjanja preko romskega svetnika, ki ga imajo izvoljenega v 19-ih občinah. In tu
               je treba poudariti, da so romski svetniki že z volitvami dobili svoj mandat in so
               dobili na, po mojem najbolj demokratičen način, mandat predstavljati romsko skupnost.
               Kako dobivajo ta mandat predstavniki v društvih, je zvezano z njihovimi društvenimi
               pravili. V tem gradivu, o katerem sem že prej govorila, v referatu dr. Vere Klopčič
               berem, da je bilo takrat, to je bilo leta 2004 na slovenskem 22 romskih društev, ki
               so bila vključena v Zvezo Romov Slovenije. Zdaj je teh društev več, ne samo 22.
               Nastajajo tudi nova in tudi temu se je treba odpreti, da verjetno ni mogoče računati
               vedno na popolno sozvočje znotraj romske skupnosti.</p>
               <p>Nedavno tega sem bila na otvoritvi Evropskega leta enakih možnosti za vse in je slepa
               predstavnica invalidov rekla, zakaj se tako škandalizirate nad tem, če invalidi
               nimamo vedno enakega mnenja. Smo enaki, kot vsi drugi, imamo različna mnenja,
               različne poglede na stvari. In tudi za romsko skupnost je mogoče pričakovati, da
               imajo v različnih delih različne poglede in predstave o tem, pa tudi različna
               pričakovanja in različne strahove. In zdaj smo ravno pri tem. Kdo bo v njihovem imenu
               soudeležen in sogovornik Vladi pri urejanju posameznih vprašanj? Nekdo je prej rekel,
               mislim, da ste bili vi spoštovani kolega Džuban, da nekatere stvari pač ne morejo
               biti odvisne samo od vsakokratne usmeritve in pripravljenosti Vlade. Saj za to gre,
               tudi v lokalni skupnosti je tako, da je tam urejanje nekaterih vprašanj tudi lahko
               odvisno od vsakokratne politike neke lokalne skupnosti. In ko država posega v
               urejanje posameznih vprašanj mimo lokalne skupnosti, je to vendarle zvezano tudi s
               predstavami te aktualne politične ali trenutne politične oblasti o tem, kakšne
               predstave ima, kako se naj kakšne stvari urejajo. In jaz moram priznati, da zaradi
               nekaterih potez te Vlade, moje zaupanje ni brezmejno. In bojim se, da tudi zaupanje
               kakšnih drugih skupin prebivalstva ni brezmejno. Jaz ne trdim, da je ureditev v
               amandmaju odlična in da jo brez pomislekov lahko sprejmem. Ampak meni se zdi boljša
               ravno zaradi tega, ker upošteva to možnost, da je teh reprezentativnih subjektov, ki
               predstavljajo romsko skupnost, lahko tudi več. In upošteva enak način imenovanja
               predstavnikov, tako Zveze Romov Slovenije, kot romskih svetnikov. Zdaj vas pa
               vprašam: "Koliko vas pa zna povedati po kakšnem principu bodo voljeni predstavniki
               romskih svetnikov?" Izmed 19 jih bo imenovanih 7, izvoljenih s tajnim glasovanjem in
               o tem govori drugi odstavek. Že samo zaradi tega podpiram ta amandma, ker črta drugi
               odstavek 10. člena, v katerem je govora o tem, da se voli izmed romskih svetnikov.
               Torej, pri romskih svetnikih tudi v dopolnjenem predlogu 10. člena ostajajo volitve,
               za predstavnike Zveze Romov Slovenije pa ostaja imenovanje. In odpravljena ni tista
               pripomba, ki so jo imeli svetniki Foruma romskih svetnikov s, po moje, najbolj
               izkušenimi med njimi, to je z gospodom Rudašem na čelu. In to je razlog zakaj ne
               podpiram rešitve, ki je v 10. členu zdaj zapisana in se mi ta zdi boljša. Enako se mi
               zdi seveda tudi dobro, da je v sedmem odstavku dopolnjen tisti del, ki govori o tem
               kakšne so pristojnosti sveta, sestavljenega iz 21 členov.</p>
               <p>Da ne bi ostali pri tem kako je nepomembno vse kar je v tem in da mnenje romskih
               svetnikov oziroma predstavnikov romske skupnosti ni pomembno. Seveda je, še kako zelo
               pomembno je. Ker bodo imeli možnosti dajati mnenja tudi o programih, ki so za
               življenje romske skupnosti bistvenega pomena. Ampak ko govorimo o življenju romske
               skupnosti v Sloveniji, potem se mi zdi, da na nekatere stvari pozabljamo, ali jih
               nočemo vedeti. Ko govorimo o tem kako je romska skupnost privilegirana, naj citiram
               samo nekaj statističnih demografskih podatkov iz popisa leta 2002. Za večinsko
               prebivalstvo velja, da so demografski podatki zaskrbljujoči zato, ker se delež mlade
               populacije zmanjšuje. No, za romsko populacijo je seveda mogoče reči, da je med to
               populacijo delež mladostnikov in otrok 40%, kar je bistveno višji od večinske. Ampak,
               če pa gremo potem gledati kakšna je pa razporeditev, torej tu, da bom zelo natančno
               povedala, recimo delež otrok v skupini ostalo prebivalstvo v starosti do 15. leta je
               17,3%, delež v romski populaciji je pa 40,3%. Torej romska populacija je izrazito
               mlada populacija, tudi v tej strukturi med 18 in 40 letom ni kakšne bistvene razlike
               v deležu med večinskim prebivalstvom, kjer je 41,2%, romsko prebivalstvo 40,7. In
               zdaj prihajam k tistemu podatku, ki pa govori o tem kakšna je pričakovana starost in
               kakšne so v resnici razmere v katerih Romi živijo. To pa je delež v starosti nad 65
               let, v skupini Romov je ta odstotek 1,7, za večinsko prebivalstvo pa je 13%. Če
               menite, da taka razporeditev prihaja od dobrega življenja in urejenih življenjskih
               razmer v katerih Romi živijo, potem je to pač potrebno kakšne posebne ekspertize in
               najdite strokovnjake, ki vam bodo lahko takšno tezo potrdili. Hvala.</p>
            </sp>
            <sp xml:id="SDZ4-Redna-26-2007-03-28.sp102">

               <speaker>PODPREDSEDNIK SAŠO PEČE:</speaker>

               <p>Hvala tudi vam. V razpravo se vključuje direktor urada. Izvolite, prosim.</p>
            </sp>
            <sp xml:id="SDZ4-Redna-26-2007-03-28.sp103">

               <speaker>MAG. STANKO BALUH:</speaker>

               <p>Hvala lepa, gospod predsedujoči, za besedo.</p>
               <p>Rad bi samo pojasnil nekatere stvari v zvezi s sestavo....</p>
            </sp>
            <sp xml:id="SDZ4-Redna-26-2007-03-28.sp104">

               <speaker>PODPREDSEDNIK SAŠO PEČE:</speaker>

               <p>Če vstanete.</p>
            </sp>
            <sp xml:id="SDZ4-Redna-26-2007-03-28.sp105">

               <speaker>MAG. STANKO BALUH:</speaker>

               <p>Prosim?</p>
            </sp>
            <sp xml:id="SDZ4-Redna-26-2007-03-28.sp106">

               <speaker>PODPREDSEDNIK SAŠO PEČE:</speaker>

               <p>Prosim, da vstanete.</p>
            </sp>
            <sp xml:id="SDZ4-Redna-26-2007-03-28.sp107">

               <speaker>MAG. STANKO BALUH:</speaker>

               <p>Se opravičujem. Namreč, Zveza Romov Slovenije je dobila status državnega sogovornika
               leta 2003 oziroma 2004, ko je generalni sekretar sprejel poseben sklep, s katerim je
               opozoril vse državne organe, ministrstva, da je Zveza Romov tista, ki je tudi pravno
               - formalno sogovornik vseh državnih organov pri urejanju zadev, ki se tičejo Romske
               skupnosti v Republiki Sloveniji. Naj opozorim tudi to, da je pri organiziranju,
               strinjam se z mojo pred sogovornico, da institut Forum romskih svetnikov deluje v
               okviru Zveze Romov Slovenije, to pomeni, da je to poseben organ, ki pa mora delovati
               skladno s statutom, ki ga ima Zveza Romov Slovenije in da je v tem primeru
               zakonodajalec bil benovelenten v tej smeri, da je upošteval tudi Forum romskih
               svetnikov, ker bi lahko, striktno gledano, upošteval samo Zvezo Romov Slovenije,
               ampak je dejansko začutil tudi potrebo, da jih aktivno vključi tudi v participacijo
               na državni ravni, ker je primarna njihova vloga, kot ste tudi sami ugotovili, na
               lokalni ravni in tam dejansko aktivno sodelovati pri urejanju romske tematike. Hvala
               lepa.</p>
            </sp>
            <sp xml:id="SDZ4-Redna-26-2007-03-28.sp108">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Odpiram nov krog za prijavo. Izvolite. Besedo ima poslanec Geza
               Džuban. Izvolite.</p>
            </sp>
            <sp xml:id="SDZ4-Redna-26-2007-03-28.sp109">

               <speaker>GEZA DŽUBAN:</speaker>

               <p>Hvala lepa, predsedujoči. Še enkrat bom rekel najprej to, da je v sedmem odstavku
               zapisano, kakšne pristojnosti oziroma naloge ima ta svet, in sicer: vprašanja v zvezi
               z interesi in položajem romske skupnosti, predlogi pristojnim organom, spodbujanje
               dejavnosti za ohranjanje jezika in kulture, spodbujanje kulturne, informativne,
               založniške in druge dejavnosti ter stike z ostalimi Romi v drugih državah. In zaradi
               teh nalog izbira ljudi v Svet romske skupnosti na način, kot je ta tukaj, sem že
               rekel prej, da se mi ne zdi najboljši, ampak ustreznejši, ker se mi zdi bolj
               enostaven. Morda ni odveč, če rečem, da poznam to populacijo, ampak tisti del
               populacije v Sloveniji, ki predstavlja manjši problem v Sloveniji kot za tiste, ki
               jim predstavlja ta populacija problem, oziroma da so Romi v našem delu Slovenije
               relativno dobro organizirani, da so na določenem nivoju in da funkcionirajo, so
               integrirani v ostali del populacije in tako dalje. Poznam jih od otroštva in še danes
               mi je dobro z njimi skupaj, na različne načine iz določenih razlogov. Skratka,
               domišljam si, da jih poznam in da je zanje ta način izbire njihovih predstavnikov v
               svet primeren.</p>
               <p>Še enkrat bom povedal razloge. Čim razširimo zadevo in damo možnost večih zvez, smo
               sproducirali novo problematiko, ki je že prisotna, in hotenja, ki ne bodo rodila
               rezultatov. Neka nova zveza ali zveze ne bodo prinesle tistega, kar oni hočejo, če
               sledimo njihovim interesom. Sistem se zakomplicira. V vsakem primeru jih imamo 21 in
               nič več, in to je potem 14 plus 7 in nič več. Te številke nam ostanejo, ta sestav
               ostane. Če poleg Zveze Romov vključujemo še društva, se zadeva komplicira, je
               zahtevnejša.</p>
               <p>In potem tudi ostali del, predstavniki v svetu samoupravnih skupnosti. Čim je zadeva
               bolj enostavna, se zadeve lažje izvedejo in pustijo za seboj manj problemov, manj
               nezadovoljstva. In zaradi tega sem pri tem stališču, da je zame boljša ta rešitev, ki
               je v tem predlaganem 10. členu in mi je manj blizu amandma in argumenti v zvezi s
               tem, niso tisti, ki bi me prepričali, da je ta rešitev boljša. Hvala lepa.</p>
            </sp>
            <sp xml:id="SDZ4-Redna-26-2007-03-28.sp110">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Boštjan Zagorac.</p>
            </sp>
            <sp xml:id="SDZ4-Redna-26-2007-03-28.sp111">

               <speaker>BOŠTJAN ZAGORAC:</speaker>

               <p>Hvala za besedo. Spoštovani predsedujoči! Začel bom, kljub temu, da gre za amandma,
               naj vsakdo najprej pomete pred svojim pragom in šele potem daje očitke drugim.</p>
               <p>Nedolgo tega je ena poslanka poslanske skupine, ki tako vneto zagovarja besedo Rom,
               izpisala pesem, kjer je beseda Ciganka. Še nedolgo tega nazaj, ali pa še kaj časa
               nazaj, je nek župan te poslanske skupine zavrnil Rome v svoji občini in prav je tako,
               da jih je zavrnil, ker je poslušal večinsko mnenje občanov, ki jih predstavlja. In še
               malo dalje nazaj, je pol te poslanske skupine plesalo na pesem v predvolilnem shodu
               nekje v severovzhodni Sloveniji, na pesem, ki je zajemala besedo Cigan. Sedaj, dvojna
               morala se mi zdi, da je slabša od ciganske krvi.</p>
               <p>Kar se tiče samega amandmaja, bom pa rekel takole: "Sam in pa v Slovenski nacionalni
               stranki amandmaja ne bomo podprli." Podprli ga ne bomo zaradi tega, ker v kolikor ta
               zakon, kot ga imenujete krovni, tisti ki sledi ustavnim določilom in zajema po vašem
               vedenju romsko problematiko, čeprav sam trdim, da so Romi samo en del Ciganov in
               obstajajo tudi Sinti, za katere so se nekateri adekvatno tudi opredelili in pravijo,
               mi smo civilizirani, za njih pa pišete zakon in ti, ki so civilizirani, nasprotujejo
               temu zakonu. Mi bi pa radi, mi pa sedaj pišemo zakon samo za en segment Ciganov v tej
               državi. Samo za en segment, pišemo samo za Rome in jih delamo drugačne. Vi, ki ta
               zakon podpirate, jih delate drugačne. Čeprav govorite, da mi, ne vem kakšne razlike
               delamo med ljudmi in še ne vem kaj vse, ampak vi, ki podpirate ta zakon, jih delate
               drugačne od slovenskih državljanov. Ne vem zakaj. Jaz bi rade volje bil, da smo vsi v
               tej državi enaki, ampak s tem, ko ta zakon sprejemamo in ta amandma, jih delate
               drugačne. Zdi se mi, da v kolikor so res tako složni kot sami govorite, da so tako
               enotni, da med njimi ni trenj, vsi zastopajo samo, ki so v svojih društvih, ko so
               začeli, so to bila še društva, pa pravite za ohranjanje kulture in, ne vem, navad. Ne
               vem, kulture in navade posameznih predstavnikov posameznih narodnosti in pa manjšin,
               so različne. Če so tako enotni, potem mislim, da bodo z lahkoto med seboj na tajnem
               glasovanju izvolili te predstavnike, ki bodo zastopali Zvezo Romov in Zveza Romov je
               dovolj, saj so enotni, saj zajemamo cel segment, zakaj bi zajemali še nekatera druga
               društva, kaj mi hočete povedati, da obstajajo romska, ciganska ali sintska društva,
               ki imajo neko drugo kulturo, neke druge načine, ne, z Zvezo Romov Slovenije smo
               zajeli po vašem prepričanju vse. Jaz ne vem kaj bi potem še radi več, če sami trdite,
               da v tej državi obstajajo samo Romi, da Sintov ni in mi, ki govorimo o skupnem
               plemenu Ciganov, ki se je preseljeval sem in tja po tej naši Evropi in po svetu, jaz
               potem ne vem, se mi zdi, da gre za eno dvolično moralo tako kot v primeru, v katerem
               ste konkretno meni očitali, da zlorabljam neko besedo, konkretno besedo Cigan. Ta
               dvojna morala se kaže neprestano pri vas, sem vam povedal. Tudi nekateri poslanci iz
               vaše stranke, razen tistih, ki so prišli naknadno, so plesali na tem predvolilnem
               shodu, noben se ni obrnil proti pevcu in rekel: "Moment, ti pa zelo govoriš, ti pa
               uporabljaš grde besede". Ne, ne, ne, kar nadaljevali so s plesom. Danes tukaj pa
               imate vsi svetniške sije na glavi, pa bi radi ne vem kaj tukaj popularizirali. V tej
               državi obstajajo poleg Romov tudi Sinti in vsi skupaj so Cigani. Amandmaju pa bom
               nasprotoval.</p>
            </sp>
            <sp xml:id="SDZ4-Redna-26-2007-03-28.sp112">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Janko Veber. Izvolite. Jaz se opravičujem, kolega
               Veber, moja napaka. Besedo ima poslanka Majda Širca. Izvolite.</p>
            </sp>
            <sp xml:id="SDZ4-Redna-26-2007-03-28.sp113">

               <speaker>MAJDA ŠIRCA:</speaker>

               <p>Ja, dosti nevedenja ali neznanja je in očitno zaradi tega tudi nejasnosti kaj pomeni,
               če Vlada imenuje nek organ. V tem primeru Vlada potrdi tisto kar so se dogovorili
               Romi sami, to vidite v prehodnih določbah, to je jasno zapisano tam kjer, in s tem se
               tudi mi strinjam nedvoumno, da Zveza Romov Slovenije določi svoje predstavnike v
               svetu in da predstavniki romskih skupnosti v svetih samoupravnih lokalnih skupnosti
               izmed sebe izvolijo svoje predstavnike v svet. Skratka, ni tista Vlada, ki si zdaj po
               neki čudni logiki pripisuje, da jo mi želimo, da bi ona zbirala kdo mora priti v to
               21 člansko telo, ne, ampak Vlada da legitimiteto temu organu. To je tudi kolega
               Džuban očitno razumel drugače. Legitimiteta pa je potrebna, ker sicer ta organ sedaj
               kar nekako visi. Predsednik urada za narodne skupnosti bo botroval prvi seji, bo
               pozval, tako je v prehodnih določbah napisano, skratka, urad bo pozval, da se ta
               proces sproži. Potem bo ta proces pa kar obvisel, kot bo obvisel. Izvolili bodo
               predsednika, če bo tisti odšel bo prišel drug in tako naprej. Ampak prav s tem je
               ponižan ta organ, ki nima in ker nima tovrstnega potrdila vlade. In tukaj smo mi
               želeli, da bi se, tako kot recimo Nacionalni svet za kulturo, visoki svet za šolstvo,
               kjer pa sicer poteka odločanje in zbiranje ljudi na drugačen način, ampak tukaj bi se
               avtonomno sami odločali kdo bodo člani v tem organu in Vlada bi, kot pravim, dala ta
               podpis pod ta organ. In ni nepomembno zakaj. Zakaj? Zaradi tega, ker ima ta organ
               vendarle neke obveznosti tudi do oblasti. Mi jih želimo razširiti z drugim popravkom
               tega amandmaja, kar se nam zdi še bolj pomembno kot se danes tukaj vidi. Ampak če že
               ta Vlada nima kaj početi, kot smo slišali, zakaj je potem potrebno oddajati prehodno
               soglasje k poslovniku tega sveta in celo na sejnine in stroške sodelovanja na sejah
               sveta, potem ne potrebuje tega, če ta Vlada nima s tem svetom kaj opraviti. Neka
               logika, in če boste pogledali kako delujejo drugi organi oziroma vsaj tisti, kjer so
               interesi prizadetih uporabnikov, prizadetih v smislu uporabnikov, tangirani, potem je
               smiselno, da se Vlada tukaj prepozna. Mogoče se pa ne prepozna prav zaradi tega, ker
               ona ne izbira kdo bo notri in kdo ne bo notri. Tako v vašem kot v našem predlogu je
               ta avtonomija absolutno določena, zato, vendarle, se mi zdi logično, da se ta
               legitimnost daje tudi na nivoju Vlade v absolutno pozitivnem smislu.</p>
            </sp>
            <sp xml:id="SDZ4-Redna-26-2007-03-28.sp114">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca Janka Vebra.</p>
            </sp>
            <sp xml:id="SDZ4-Redna-26-2007-03-28.sp115">

               <speaker>JANKO VEBER:</speaker>

               <p>Hvala za besedo. Glede na naloge, ki jih bo imel svet romske skupnosti po tem zakonu,
               menim, da se pravzaprav pogovarjamo o organu, ki sploh vprašanje, če je potreben.
               Namreč, po mojem mnenju že Zveza romske skupnosti ima ta pooblastila. Da obravnava
               vprašanja, ki se nanašajo na interese, položaj in pravice romske skupnosti, daje
               predlog in pobude predstojnim organom, spodbuja dejavnosti za ohranjanje romskega
               jezika, kulture in tako naprej. V bistvu se pogovarjamo o neizčiščenem besedilu
               zakona, ki se ne približa pravzaprav tisti pravi rešitvi. Pa če se omejim samo na 10.
               člen, ki govori o svetu romske skupnosti. Sestavljen je, po predlogu Vlade, iz 14
               predstavnikov Zveze romske skupnosti in 7 predstavnikov svetnikov v občinskih svetih
               - torej, romskih svetnikov. Odpira se vprašanje, kaj s tistimi Romi, ki živijo v
               občinah, ki nimajo izvoljenega romskega svetnika oziroma sploh niso navedeni v zakonu
               o lokalni samoupravi kot občine, ki imajo Rome v svoji sredini. Kdo bo reševal
               problem v tistih okoljih. Kako vključiti te Rome v možnost dajanja pobud, predlogov
               in tako naprej. Skratka, če že govorimo o Svetu romske skupnosti, potem bi ta svet
               moral imeti tudi izdelan način, kako lahko pridejo v ta organ tudi predstavniki
               romske skupnosti, ki niso navedeni, recimo, kot občine v Zakonu o lokalni samoupravi.
               Po drugi strani je ta amandma Nepovezanih poslancev nekoliko bliže takšnemu
               razmišljanju, ker poskuša zajeti tudi društva, ki so lahko organizirana v katerikoli
               občini, in daje možnost, da dejansko pridejo v ta organ, ki naj bi dajal te pobude.
               Seveda gre mogoče res še za neizčiščeno besedilo tako tega amandmaja in tudi, kot sem
               že povedal, obstoječega besedila predlagatelja, vendar kljub vsemu, se mi zdi izjemno
               pomembno, da če že govorimo o svetu, potem bi morali razmišljati tudi o tem, kako čim
               širši krog Romov pravzaprav vključiti v ta organ. Občutek imam, da je ta amandma
               Nepovezanih poslancev bliže tej rešitvi kot pa to, kar je zapisano v zakonu. Je pa
               seveda procedura taka, da je najbrž v tem sklopu sprejemanja tega zakona treba
               izčistiti ne samo besedilo tega 10. člena, ampak tudi še marsikaterega drugega. Žal
               to ni bilo izvedeno, tako da mislim, da se bomo morali v prihodnje še veliko
               pogovarjati o tem, da bomo res mogoče dobili v nekem trenutku ustrezen zakon, ki bi
               se odzival na interese javnosti v občinah in tudi na interese Romov v posameznih
               okoljih, kjer ti živijo. Ampak to bo, kot vse kaže, treba nekoliko pozneje še
               natančneje urejati. Hvala.</p>
            </sp>
            <sp xml:id="SDZ4-Redna-26-2007-03-28.sp116">

               <speaker>PODPREDSEDNIK SAŠO PEČE:</speaker>

               <p>Hvala lepa. Želi še kdo razpravljati? Odpiram postopek, prosim za prijavo. Besedo ima
               poslanka Majda Potrata. Izvolite.</p>
            </sp>
            <sp xml:id="SDZ4-Redna-26-2007-03-28.sp117">

               <speaker>MAG. MAJDA POTRATA:</speaker>

               <p>Hvala. Že v mnenju poslanske skupina sem rekla, da se nam je ob tem zakonu
               postavljalo ali odpiralo več vprašanj, kot smo našli ustreznih odgovorov. Zato smo
               bili zelo pozorni na mnenje Zakonodajno-pravne službe, ki je odpirala ali
               pripominjala podobne stvari, ki so se odpirale tudi nam. Ker ni definirana pripadnost
               romski skupnosti, ostaja ne glede na ta 10. člen ali na amandma, odprto vprašanje
               participacije tistih Romov, ki po naši zakonodaji ne sodijo v skupino avtohtonih
               Romov. Kolega Veber je zdaj ravno opozoril na te. Če greste pa gledat po statistiki,
               je v urbanih okoljih Romov, ki so tudi organizirani v romska društva, še celo več,
               kot kažejo statistični podatki za tiste občine, ki imajo romske svetnike. Tako 10.
               člen, kot predlagani amandma ne odpravljata tiste slabosti, na katero opozarja tudi
               mnenje Zakonodajno-pravne službe, to je - vprašanje kriterijev za določanje
               reprezentativnosti. Saj se je mogoče sklicevati na to, da je že generalni sekretar
               Vlade poprej, pa se vidi, da je bilo vseeno poprej že kaj urejenega, določil Zvezo
               Romov kot sogovornico. Ampak vseeno, če je krovni zakon, če se urejajo neke
               organizacijske strukture, potem bi morali biti kriteriji za reprezentativnost
               določeni. Jaz ne trdim, da je predlagani amandma dober, je pa dober vsaj v enem
               elementu na katerega je opozoril predstavnik Foruma romskih svetnikov, da bi morali
               biti v svet imenovani na enak način, ali izvoljeni na enak način, ali imenovani na
               enak način, vseh tistih 21 članov in zaradi tega to podpiram. Poleg Foruma romskih
               svetnikov, v okviru Zveze Romov deluje tudi Forum Romkin. Te niso dobile kakšnega
               posebnega statusa ali posebne obravnave. Prav tako ni odpravljena tista
               pomanjkljivost v 10. členu, na katero je tudi Zakonodajno-pravna služba opozarjala,
               da če se že naštevajo pristojnosti naj bodo pristojnosti naštete. Zlasti se mi zdi,
               da ta "opravljanje drugih nalog v skladu z zakonom" vendarle nekako relativizira in
               širi področje nalog o katerih lahko Svet romske skupnosti odloča. So torej stvari, ki
               so ostale odprte, meni se pa zdi najbolj bistvena pripomba in najbolj bistven
               pomislek, ki ga imam ob tem zakonu, še vedno ta, da so pripombe, da so različni
               pogledi na zakon, da nekateri niso imeli, vsaj po svojem mnenju, dovolj odprtih
               možnosti in priložnosti za izrekanje svojih pripomb, pustimo zdaj ob strani ali bi te
               pripombe bile upoštevane in vnesene v zakon ali ne, ampak v Poslanski skupini
               Socialnih demokratov vztrajamo, da bi romska skupnost morala biti subjekt. Ta subjekt
               pa je raznoroden, ima različne poglede na stvari in vsi niso bili enako vključeni v
               postopek nastajanja zakona in glede na različno integriranost v večinsko populacijo,
               v okolje, glede na različen status ali nivo bivanjske kulture, bi bilo dobro, da se
               posluša glas tudi tisti, ki živijo v drugačnih okoliščinah, kot morebiti tisti, ki so
               doslej že uspeli najti večje sozvočje z okoljem v katerem živijo. Hvala.</p>
            </sp>
            <sp xml:id="SDZ4-Redna-26-2007-03-28.sp118">

               <speaker>PODPREDSEDNIK SAŠO PEČE:</speaker>

               <p>Besedo ima poslanec Mitja Ljubeljšek. Izvolite, prosim.</p>
            </sp>
            <sp xml:id="SDZ4-Redna-26-2007-03-28.sp119">

               <speaker>MITJA LJUBELJŠEK:</speaker>

               <p>Hvala lepa. Ne bom dolg, ampak kljub temu, ko poslušam to razpravo mislim, da
               predlaganega amandmaja ne razumemo vsi enako. Meni se zdi ta 10. člen v predlogu
               čisto v redu. 1. točka pove kakšna je struktura tega sveta in 2. točka kako romski
               svetniki, ne vem koliko jih je v Sloveniji, izmed sebe izvolijo 7 članov na tajnem
               glasovanju. To se mi zdi najbolj demokratičen način izvolitev pravih predstavnikov
               Romov v lokalnih skupnostih. Amandma, ki pa je, govori o tem, prvič, mi ni všeč, da
               se tukaj vključuje Vlado, da je Vlada tisti arbiter, ki odloča kdo bo v tem svetu. In
               zdaj, če jaz berem ta amandma, pomeni sledeče: svet sestavlja 21 članov, 14 članov
               vlada imenuje na predlog društev in zvez Romov, O.K.. 7 članov pa imenuje Vlada izmed
               vseh predstavnikov romskih skupnosti v svetih samoupravnih lokalnih skupnosti iz 7.
               člena tega zakona. Po kakšnem kriteriju bo Vlada zdaj to izvolila? Kot sem razumel
               gospo Širco, ona govori na predlog, kot sem rekel, naj na predlog društev in zvez
               Romov. Tako, da, če je tako, potem bi se moralo to poudariti, da Vlada na predlog ta
               pa ta imenuje toliko in toliko predstavnikov izmed predstavnikov Romov v lokalnih
               skupnostih. Tako, da mislim, da tukaj Vlada nima kaj početi, da se vtika v izvolitev
               predstavnikov romskih svetnikov in da je to njihova obveza in naloga, da na najbolj
               demokratičen način, to so pa tajne volitve, tudi izvolijo tistih 7 predstavnikov.
               Hvala lepa.</p>
            </sp>
            <sp xml:id="SDZ4-Redna-26-2007-03-28.sp120">

               <speaker>PODPREDSEDNIK SAŠO PEČE:</speaker>

               <p>Hvala lepa. Želi še kdo razpravljati? Odpiramo postopek. Izvolite. Besedo ima
               poslanec Geza Džuban.</p>
            </sp>
            <sp xml:id="SDZ4-Redna-26-2007-03-28.sp121">

               <speaker>GEZA DŽUBAN:</speaker>

               <p>Hvala. Obljubim, da zadnjič. Tudi če se prvič ne bi oglasil bi bilo verjetno
               glasovanje isto, kar je morda narobe. Če pogledamo različna srečanja predstavnikov
               romske skupnosti na nivoju države, potem tisti, ki poznamo njihove obraze, opazimo,
               da se tam pojavi pet ali sedem zmeraj istih ljudi in tako bo tudi v bodoče. V tem
               predlogu bomo imeli še dodatno 14, vsega skupaj 21, kjer bo nekaj novih obrazov,
               novih predstavnikov, ki po moji presoji lahko pokrivajo interese, ki so navedeni v
               sedmem odstavku tega člena oziroma romske skupnosti celotne države Slovenije. Mislim,
               da je ta številka dovolj. In širjenje imenovanja teh 21 predstavnikov, lahko, po moji
               presoji, vse zakomplicira oziroma iščimo enostavnejšo obliko - samo v tem je moj
               problem. Ali Vlada igra tukaj pomembnejšo ali manj pomembnejšo ali pošteno ali
               nepošteno vlogo, me v tem predlogu kolegov niti toliko ne moti. Iščem izključno
               enostavnejšo obliko, ker poznam razmere in njihova hotenja. Seveda, vmes so lahko
               izražene tudi neke bolj demokratične, širše variante, ampak na koncu se bo zgodilo
               približno isto. Ne morem pa mimo tega, da ne bi nekaj rekel glede poiemovanja Romov
               in romskih skupnosti. S tem seveda, ko tisti, ki pretirano razpravljamo na to temo,
               ne utrjujemo svojih političnih pozicij, to, kar kolegi počno. Vidim pa veliko razliko
               v tem ali izraz Rom ali Cigan uporabljamo v neposredni komunikaciji, ko pač
               spoštljivo z nekom komuniciramo ali ga poskušamo žaliti. Drugo je pa pridevniška
               oblika, takrat ko poimenujemo cigansko glasbo, cigansko naselje, cigansko hrano, ki
               se pri nas še pogosto uporablja in nima nič žalitve v tem. Čeprav jaz trdim, da se pa
               Romi v marsičem razlikujejo od večinskega naroda, marsikje se mu približajo, po
               jeziku, po glasbi, po načinu oblačenja, po marsičem, zaradi tega tudi sprejemamo ta
               zakon, ki je krovni Zakon o romski skupnosti in seveda me nekako, težko sprejemam
               takrat, ko gre v pretirane žalitve. Hvala lepa.</p>
            </sp>
            <sp xml:id="SDZ4-Redna-26-2007-03-28.sp122">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanka Majda Širca.</p>
            </sp>
            <sp xml:id="SDZ4-Redna-26-2007-03-28.sp123">

               <speaker>MAJDA ŠIRCA:</speaker>

               <p>Hvala. Mi smo ujetniki tega amandmaja. Vsi bi raje govorili o čem drugemu v tem
               zakonu, česar ni in na kar smo vsi, skoraj večina predstavnikov in predstavnic
               poslanskih skupin opozorili. Ampak, vendarle se potem ukvarjamo z detajli, pa še te,
               na žalost, vsak po svoje razumemo. Jaz razumem, da imamo različna stališča do
               materije, težko je pa razumeti, da imamo različna stališča do pravnih oziroma do
               besed, ki so zapisane oziroma ki nosijo neko pravno materijo in ta materija v našem
               amandmaju še enkrat ponavljam, da ne bo nesporazumov, govori o tem, da Vlada da, se
               opravičujem, "žegen", da potrdi nekaj, o čemer se Romi dogovorijo sami med seboj, ne
               samo v zvezi, v tem smislu smo mi širili tudi na društva in na morebitne druge zveze
               in tudi se, poglejte 16. člen prehodne določbe, pa se dogovorijo tudi sami
               predstavniki Romov v lokalnih samoupravnih svetih. Govorim, da gre samo za dodatno
               legitimiteto, ki bi jo Vlada dala na odločitve, samostojne avtonomne odločitve Romov.
               Ampak poudarjam, to ni ključni problem tega zakona. Ključni problem tega zakona so
               tudi finančne posledice, nove obveznosti občin, ki niso dorečene. Novi denar, edini,
               bom rekla, logično bolj viden novi denar, ki prihaja na Urad za narodne skupnosti,
               brez jasnosti kako se bo delil, komu bo namenjen, čemu bo šel, ali se bo analogno
               delil, kot se sedaj že, po določenih ministrstvih oziroma izhajajoč iz obstoječe
               zakonodaje, 12, 13 zakonov to narekuje. Ali bo šel, kot je bilo rečeno, na pristojnih
               delovnih telesih, še posebej predstavnikom Mirovnega inštituta, morebiti uradnikom
               ali ne-Romom, ali kar za dejavnost tistega dela, ki je birokratskega značaja, ne pa
               programskega in ne tiste, ki bi saniral boleče probleme Romov. Zakaj je tako majhen
               dodatek in rast v proračunu za Ministrstvo za šolstvo iz leta 2007 v 2008? Zakaj je
               minimalno povečanje na že tako minimalna sredstva na Ministrstvu za delo? Rekla sem v
               letu, ko se bomo z Evropo pogovarjali pod geslom "kulturne različnosti" in ko bomo
               celo mi sami vodili ta dialog se sredstva za Rome zmanjšujejo. Zmanjšujejo se iz zelo
               majhnih sredstev. Ministrstvo za kulturo ima pravzaprav zgolj 83.000 evrov oziroma 19
               milijonov tolarjev za leto 2007 oziroma 80.000 evrov za 2008. In še tukaj gre denar
               dol. Če bi vzeli ta zakon pod lupo v tistem kar prinese v življenju in kar prinese
               tudi v reorganizaciji vseh tistih bolečin, ki so se izpostavile, še posebej, ob
               ekcesih in nedorečenostih in nedoslednostih in težavah pred kratkim v Ambrusu in
               okoli njega, potem bi bil ta diskurz bistveno bolj zahteven in seveda se ne bi omejil
               na vprašanje zastopanja v svetu, predvsem pa bi bil bistveno bolj odgovoren. Tega pa
               se ni zavrtelo. In to je problem. Zato lahko ponovim samo tisto kar sem na začetku
               povedala, kako bo zaživel v praksi in kakšne učinke bo prinesel. In zaradi tega še
               enkrat ponavljam, da se bojim, da je to slepilni manever, ko bomo vsi zadovoljni, da
               zakon imamo, njegove učinke pa bo težko zaznavati v življenju, podobno kot se bo
               zgodilo še s kakšnim drugim zakonom, recimo zakon o registraciji istospolnih
               partnerskih skupnostih. Saj je bila čista evforija kako vendarle smo mi lahko v
               Evropi pohvaljeni, ko smo dobili ta zakon, ki pa je tako rekoč neuporaben oziroma je
               že na Ustavnem sodišču ali uporabnikom neprijazen, tako da ga ne uporabljajo. Hvala.
            </p>
            </sp>
            <sp xml:id="SDZ4-Redna-26-2007-03-28.sp124">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Boštjan Zagorac.</p>
            </sp>
            <sp xml:id="SDZ4-Redna-26-2007-03-28.sp125">

               <speaker>BOŠTJAN ZAGORAC:</speaker>

               <p>Še enkrat hvala za besedo, spoštovani predsedujoči. Moram reči, da glede na to, da
               samo predstavniki Slovenske nacionalne stranke uporabljamo besedo Cigan, mi je zelo
               žal, če kdo to jemlje kot žalitev, ampak mislim, da gre za subjektivno oceno, kako
               kdo to besedo uporablja. In če nekdo subjektivno gleda in jo smatra, ko jo izrečem
               jaz ali kdorkoli od mojih kolegov, kot žalitev, je pač to njegova osebna težava.</p>
               <p>Ko poslušam pri tem amandmaju, koga vse bi bilo treba vključiti, kakšna vsa romska
               društva poznamo, moram reči, da sem sam, za razliko od nekaterih, ki tu bolj govorijo
               kot dejansko živijo, živel blizu treh takšnih društev. Prvo društvo je bilo Romsko
               društvo za razvoz pijač, eno društvo se je imenovalo Športno društvo Cigan, eno
               društvo je pa bilo, če se ne motim, pa ne me držati za točno besedo, mislim, da je
               bilo "Romsko društvo za preprodajo tekstila na kramarskem sejmu" v Mariboru. Pa
               verjemite mi, da ne bi radi vključili teh treh društev ali pa še katerih drugih v
               politiko slovenskega javnega življenja. In ko slišim, koga bi vi vse vključevali, se
               včasih utemeljeno sprašujem, koga pa zastopate v tem parlamentu. Ne pozabiti, to je
               ne nazadnje še vedno slovenski parlament. Hvala.</p>
            </sp>
            <sp xml:id="SDZ4-Redna-26-2007-03-28.sp126">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo besedo? Kolega Jerovšek, izvolite.</p>
            </sp>
            <sp xml:id="SDZ4-Redna-26-2007-03-28.sp127">

               <speaker>JOŽEF JEROVŠEK:</speaker>

               <p>Hvala lepa. Tudi sam se malo čudim dušebrižništvu, ki ga tu nekateri izražajo na
               račun romske skupnosti. Za kar se je treba zavzemati, vendar trdim, da gre za
               dušebrižništvo in v veliki meri za licemerstvo iz ust nekaterih. Kajti če ne bi šlo
               za licemerstvo, se ne bi dogajalo, da prav njihovi poslanski kolegi potem
               organizirajo bojkot oziroma pozivajo na barikade proti Romom in tako naprej. Pri
               celotnem dogajanju v preteklem letu, omejeni so bili, ekscesi v Ambrusu, je bilo
               dosti, dosti organiziranega na podlagi scenarija, po mojem mnenju, podpihovanja
               neredov, ekscesnih stvari, samo s ciljem, da bi se na tej osnovi rušila tudi sedanja
               oblast. Ta scenarij in ti poskusi se vam niso posrečili. Bili pa so prav gotovo dobro
               organizirani, in zaradi tega tudi v zvezi s tem amandmajem, to pokroviteljstvo in
               dušebrižništvo, kako je treba vključiti vsako društvo in ne vem kaj, se mi zdi zelo
               čudno, nepošteno in licemerno. Jaz verjamem, da je tako, kot je v zakonu zapisano
               sedaj, skorajda najbolje - da se del članov tega sveta romske skupnosti izvoli na
               notranjih volitvah te skupnosti. Sedaj pa mnogi dvomijo, kako si bodo pa Romi to sami
               izbrali. In sedaj vključujete Vlado. In še enkrat pravim, tako kot se je takrat
               organiziralo in podpihovalo te ekscese, take so skušali sedaj parazitirati na tem
               svetu romske skupnosti. Jaz vedno pravim, vsaj eno dobro posledico je to
               podpihovanje, organiziranje in vse to kar se je dogajalo v Ambrusu, imelo - da je
               slovenska javnost lahko razbrala, kako hitro je možno organizirati vaške straže, za
               katere ste tu nekateri ves čas govorili, da so bile začetek kolaboracije, nekoč med
               drugo svetovno vojno. Nobenega mrtvega ni bilo, pa je bilo pol Dolenjske pod vaškimi
               stražami in sedaj se vidi kako normalno je takrat bilo, ko je pa VOS izvajal
               likvidacije, seveda so bile zvečer vaške straže. In ob tem se malo zamislite, kaj ste
               spodbujali v tem letu, v preteklem letu, kakšne zadeve ste vzpodbujali. In zaradi
               tega plediram, da prenehate s tem. Da prenehate parazitirati na tem zakonu, ki je
               dobro pripravljen, ki končno prinaša nek korak v to, da bo romska skupnost dejansko
               imela tudi neko zakonsko podlago za svojo organiziranost in da bo s tem toliko bolj
               prisotna in priznana v slovenski javnosti in skupnostni. Hvala lepa.</p>
            </sp>
            <sp xml:id="SDZ4-Redna-26-2007-03-28.sp128">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Lahko počasi zaključimo razpravo? Hvala. Torej, ker nihče več ne želi
               razpravljati, zaključujem razpravo. O amandmaju bomo, v skladu s časovnim potekom
               seje zbora, odločali danes v okviru glasovanj, pol ure po prekinjeni 9. točki
               dnevnega reda. S tem prekinjam to točko dnevnega reda. Še preden pa prekinem točko
               dnevnega reda, dajem proceduralno kolegu Školču. Izvolite.</p>
            </sp>
            <sp xml:id="SDZ4-Redna-26-2007-03-28.sp129">

               <speaker>JOŽEF ŠKOLČ:</speaker>

               <p>Hvala lepa. Jaz, gospod podpredsednik, mogoče res nisem takoj dvignil roke, ampak
               zagotovo preden ste zaključil. Hotel sem se pa oglasiti glede stvari, ki jih je
               govoril kolega Jerovšek in ki vsekakor ne prispevajo k...</p>
            </sp>
            <sp xml:id="SDZ4-Redna-26-2007-03-28.sp130">

               <speaker>PODPREDSEDNIK SAŠO PEČE:</speaker>

               <p>Kolega Školč, jaz sem razpravo zaključil, potem ste se javil in vam tokrat ne bom
               dovolil, da govorite o zadevi. Najlepša hvala. Prosim, če dovolite, da nadaljujemo.
               Torej, kot rečeno, prekinjam s to točko dnevnega reda.</p>
               <p>Prehajamo na <title xml:id="SDZ4-Redna-26-2007-03-28.title8">9. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O ORGANIZACIJI IN FINANCIRANJU VZGOJE IN IZOBRAŽEVANJA</title>.
               Za to točko imamo predvidenih 50 minut. Predlog zakona je v obravnavo zboru
               predložila skupina poslancev s prvopodpisanim gospodom Bojanom Kontičem. V zvezi s
               tem zakonom Odbor za kulturo, šolstvo in šport predlaga Državnemu zboru, da Predlog
               zakona ni primeren za nadaljnjo obravnavo. Na podlagi tretjega odstavka 134. člena
               Poslovnika zbora dajem besedo najprej predstavniku, predlagatelju zakona gospodu
               Bojanu Kontiču za dopolnilno obrazložitev predloga zakona. Izvolite.</p>
            </sp>
            <sp xml:id="SDZ4-Redna-26-2007-03-28.sp131">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovana državna sekretarka, kolegice in kolegi!
               1996 leta sprejet Zakon o organizaciji in financiranju vzgoje in izobraževanja
               predvideva, da vzgojno-izobraževalni zavodi poleg vzgojno-izobraževalne dejavnosti
               samostojno opravljajo tudi podporne dejavnosti, kot so na primer: računovodstvo,
               pravno-kadrovske dejavnosti, organiziranje prehrane ter vzdrževanje in seveda tudi
               čiščenje prostorov. Zakonske zahteve na posameznih področjih podpornih dejavnosti so
               čedalje večje in to predstavlja šolam preveliko breme. Zaradi tega so šole, v enem
               primeru pa tudi lokalna skupnost, torej občina, ponekod v Sloveniji ustanovile javne
               zavode za izvajanje spremljajočih dejavnosti šol, zlasti na področju računovodstva.
               Tudi vladna strategija sprejeta leta 2005 določa oblikovanje skupnih računovodskih
               služb za javni sektor, saj se na ta način doseže večja strokovnost izvajanja teh
               dejavnosti, predvsem pa to pomeni racionalizacijo oziroma znižanje stroškov. Hkrati
               pa to pomeni prednost, da se vodstvo šole lahko bolj posveča osnovi dejavnosti, torej
               pedagoškemu delu. Obenem pa jim sodelovanje v svetu zavodov, ki izvajajo tako
               imenovane podporne dejavnosti, omogoča nadzor nad poslovanjem zavodov, ki so jih
               ustanovili.</p>
               <p>Namen predlagatelja teh sprememb zakona je urediti financiranje javnih zavodov, ki
               opravljajo spremljajoče dejavnosti vzgojno-izobraževalnih zavodov, neposredno iz
               državnega proračuna. To namreč sedaj, po trditvah pristojnega ministrstva, ni mogoče.
               Pri tem naj poudarim, da smo vse odložitve danes obravnavanega predloga, skupaj z
               ministrstvom, iskali rešitve, ki bi odpravile zakonske omejitve, ki lahko posledično
               pomenijo tudi, da bodo zavodi, ustanovljeni za tako imenovano podporno dejavnost,
               prenehali z delovanjem. Da bo njihovo delovanje zaradi nefinanciranja postalo
               vprašljivo. Seveda pa predlagane spremembe omogočajo, da se ustanavljajo tudi novi
               zavodi tam, kjer bi bil interes lokalnih skupnosti. Prepričani smo, predlagatelji
               namreč, da s tem posegom ne bi povzročili dodatnih stroškov, ravno nasprotno,
               prepričani smo, da bi racionalizacija poslovanja pomenila prihranek, prihranek s
               katerim bi lahko, če bi seveda poslovanje primerno organizirali, v teh zavodih
               znižali višino teh stroškov in odpravili težave s financiranjem vodenja tega zavoda.
               Te težave so se porodile ob razpravi o tem ali ta predloga zakona sprejeti ali ne,
               torej kako poravnati stroške vodenja. Konkretno tudi direktorjev teh javnih
               zavodov.</p>
               <p>Kljub ugotovljenim težavam, z ministrstvom nismo uspeli najti sprejemljive rešitve, v
               tem času namreč, ko je zakon čakal na obravnavo na matičnem delovnem telesu. Smo pa
               vsekakor vzpodbudili razmišljanja o tem, kako z načrtovanim posegom ministrstva na
               tem področju, v letošnjem letu ustvariti pogoje za ustanavljanje in predvsem tudi za
               delovanje že ustanovljenih zavodov.</p>
               <p>V imenu predlagateljev torej predlagam, spoštovane kolegice in kolegi, da danes ne
               sprejmemo predlaganega sklepa odbora, torej, da Predlog zakona o spremembah in
               dopolnitvah zakona o organizaciji in financiranju vzgoje in izobraževanja, ni
               primeren za nadaljnjo obravnavo. S tem boste omogočili, da pristojno delovno telo
               opravi vsebinsko razpravo in sprejme tudi določene popravke predlaganega predloga
               zakona. O tem so govorili nekateri člani delovnega telesa, preden je odbor sprejel to
               negativno stališče do nadaljnje obravnave. Hvala lepa.</p>
            </sp>
            <sp xml:id="SDZ4-Redna-26-2007-03-28.sp132">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Prehajamo na predstavitev stališč poslanskih skupin. Gospa Alenka
               Jeraj bo podala stališče Poslanske skupine SDS. Izvolite.</p>
            </sp>
            <sp xml:id="SDZ4-Redna-26-2007-03-28.sp133">

               <speaker>ALENKA JERAJ:</speaker>

               <p>Hvala za besedo. Lep pozdrav! Trije poslanci Poslanske skupine SD so v obravnavo
               predložili Predlog zakona o spremembi in dopolnitvah zakona o organizaciji in
               financiranju vzgoje in izobraževanja po skrajšanem postopku, katerega temeljni cilj,
               predloga torej, je urediti financiranje javnih zavodov, ki opravljajo spremljajoče
               dejavnosti vzgojno-izobraževalni zavodov kot so računovodstvo, pravno-kadrovsko
               dejavnost, organiziranje prehrane ter vzdrževanje in čiščenje prostorov, neposredno
               iz državnega proračuna. Predlagatelj ocenjuje, da s spremembo zakona za proračun ne
               bodo nastale dodatne finančne posledice. Iz državnega proračuna se že sedaj namenja
               sredstva za financiranje podpornih dejavnosti v vzgoji in izobraževanju. S spremembo
               zakona bodo ta sredstva v enakem obsegu nakazovana neposredno na račun pravne osebe,
               ki jo bodo ustanovili vzgojno-izobraževalni zavodi, da bo zanje opravljala prej
               naštete podpore dejavnosti. Sprememba zakona ne bo imela vpliva na druga
               javno-finančna sredstva. Zakonodajno-pravna služba je ob predlogu zakona opozorila,
               da bi bilo potrebno upoštevati razlikovanje med javnimi zavodi in zasebnimi zavodi.
               Pri tem bi bilo potrebno z redakcijskega vidika predvideti podnaslov, na primer javni
               zavod, za izvajanje spremljajočih dejavnosti in obenem konsistentno urediti
               financiranje v okviru splošnih določb o financiranju ali umestiti poseben, samostojen
               člen. Vlada Republike Slovenije oziroma Ministrstvo za šolstvo in šport, je v svojem
               normativnem programu dela za leto 2007 predvidela tudi predlog sprememb zakona o
               financiranju vzgoje in izobraževanja. Spremembe in dopolnitve na področju
               organiziranja in financiranja vzgoje in izobraževanja, po našem mnenju, zahtevajo
               celovit pristop in ministrstvo pripravlja modele, ki bi omogočili racionalnejše
               organiziranje vzgojno-izobraževalnih zavodov tudi glede izvajanja podpornih
               dejavnostih v teh zavodih. Ker Vlada torej že pripravlja spremembe na tem področju,
               ne more parcialno, z vlaganjem amandmajev, izboljševati obravnavanega predloga zakona
               poslancev. K sodelovanju pri pripravi vladne novele zakona, ki bo celovito reševala
               problem financiranja podpornih služb, je ministrstvo povabilo vse socialne partnerje,
               pa tudi poslanske skupine.</p>
               <p>Predlog skupine poslancev za spremembo zakona o financiranju vzgoje in izobraževanja
               je na svoji 26. redni seji obravnaval tudi Odbor za kulturo, šolstvo in šport in
               sprejel sklep, da predlog ni primeren za nadaljnjo obravnavo. Enak predlog sklepa
               bomo v naši poslanski skupini podprli tudi na tej seji.</p>
            </sp>
            <sp xml:id="SDZ4-Redna-26-2007-03-28.sp134">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče Poslanske skupine SD bo podala poslanka Majda Potrata.</p>
            </sp>
            <sp xml:id="SDZ4-Redna-26-2007-03-28.sp135">

               <speaker>MAG. MAJDA POTRATA:</speaker>

               <p>Hvala za besedo. Spoštovane poslanke in poslanci! Kar nekaj mazohizma je potrebno, da
               se človek odloči vlagati predloge zakonov v tem sklicu, ker se praviloma na matičnih
               delovnih telesih vedno večina odloči zato, da so neprimerni za nadaljnji postopek,
               čeprav predstavniki Vlade ali posamičnih ministrstev celo menijo, da je namen
               predlagateljev dober. In tudi v pogovorih s predstavniki Ministrstva za šolstvo in
               šport je bilo mogoče ugotoviti, da nam pripisujejo dober namen. Izhod iz tega dobrega
               namena pa je enak, kot je običajno. Nekajkrat smo se sestali in skušali popraviti
               stvari, za katere so menili, da niso ustrezno rešene. Gre predvsem za vprašanje
               direktorja javnega zavoda oziroma direktorice, ki naj bi bil dodaten strošek pri
               zamisli, ki smo jo skušali z zakonom po skrajšanem postopku vpeljati. Je že res, da
               Ministrstvo za šolstvo in šport napoveduje obsežnejše spremembe zakona o organizaciji
               in financiranju vzgoje in izobraževanja, toda težave, s katerimi se srečujejo
               izvajalci spremljajočih dejavnosti, so tukaj in sedaj.</p>
               <p>In trije predlagatelji iz Poslanske skupine Socialnih demokratov smo pač želeli
               odpomoči tem težavam, kajti na Ministrstvu za šolstvo in šport so trdili, da tega iz
               obstoječega stanja zakonodaje, teh dejavnosti pač, ni več mogoče financirati. Torej,
               temeljni cilj zakona o spremembah in dopolnitvah zakona o organizaciji in
               financiranju vzgoje in izobraževanja je urediti prav financiranje javnih zavodov, ki
               opravljajo spremljajoče dejavnosti vzgojno-izobraževalnih zavodov neposredno iz
               državnega proračuna. Sprejemamo tudi pripombo Zakonodajno-pravne službe, da bi morali
               v 1. členu povedati, da gre za javne vrtce in šole, kar bi bilo mogoče v zakonodajnem
               postopku tudi popraviti.</p>
               <p>Predlagatelji smo ocenili, da s spremembo zakona za proračun ne bodo nastale dodatne
               finančne posledice. In temu stališču so pritrdili tudi drugi člani Poslanske skupine
               Socialnih demokratov. Iz državnega proračuna se namreč že sedaj namenjajo sredstva za
               financiranje spremljajočih dejavnosti v vzgoji in izobraževanju. S spremembo zakona
               bodo ta sredstva v enakem obsegu nakazovana neposredno na račun pravne osebe, ki jo
               bodo ustanovili vzgojno-izobraževalni zavodi, da bo zanje opravljala podporne
               dejavnosti. Res je, da je Ministrstvo za šolstvo in šport zadnje čase zelo usmerjeno
               v iskanje cenejših rešitev, kar zadeva izvrševanje delovnih nalog s področja vzgoje
               in izobraževanja, vendar pa menimo, da s spremembo standardov in normativov nekaterih
               reči pač ni mogoče urejati na račun zaposlenih v vzgoji in izobraževanju. Morebiti je
               to tudi razlog, zakaj predlog, ki smo ga vložili v proceduro, ni bil sprejet. Menimo,
               da so razlogi za skrajšani postopek utemeljeni in da gre v resnici za zelo
               malenkostne spremembe, ki bi jih, če bi bila taka volja - pa te, kot kaže, ni -, bilo
               mogoče sprejeti.</p>
               <p>V Poslanski skupini Socialnih demokratov bomo predlog zakona seveda podprli. Nas je
               pa premalo, da bi to vplivalo na končni izid o tem zakonu. Hvala.</p>
            </sp>
            <sp xml:id="SDZ4-Redna-26-2007-03-28.sp136">

               <speaker>PODPREDSEDNIK SAŠO PEČE:</speaker>

               <p>Hvala. Stališče Poslanskega kluba Liberalne demokracije Slovenije bo podal dr. Slavko
               Gaber, izvolite.</p>
            </sp>
            <sp xml:id="SDZ4-Redna-26-2007-03-28.sp137">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Spoštovane kolegice in kolegi! Pred seboj imamo
               tipičen primer zakona, ki bi ga bilo potrebno, če bi zakonodajalec pri tem, ko
               sprejema zakone, upošteval neko preprosto elementarno dejstvo, da naj bi jih sprejel
               za to, da bi na osnovi njih razreševali probleme, ki nastajajo v tej državi in
               usmerjali razvoj posamičnih podsistemov v Sloveniji, sprejeti. Ta zakon bi torej bilo
               potrebno sprejeti. Ne trdim, da bi ga kazalo sprejeti brez vseh dopolnil v takšnem
               besedilu, kot je, sam sem prepričan, da je mogoče v posamičnih členih rešitve
               dopolniti. V zakonu bi moralo biti zelo jasno zapisano, da količina sredstev, ki jih
               porabi za delovanje takšna organizacijska oblika, tovrsten zavod, nikakor ne sme
               presegati količine sredstev, ki jih potrebuje za opravljanje teh služb seštevek šol,
               ki se v to združijo. Ta dopolnitev bi bila več kot dobrodošla. O tem smo razpravljali
               tudi na odboru, da je to težava namreč, delovanje tovrstnih zavodov, s tem se strinja
               predvsem ministrstvo. Potem ko je desetletje bilo mogoče financirati delovanje
               takšnih zavodov, ki so delovali bolj racionalno, strošek je bil nižji za javne
               finance, se je namreč sedaj ugotovilo, da jih ni mogoče več financirati. Če jih ni
               mogoče več financirati, potem je potrebno pač seveda takoj vzpostaviti sistem, ki
               omogoča racionalno delovanje na tem področju. Zato sam predlagam, da danes ne
               potrdimo sklepa, ki ga je predlagal odbor, da ne izrečemo kot parlament v tem
               plenarnem delu stališča, da zakon ni primeren za nadaljnjo obravnavo, ampak da
               postopek steče naprej, tako kot je s poslovnikom predvideno, da se členi dopolnijo in
               da se za tisti čas, dokler ne bomo imeli novega zakona o organizaciji in financiranju
               vzgoje in izobraževanje v tej državi, uporablja ta rešitev, ki bi zmanjšala zaplete
               ob sedanjem financiranju, kjer imamo napol smešne situacije, kjer so na eni sami šoli
               - jaz sem bolj ali manj prepričan, tudi v nasprotju z zakonom - zaposleni številni
               ljudje, ki jih je tam daleč nad normativi za na primer čiščenje, za računovodstvo in
               podobno. Rešitev, ki je danes v življenju, na delu, je nezakonita rešitev in je
               rezultat nove ureditve.</p>
               <p>Še posebej opozarjam na to, da kaže sprejeti to predlagano novelo zakona zaradi tega,
               ker se bojim, da bo morala biti razprava ob tezah, ki so sedaj dostopne za razpravo o
               zakonu o organizaciji in financiranju, zelo dolga. V teh tezah je po mojem
               prepričanju predlagana zelo slaba rešitev, ponovno ustanavljamo centre šolske, v
               katere bomo združevali šole, bojda bodo pedagoško avtonomne, sicer bodo pa to veliki
               centri. Od tega se poslavljajo, kjer je le mogoče v Evropi. Mi imamo kvečjemu, še
               posebej na srednješolskem področju, že danes prevelike centre, to dela stvari za
               neobvladljive, za nepregledne in vsekakor ne za racionalne. Skratka, čaka nas, če bo
               razprava resna, dolga razprava o spremembah ZOFI-ja, do takrat pa bi bilo pametno, da
               bi imeli zakon, ki bi omogočal tistim, ki bi se za to odločili, da se prostovoljno
               združuje delo na tem področju, in zakon bi moral hkrati povedati, da to nikakor ne
               sme stati več, moralo bi stati manj, to je edino smisel tovrstnega združevanja. Jaz,
               ko govorim o tem ne govorim o tem, da naj pri tem ne bi bila možna tudi zasebna
               pobuda - da, to naj ZOFI tudi uredi, za začetek pa naj omogoča temeljno racionalnost
               na tem področju. Hvala.</p>
            </sp>
            <sp xml:id="SDZ4-Redna-26-2007-03-28.sp138">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Stališče Psoslanske skupine Nove Slovenije bo podala poslanka
               Marjetka Uhan. Izvolite.</p>
            </sp>
            <sp xml:id="SDZ4-Redna-26-2007-03-28.sp139">

               <speaker>MARJETKA UHAN:</speaker>

               <p>Še enkrat lepo pozdravljeni; tudi mladi poslušalci na tribuni. V Novi Sloveniji smo
               Predlog zakona o sprememba in dopolnitvi zakona o organizaciji in financiranju vzgoje
               in izobraževanja skrbno preučili. Sprememba, ki se nanaša na možnost ustanovitve
               javnega zavoda za izvajanje spremljajoče dejavnosti vzgojno-izobraževalnega zavoda,
               se nam ne zdi kot najboljša možna. Zavedamo se, da so režijski stroški vrtcev in šol
               veliki in jih je potrebno racionalizirati.</p>
               <p>V Novi Sloveniji si prizadevamo za družinam prijazno okolje, takšno okolje, ki
               vključuje tudi primerno tako cenovno kot kakovostno otroško varstvo. Zagovarjamo
               takšno delitev stroškov organiziranega otroškega varstva, ki bo omogočila vključitev
               čim večjega števila otrok, pri tem pa družinski proračuni ne bodo pretirano
               obremenjeni. V tem smislu podpiramo združevanje šol in vrtcev za dosego
               racionalizacije stroškov. Tako združeni bi lahko s primerno organizacijo dela
               izvajali skupne naloge in s tem ustvarili prihranke pri računovodstvu,
               pravno-kadrovskih zadevah, organiziranju prehrane, čiščenju prostorov, vzdrževanju in
               še kje.</p>
               <p>V ustanavljanje novih zavodov pa v Novi Sloveniji vidimo prevelike priložnosti za
               razraščanje dodatnih podpornih služb, novih zaposlitev, katerih končni učinek bo
               ravno nasproten namenu ustanovitve. Poslanska skupina Nove Slovenije meni, da je
               predlagana rešitev neustrezna, zato Predloga zakona o spremembah in dopolnitvah
               zakona o organizaciji in financiranju vzgoje in izobraževanja ne bo podprla. Hvala
               lepa.</p>
            </sp>
            <sp xml:id="SDZ4-Redna-26-2007-03-28.sp140">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Josip Bajc bo podal stališče Poslanske skupine Slovenske
               ljudske stranke. Izvolite.</p>
            </sp>
            <sp xml:id="SDZ4-Redna-26-2007-03-28.sp141">

               <speaker>JOSIP BAJC:</speaker>

               <p>Gospod podpredsednik, hvala lepa. Spoštovana državna sekretarka, kolegi in kolegice,
               mladi opazovalci in tisti, ki nas gledate ob tem času, lep pozdrav.</p>
               <p>Tako, kot je sklenil matični odbor Državnega zbora, tudi Poslanska skupina Slovenske
               ljudske stranke meni, da zakon ni primeren za nadaljnjo obravnavo in ga ne bo
               podprla, čeprav skuša urediti problematiko, ki jo bo v najkrajšem možnem času
               potrebno urediti oziroma rešiti. Po našem mnenju je pravno sporna predlagana zakonska
               rešitev, po kateri bi se izključno za izvajanje povsem tržne dejavnosti sistemsko
               ustanavljali javni zavodi, ki bi nastopili tudi na trgu in s tem konkurirali po
               dejavnosti enakim gospodarskim subjektom, ki se morajo uveljavljati na trgu na tržni
               način. Poleg tega je pravno sporno, da bi se iz državnega proračuna financiralo javne
               zavode, ki bi delovali in bili ustanovljeni z namenom trženja, torej pridobivanja
               dohodka oziroma dobička. Nesmiselno se nam zdi tudi ustanavljanje povsem novih
               zavodov in s tem tudi nove funkcije oziroma službe, ki bi zopet podražile poslovanje
               na področju šolstva oziroma vzgoje in izobraževanja. To je potrebno ustrezneje
               sistemsko rešiti in seveda pri tem upoštevati, da imamo tako zasebne kot javne zavode
               v vzgoji in izobraževanju.</p>
               <p>Vzgojno-izobraževalni zavodi poleg vzgojno-izobraževalnih dejavnosti samostojno
               opravljajo tudi podobne dejavnosti, kot so na primer: računovodstvo, pravno-kadrovsko
               dejavnost, organiziranje prehrane ter vzdrževanje in čiščenje prostorov, kjer
               opravljajo svojo dejavnost. Zavod, ki izvaja vzgojno-izobraževalno dejavnost, lahko
               sklene pogodbe z izvajalcem podobnih storitev. Vendar pa je nemogoče prezreti
               dejstvo, da takšne pogodbe običajno sklepajo pod tržnimi pogoji. Vladna strategija,
               sprejeta v letu 2005, določa, na primer, oblikovanje skupnih računovodskih služb za
               javni sektor. Strinjamo se, da bi se z oblikovanjem organizacijskih enot, ki bi za
               javne zavode izvajale spremljajoče dejavnosti, predvsem zmanjšali fiksni materialni
               stroški, ki jih sicer ima vsak vzgojno-izobraževalni zavod, pa tudi kot sam zavod in
               vsak posebej. S tem bi razbremenili tako javne zavode kot lokalne skupnosti, ki se
               mesečno, če ne pa vsaj letno, usklajujejo o financiranju delovanja javnih zavodov.
               Poleg tega smo mnenja, da mora biti vzgojno-izobraževalni sistem urejen enotno za vso
               državo po načelu enakih možnosti oziroma pogojev za vse prebivalce naše države.</p>
               <p>V Poslanski skupini Slovenske ljudske stranke menimo, da če bi se odločili za
               financiranje iz proračuna, potem taki zavodi ne bi smeli biti ustanovljeni z namenom
               pridobivanja dohodka oziroma dobička. Predlagamo, da pristojno ministrstvo čim prej
               predlaga ustreznejšo rešitev, zato, kot sem že uvodoma povedal, predlaganega zakona,
               ki je v proceduri, ne bomo podprli.</p>
            </sp>
            <sp xml:id="SDZ4-Redna-26-2007-03-28.sp142">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Srečko Prijatelj bo podal stališče Poslanske skupine Slovenske
               nacionalne stranke. Izvolite.</p>
            </sp>
            <sp xml:id="SDZ4-Redna-26-2007-03-28.sp143">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Spoštovana predstavnica vlade, spoštovane
               kolegice in kolegi, obiskovalci, gledalci! Res je, da je osnovni zakon bil sprejet
               leta 1996. In zanimivo, da vlada ugotavlja, ravno zadnje ugotovitve vlade so, da je
               premalo otrok v vrtcih. Po drugi strani ugotavljamo, da ravno ta, pa tudi prejšnja
               vlada ni naredila ničesar, da bi bilo otrok več v vrtcih.</p>
               <p>Seveda, če pogledamo cilje predlagateljev, so dobronamerni v tem kontekstu, da je
               treba urediti financiranje javnih zavodov v teh spremljajočih dejavnostih in to
               prenesti na državni proračun. Ampak kje je pa garancija, da se bo cena vrtca znižala?
               Nikjer. Te garancije ni. In vlada odgovarja, seveda, da je v pripravi nov predlog
               zakona, ki bo to rešil celovito. In po mojem mnenju bi bilo prav, da se novi vladni
               predlog opredeli o tem, kako znižati ceno, ki bremeni uporabnika, to je družino. In
               to je največji strošek, ki je, cena dela, ki je izražena v ceni vrtca, in takoj za
               njo so stroški investicijskega in tekočega vzdrževanja. Dokler tega ne bomo naredili
               celovito, tudi stroškov plačila ne bomo zmanjšali. In mislim, da je to prav, da se
               naredi, in ne, da se leporeči in govori - skoraj vsi ste govorili o tem, kaj bi
               naredili, česa ne bi naredili. Preprosto, zakaj ste pa dopustili, vsi vi, ki ste
               imeli možnost vladati in sovladati v tej samostojni Sloveniji, da je vrtec edina skrb
               občine? Medtem ko ima vlada lahko v oskrbi bolnišnice, ko ima lahko šolske ustanove,
               ste vrtce prepustili občinam. In danes imamo največjo ceno 135 tisoč, seveda to
               morajo plačati uporabniki v malih občinah, kjer refundacija ni možna, in imamo
               najnižjo ceno tam nekje 75 tisoč. Sedaj si pa predstavljajte eno družino, ki ima
               zajamčen osebni dohodek, kako bo to plačala! Seveda tukaj so stare mame, ki rešujejo
               potem problem. In to vlada z neko analizo, ki jo je plačala bog ve koliko, zopet
               danes ugotavlja in to nam prodaja po sredstvih javnega obveščanja.</p>
               <p>Mislim, da je druga krivica, ki se delam staršem, tudi ta, da se omogoča velika
               lumparija. Nekateri se izognejo dejanskemu plačilu tako, da preprosto živijo v
               ločenih družinskih skupnostih, ki pa niso ločene in zato v bistvu imajo tudi matere
               status samohranilke. In za to je kriva država, ker ni poskrbela za družino, pa zopet
               gotovi, da je v bistvu otrok premalo. Tako bi prosil, da odpravimo te neumnosti in da
               rešimo v zakonu primerno zaračunavanje in pošteno za vse in da onemogočimo tistim
               bogatim, ki se posmehujejo naši pravni ureditvi, ki je zelo slaba in izrabljajo to
               zadevo - v Sežani imamo tak primer, ko ekstremno bogat človek v bistvu zahteva
               znižanje oziroma mu občina plačuje <stage xml:id="SDZ4-Redna-26-2007-03-28.stage9">(škoda, da ni župana tukaj)</stage> vrtec. To so primeri
               tudi v drugih občinah. Med nami so tukaj župani, pa naj povedo, če to ni res. Pa nič
               se ne more zgoditi in nobeden ne more dokazati, da v bistvu nezakonito ravnajo.</p>
               <p>Zato v naši poslanski skupini ne bomo nasprotovali temu predlogu, ker se je dotaknil
               nekega problema, samo tako na hitro spisana sprememba zakona, mislim, da gre očitno
               za samo kanček populizma, ker s tem ne rešujemo nič. In mene osebno čisto nič ne
               briga, kje bomo našli plačo za direktorja javnega zavoda in ali bomo združevali
               storitve javnih zavodov, torej računovodski servisi, kuhinjo in ne vem kaj bo en
               javni zavod, ki ga bomo na novo ustanovili. To ni problem, ki bo rešil tovrstno
               problematiko.</p>
               <p>Zanima me, kako bo država razbremenila družino in omogočila vsem, tudi tistim najbolj
               revnim, da dajo otroke v vrtec. To moramo pa storiti na način, ki bo transparenten,
               dober in to naredi lahko samo nov zakon. Jaz ga pričakujem, kajti tukaj v stališču
               mnenja Vlade imam zapisano, sicer Vlada to pravi vedno, da to problematiko dobro
               pozna in da jo misli rešiti v prihodnje celovito z novim zakonom, ki ga bo podala v
               proceduro sprejema v Državnem zboru. Hvala.</p>
            </sp>
            <sp xml:id="SDZ4-Redna-26-2007-03-28.sp144">

               <speaker>PODPREDSEDNIK SAŠO PEČE:</speaker>

               <p>Hvala. Stališče Poslanske skupine nepovezanih poslancev bo podala gospa Majda Širca.
               Izvolite.</p>
            </sp>
            <sp xml:id="SDZ4-Redna-26-2007-03-28.sp145">

               <speaker>MAJDA ŠIRCA:</speaker>

               <p>Hvala lepa. Dovolite, da se pri predstavitvi stališča Skupine Zares navežem na
               ravnokar izrečeno stališče oziroma na vprašanje, kako bo država razbremenila družino.
               In da nadaljujem, da mogoče je ta predlog spremembe zakona poskus, kako bi država
               najprej razbremenila organiziranje šolstva zato, da bi bila posledično tudi družina
               razbremenjena. Tako sem razumela, tako smo razumeli intenco tega predloga, ki govori
               o možnostih racionalizacije, boljše organizacije šolstva oziroma vrtcev in o načinu
               organiziranja spremljajočih dejavnostih na področju šolstva. Se pravi, vse od
               računovodstva, prehranjevanja, čiščenja in tako naprej v organizirane javne
               službe.</p>
               <p>Mi menimo, da gre za poskus, ki je vreden razmisleka, ki pomeni in pelje k
               racionalizaciji. Ne verjamem, da bo v drugem poskusu ta predlog prišel s kakšnimi
               bistveno boljšimi rešitvami. Obljubljeno nam je, da naj bi se zakon spremenil v
               nadaljevanju tudi na tem področju, ampak kot mi je znano, se minister za šolstvo
               načelno strinja s temi rešitvami. In če se načelno strinja, potem smo tukaj pri
               prestižu, se pravi, ali to, kar načelno predlaga nekdo drug in podpiramo mi drugi,
               seveda, ali podpreti ali ne, pa smo pri istem vprašanju. In zgoraj, če bi vprašala
               mlade ljudi, ali se z racionalizacijami in boljšimi organizacijami tudi v šolstvu
               strinjajo ali ne, bi rekli - ja.</p>
               <p>Naj končam našo predstavitev poslanske skupine, seveda, bomo podprli nadaljevanje
               življenje tega predloga z nekim pismom, ki smo ga dobili ob tej priliki, in naj ga
               kar citiram. Gospod, ki nam je pisal, pravi: "Menim da so spremembe dobro
               pripravljene, da bi lahko novela z malo dobro volje obstoječe oblasti bila sprejeta.
               Žal pa, tako kot vedno do sedaj, če je predlog posredovan od opozicije, nima
               nikakršnega argumenta, da bi vzdržal." Mi bomo poskusili, da se razprava na to temo
               nadaljuje, rešitve so dobro nakazane in najbolj nespametno je, da se jih zavrača
               zaradi tega, ker niso "vaše", ampak so "naše". Hvala.</p>
            </sp>
            <sp xml:id="SDZ4-Redna-26-2007-03-28.sp146">

               <speaker>PODPREDSEDNIK SAŠO PEČE:</speaker>

               <p>Hvala. Mag. Vasja Klavora bo podal stališče Poslanske skupine DeSUS.</p>
            </sp>
            <sp xml:id="SDZ4-Redna-26-2007-03-28.sp147">

               <speaker>MAG. VASJA KLAVORA:</speaker>

               <p>Spoštovani gospod podpredsednik! Spoštovane poslanke in poslanci! Težave glede
               financiranja in racionalne porabe proračunskih sredstev v javnih zavodih so pri nas
               dokaj pogost pojav in dvomimo, da se bodo nastali problemi odpravili zgolj z iskanjem
               nekaj delnih, nesistemskih in začasnih rešitev, kakršne so predlagane v obravnavanem
               predlogu novele zakona. Jasno je, da so se pojavile težave pri financiranju delovanja
               zavodov, ki so bili ustanovljeni v nekaterih občinah za opravljanje podpornih
               dejavnosti vzgojno-izobraževalnim zavodom brez ustreznih pravnih podlag, saj v
               veljavnem zakonu ni predvidenih sistemskih rešitev za njihovo ustanovitev in
               delovanje in tudi ne za direktno pridobivanje sredstev iz proračuna.</p>
               <p>V naši poslanski skupini dvomimo v upravičnost ustanavljanja novih pravnih subjektov
               in transparentnost delovanja le-teh, kajti predlog s svojimi določili ustvarja
               možnosti za neustrezno in neučinkovito delovanje. Kot prvo tako možnost predstavlja
               pravna spornost glede ustanovitve takih zavodov z vidika konkurence. Predlagana
               rešitev, da bi ti zavodi poleg zagotavljanja podpornih dejavnosti pod netržnimi
               pogoji vzgojno-izobraževalnim ustanovam ponudili svoje storitve prosto tudi zunaj na
               trgu, bi pomenila ustvarjanje nelojalne konkurence ostalim gospodarskim subjektom z
               identično ali podobno dejavnostjo, ki pa delujejo zgolj po tržnem principu.
               Posledično temu bi se lahko pojavil tudi problem zagotavljanja ustrezne kakovosti
               opravljanja podporne dejavnosti za vzgojno-izobraževalni zavod.</p>
               <p>Nadalje je vprašljiva gospodarnost ustanavljanja novih zavodov, tudi z vidika
               dodatnih finančnih sredstev, ki bi jih bilo treba zagotoviti za celotno
               infrastrukturo novoustanovljenih zavodov ter za zaposlitev novih direktorjev in ne
               nazadnje verjetno tudi drugega kadra.</p>
               <p>Po našem mnenju je vprašljiva tudi smiselnost fakultativnosti določbe glede
               ustanavljanja omenjenih zavodov, saj smo prepričani, da problem racionalizacije z
               vidika stroškov ni rešen, če obstaja možnost proste izbire, da se posamezne
               vzgojno-izobraževalne ustanovi odločijo, da skupaj ustanovijo javni zavod za podporne
               dejavnosti. Tako namreč obstaja verjetnost, da se bo nekaj šol in vrtcev za to
               odločilo, medtem ko bi druge šole, ki se v tak skupen projekt ne bi vključile, te
               dejavnosti zagotavljale še naprej samostojno preko svojih kadrov in
               infrastrukture.</p>
               <p>Glede na to, da se po zagotovilih vlade oziroma ministrstva že pripravljajo obsežne
               in celovite spremembe na področju organizacije in financiranja vzgoje in
               izobraževanja, poslanci naše poslanske skupine menimo, da bi bilo nesmiselno
               sprejemati parcialne in začasne rešitve, ki verjetno že v tem letu ne bodo več
               aktualne. Poslanci naše poslanske skupine bomo podprli sklep o neprimernosti predloga
               zakona za nadaljnjo obravnavo. Hvala.</p>
            </sp>
            <sp xml:id="SDZ4-Redna-26-2007-03-28.sp148">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Končali smo s predstavitvijo stališč poslanskih skupin.</p>
               <p>O predlogu sklepa bomo v skladu s časovnim potekom seje zbora odločali danes v okviru
               točke glasovanj čez pol ure, torej ob 16.10.</p>
               <p>S tem prekinjam to točko dnevnega reda. Prekinjam tudi sejo zbora, ki jo bomo
               nadaljevali, kot sem rekel, ob 16.10.</p>
               <stage xml:id="SDZ4-Redna-26-2007-03-28.stage10">(Seja je bila prekinjena ob 15.39 in se je nadaljevala ob 16.11.)</stage>
            </sp>
            <sp xml:id="SDZ4-Redna-26-2007-03-28.sp149">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, prosim, da se umirite! Nadaljujemo sejo
               Državnega zbora.</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverijo delovanje svoje glasovalne naprave.</p>
               <p>Prehajamo na prekinjeno <title xml:id="SDZ4-Redna-26-2007-03-28.title9">2. točko dnevnega reda.</title> Zbor bo v sladu s 139.
               členom Poslovnika zbora glasovanje o Predlogu zakona o spremembah in dopolnitvah
               zakona o sodnem registru opravil v petek 30. marca 2007 v okviru glasovanj. Zbor bo v
               skladu s 139. členom Poslovnika zbora glasovanje o Predlogu zakona o spremembi in
               dopolnitvi obligacijskega zakonika opravil v petek 30. marca 2007 v okviru
               glasovanj.</p>
               <p>Nadaljujemo s prekinjeno <title xml:id="SDZ4-Redna-26-2007-03-28.title10">11. točko dnevnega reda,</title> to je s <title xml:id="SDZ4-Redna-26-2007-03-28.title11">prvo obravnavo
                  Predloga zakona o spremembah in dopolnitvah zakona o Ustavnem sodišču.</title> Prehajamo na odločanje o naslednjem predlogu sklepa: "Predlog zakona o
               spremembah in dopolnitvah zakona o Ustavnem sodišču, prva obravnava, je primeren za
               nadaljnjo obravnavo." Glasujemo. Navzočih je 65 poslank in poslancev, za je glasovalo
               59, proti 5.</p>
               <p><stage xml:id="SDZ4-Redna-26-2007-03-28.stage11">(Za je glasovalo 59.)</stage> <stage xml:id="SDZ4-Redna-26-2007-03-28.stage12">(Proti 5.)</stage></p>
               <p>Ugotavljam, da je predlagani sklep sprejet, zato bo zakon dodeljen v drugo obravnavo
               matičnemu delovnemu telesu. S tem zaključujem to točko dnevnega reda.</p>
               <p>Nadaljujemo s prekinjeno <title xml:id="SDZ4-Redna-26-2007-03-28.title12">4. točko dnevnega reda</title>, to je z <title xml:id="SDZ4-Redna-26-2007-03-28.title13">drugo
                  obravnavo Predlog zakona o romski skupnosti v Republiki Sloveniji.</title> Prehajamo
               na odločanje o vloženem amandmaju. Prehajamo na odločanje o amandmaju Poslanske
               skupine nepovezanih poslancev k 10. členu. Glasujemo. Navzočih je 64 poslank in
               poslancev, za je glasovalo 20, proti 43.</p>
               <p><stage xml:id="SDZ4-Redna-26-2007-03-28.stage13">(Za je glasovalo 20.)</stage> <stage xml:id="SDZ4-Redna-26-2007-03-28.stage14">(Proti 43.)</stage></p>
               <p>Ugotavljam, da predlagani amandma ni sprejet.</p>
               <p>Zaključili smo z odločanjem o amandmaju.</p>
               <p>S tem zaključujem drugo obravnavo predloga zakona. Ker k predlogu zakona ni bil
               sprejet noben amandma, bo zbor v skladu s 139. členom Poslovnika zbora glasovanje o
               predlogu zakona opravil v petek 30. marca 2007 v okviru glasovanj.</p>
               <p>S tem prekinjam to točko dnevnega reda.</p>
               <p>Nadaljujemo s <title xml:id="SDZ4-Redna-26-2007-03-28.title14">prekinjeno 9. točko dnevnega reda - to je z obravnavo Predloga
                  zakona o spremembah in dopolnitvah zakona o organizaciji in financiranju vzgoje in
                  izobraževanja.</title> Prehajamo na odločanje o naslednjem predlogu sklepa: "Predlog
               zakona o spremembah in dopolnitvah zakona o organizaciji in financiranju vzgoje in
               izobraževanja ni primeren za nadaljnjo obravnavo." Glasujemo. Navzočih je 67 poslank
               in poslancev, za jih je glasovalo 42, proti 20.</p>
               <p><stage xml:id="SDZ4-Redna-26-2007-03-28.stage15">(Za je glasovalo 42.)</stage> <stage xml:id="SDZ4-Redna-26-2007-03-28.stage16">(proti 20.)</stage></p>
               <p>Ugotavljam, da je predlagani sklep sprejet.</p>
               <p>Zato je zakonodajni postopek o predlogu zakona končan.</p>
               <p>S tem zaključujem to točko dnevnega reda.</p>
               <p>S tem tudi prekinjam 26. sejo Državnega zbora Republike Slovenije, ki jo bomo
               nadaljevali jutri ob 10. uri. <stage xml:id="SDZ4-Redna-26-2007-03-28.stage17">(SEJA JE BILA PREKINJENA 28. MARCA 2008 OB 16.16.)</stage>
               </p>
            </sp>
         </div>
      </body>
   </text>
</TEI>