<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-28-2007-05-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|32096E1B90B6D422C12572F100406B94</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=32096E1B90B6D422C12572F100406B94</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-28-2007-05-29.DZ" n="28">
               <name>Redna</name>
               <date when="2007-05-29"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-28-2007-05-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 28. seje</stage>
            <stage type="date">(29. maj 2007)</stage>
            <stage type="chairman">Sejo je vodil Sašo Peče, podpredsednik Državnega zbora.</stage>
            <stage type="time">Seja se je pričela ob 10.01.</stage>


            <sp xml:id="SDZ4-Redna-28-2007-05-29.sp1">

               <speaker>PODPREDSEDNIK SAŠO PEČE:</speaker>

               <p>Dober dan in lep pozdrav! Prosim poslanke in poslance, da zasedejo svoja mesta.
               Pričenjamo nadaljevanje 28. seje Državnega zbora Republike Slovenije.</p>
               <p>Obveščam vas, da se današnje seje ne morejo udeležiti naslednji poslanci in poslanke:
               kolega Anton Anderlič, Stanislav Brenčič, mag. Branko Grims, Jožef Jerovšek, Milan
               Petek, Davorin Terčon in Milenko Ziherl do 14.00 ure.</p>
               <p>Prehajamo na <title>2. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O USTAVNEM SODIŠČU. </title>
               </p>
               <p>Za to točko imamo na razpolago 20 minut.</p>
               <p>Predlog zakona je v obravnavo Državnemu zboru predložila Vlada Republike Slovenije,
               zato besedo dajem predstavniku Vlade, gospodu ministru dr. Lovru Šturmu, za
               dopolnilno obrazložitev predloga zakona. Izvolite, prosim.</p>
            </sp>
            <sp xml:id="SDZ4-Redna-28-2007-05-29.sp2">

               <speaker>DR. LOVRO ŠTURM:</speaker>

               <p>Hvala za besedo, gospod predsedujoči. Spoštovane poslanke in poslanci! Danes
               obravnavate enega vsebinsko najpomembnejših zakonov pravne oziroma ustavne države,
               namreč, Predlog zakona o spremembah in dopolnitvah zakona o Ustavnem sodišču.</p>
               <p>Slovenski zakon o Ustavnem sodišču ima bistven vpliv na izvrševanje ustavnosti in
               zakonitosti ter delovanje in varstvo pravne države, kar pa vključuje tudi človekove
               pravice in temeljne svoboščine. Poleg tega zagotavlja Zakon o Ustavnem sodišču tudi
               institucionalni, postopkovni način varovanja določenih drugih najvišjih vrednot
               Slovenije, kot sta predvsem svobodna demokratična družba in suverenost.</p>
               <p>O samem predlogu zakona naj uvodoma navedem, da je bil sedaj veljavni Zakon o
               Ustavnem sodišču sprejet leta 1994 in je bil navedenega leta to prav gotovo moderen
               zakon in je to v svojem bistvenem delu tudi še sedaj. Njegovo sprejetje, slabe tri
               leta po uveljavitvi Ustave Republike Slovenije iz leta 1991, je pomenil dvig ravni
               pravne varnosti, varstva človekovih pravic in temeljnih svoboščin ter vrednot
               svobodne demokratične družbe v Sloveniji, ki so bile torej še dodatno varovane z na
               novo zakonsko opredeljenimi pristojnostmi Ustavnega sodišča. Pravno-politični razvoj
               v Republiki Sloveniji po letu 1994 pa je privedel do določenih novih spoznanj, tako v
               teoriji kot v praski. Ugotovljene so bile določene pravne praznine v veljavnem
               zakonu, predvsem pa je Ustavno sodišče začelo postajati neke vrste žrtev lastnega
               uspeha. Na primer, z neprestanim, preko vsake mere velikim povečevanjem pripada zadev
               na Ustavno sodišče, predvsem s področja ustavnih pritožb, in poleg tega še ustavnih
               pritožb z nekoliko manj pomembnih pravnih področji. Če drugega ne, preobremenjenost
               Ustavnega sodišča povzroča zaostanke v reševanju vseh drugih zadev, ogroža varstvo
               pravice do sojenja v razumnem roku in na ta način posredno ogroža tudi pravno
               varnost, ekonomsko varnost in socialno varnost v Republiki Sloveniji. V primeru
               sistemske in trajne preobremenitve Ustavnega sodišča pa le-to več ne zmore opravljati
               svoje ustavne naloge, najvišjega organa varstva ustavnosti in zakonitosti v Republiki
               Sloveniji, ki pa naj ustavnost in zakonitost varuje tudi dejansko in ne samo na
               papirju. Že navedena preobremenjenost Ustavnega sodišča terja določeno zakonodajno
               delovanje zakonodajnega organa Republike Slovenije.</p>
               <p>Poleg tega pa je treba določbe Zakona o Ustavnem sodišču dopolniti tudi v nekaterih
               njegovih drugih delih tako, da bo omogočena večja stopnja pravne varnosti nasploh in
               pa da bodo določena jasnejša pravila glede funkcije sodnika Ustavnega sodišča. Na
               primer v primeru, ko sodniku Ustavnega sodišča preneha mandat, ni pa bil pravočasno
               izvoljen drug ustavni sodnik.</p>
               <p>Z vidika določenih drugih bistvenih rešitev iz predloga zakona naj posebej opozorim,
               da predlog zakona z vidika povečanja učinkovitosti odločanja Ustavnega sodišča
               predlaga nekatere omejitve glede vlaganja pobud za oceno ustavnosti podzakonskih
               predpisov, ki neposredno učinkujejo, in to rok enega leta po začetku veljavnosti
               podzakonskega akta oziroma eno leto po tem, ko je fizični ali pravni osebi nastala
               škoda.</p>
               <p>Prav tako je ena od najpomembnejših sprememb veljavnega zakona, z vidika
               učinkovitosti Ustavnega sodišča, tudi omejevanje možnosti vlaganja ustavnih pritožb v
               tako imenovanih manj pomembnih zadevah: spori majhne vrednosti po Zakonu o pravdnem
               postopku, stroški postopka, motenje posesti in zadeve prekrškov. Seveda, s potrebno
               izjemo v korist pritožnikov v posebno utemeljenih primerih bo lahko Ustavno sodišče
               vseeno odločalo o ustavni pritožbi.</p>
               <p>Predlog zakona tudi podrobno ureja vprašanje začasnega nadaljevanja mandata sodnika
               Ustavnega sodišča, kar je samo zakonska konkretizacija določbe drugega odstavka 165.
               člena Ustave, za primere, ko ni bil pravočasno izvoljen novi sodnik ali sodniki
               Ustavnega sodišča. Uvaja se namreč sistem žreba, kot je to v navadi v določenih
               mednarodnih organizacijah oziroma v mednarodnih sodiščih, izvedlo pa ga bo Ustavno
               sodišče samo, tako da bo v zakonsko določenih primerih na najbolj objektiven način z
               žrebom določilo, kdo od sodnikov Ustavnega sodišča nadaljuje z opravljanjem funkcije,
               ker novi sodnik Ustavnega sodišča ni bil izvoljen v Državnem zboru. Predlagana je
               tudi nujna garancija zakonitosti in transparentnosti tega postopka, neke vrste
               zunanjega nadzora bo s svojo prisotnostjo pri izvajanju postopka žreba izvrševal
               predsednik Državnega zbora Republike Slovenije kot najvišji funkcionar zakonodajne
               veje oblasti Republike Slovenije. Na ta način bo tudi varovano sorazmerje med vejami
               oblastmi.</p>
               <p>Vse navede pomembnejše spremembe Zakona o Ustavnem sodišču bi morale predvsem
               pripomoči, da Ustavno sodišče predvidoma do konca leta 2008 odpravi večino sedanji
               zaostankov pri njegovem delu, ki so nastali zaradi prekomernega povečanja pripada
               zadev na Ustavno sodišče, ker se je od leta do leta vse več ljudi in pravnih oseb
               obračalo nanj.</p>
               <p>Menim, da je vsem vejam oblasti v Republiki Sloveniji skupen ideal oziroma
               prizadevanje za varovanje in razvijanje pravne države ter varovanje ustavnosti in
               zakonitosti in si moramo skupaj prizadevati, da tudi na področju delovanja oziroma
               pristojnosti Ustavnega sodišča zagotovimo najboljšo možno zakonsko ureditev, ki je v
               skladu tako z Ustavo Republike Slovenije kot tudi s potrebami zagotavljanja
               učinkovitega delovanja Ustavnega sodišča. Prav tako pa je pomembno, da omogočimo
               učinkovito delovanje Ustavnega sodišča tudi z vidika koristi pravnih in fizičnih
               oseb, ki bi se obračale nanj, saj je konec koncev ustava nastala tudi zato, da
               opredeli ali ponovno zapiše določene pravice in svoboščine ter ljudem in pravnim
               osebam omogoči, da lahko v primeru njihovih kršitev dobijo dejansko oziroma
               učinkovito varstvo pred najvišjim ustavnim forumom, kar je Ustavno sodišče.</p>
               <p>Zaključno naj še napovem, da bo Vlada Republike Slovenije po zaključku druge
               obravnave predloga zakona predlagala določen uskladitveni amandma pretežno tehnične
               narave, ki se bo nanašal na 30. člen predloga zakona, ki je bil v obravnavi na
               matičnem delovnem telesu spremenjen. Popraviti bo namreč treba uvodno besedilo 30.
               člena, ki se mora nanašati na tri člene in ne na dva člena, ter določeno napačno
               sklicevanje v drugem odstavku 55.c člena predloga zakona. Hvala lepa.</p>
            </sp>
            <sp xml:id="SDZ4-Redna-28-2007-05-29.sp3">

               <speaker>PODPREDSEDNIK SAŠO PEČE:</speaker>

               <p>Hvala tudi vam, gospod minister. Predlog zakona je v okviru zakonodajnega postopka
               obravnaval Odbor za notranjo politiko, javno upravo in pravosodje kot matično delovno
               telo. Prosim predsednico odbora, gospo Mojco Kucler Dolinar, da poda in predstavi
               poročilo odbora. Izvolite.</p>
            </sp>
            <sp xml:id="SDZ4-Redna-28-2007-05-29.sp4">

               <speaker>MOJCA KUCLER DOLINAR:</speaker>

               <p>Hvala, predsedujoči. Lep pozdrav ministru, predstavnikom ministrstva, kolegom
               poslancem, kolegicam poslankam! Odbor Državnega zbora za notranjo politiko, javno
               upravo in pravosodje je na svoji 33. seji, redni seji, obravnaval Predlog zakona o
               spremembah in dopolnitvah zakona o Ustavnem sodišču. Predstavnik predlagatelja je
               uvodoma podal dopolnilno obrazložitev k spremembam zakona, pri tem pa predvsem
               poudaril, da je konkretni predlog zakona eden od najpomembnejših zakonov pravne
               države oziroma ustavne države, saj ima bistven vpliv na vprašanje ustavnosti in
               zakonitosti ter tudi delovanja in pa varstva pravne države, pri tem pa upošteva tudi
               človekove pravice. Nato je predstavil cilije in spremembe zakona.</p>
               <p>Na seji odbora je sodeloval tudi predstavnik Ustavnega sodišča, to je predsednik
               Ustavnega sodišča Janez Čebulj, ki se je strinjal z navedbami predstavnika
               predlagatelja ter pri tem dejal, da se Ustavno sodišče strinja s predlogom zakona, da
               pa ta mogoče vsebinsko vendarle ne predstavlja tistega, za kar si je Ustavno sodišče
               prizadevalo že v času njegove priprave. Ustavno sodišče si je takrat prizadevalo
               postrožiti dostop do Ustavnega sodišča glede možnosti vlaganja ustavnih pritožb,
               zlasti v tistih zadevah, ki jih je mogoče okarakterizirati kot manj pomembna pravna
               vprašanja ali manj pomembne posege v človekove pravice. Povedal je, da novela omogoča
               vpeljavo standardov v ustavodajno presojo, v ustavno sodno presojo, ki bodo omogočili
               opravo selekcije ustavnih pritožb, kar pa bo vsekakor pripomoglo k zmanjševanju
               njihovega števila v obsegu resnično pomembnih precedenčnih zadev.</p>
               <p>S strani Zakonodajno-pravne službe so bila predstavljena posamezna stališča, pripombe
               predvsem v zvezi s 13., 14. in 16. členom.</p>
               <p>Na seji odbora je sodeloval tudi predstavnik Državnega sveta, ki je dejal, da Državni
               svet v celoti podpira predlog zakona in tudi po njihovem mnenju bo ta vsekakor
               pripomogel k hitrejšemu delovanju Ustavnega sodišča in pa zmanjševanju pripada
               zadev.</p>
               <p>V razpravi članic in članov odbora je bilo izpostavljeno zlasti, ali je pri pripravi
               predloga zakona bil upoštevan tudi protokol 14. evropske konvencije o človekovih
               pravicah, ki zagotavlja možnost sprožitve ustreznih postopkov pred Evropskim sodiščem
               o človekovih pravicah, ko so v okviru domačega pravnega reda izčrpana vsa sredstva.
               Na to so predstavniki predlagatelja odgovorili in pojasnili, da je bil omenjeni
               protokol, ki sicer še ni stopil v veljavo, predmet razprave že v fazi priprave
               predloga zakona, zlasti v smislu spremembe 35. člena Evropske konvencije o človekovih
               pravicah, ki omejuje dostop do Evropskega sodišča za človekove pravice. V tem smislu
               pa je bilo potrebno poiskati ustrezen primerljiv slovenski standard, ki bi omejil
               dostop do Ustavnega sodišča na področju ustavne pritožbe. Ta pa je vezan na vsebino
               pomembnega ustavno-pravnega vprašanja, ki presega pomen konkretne zadeve. Sprejeti so
               bili posamezni amandmaji, ob koncu pa je bil tudi sprejet zakon kot celota.</p>
            </sp>
            <sp xml:id="SDZ4-Redna-28-2007-05-29.sp5">

               <speaker>PODPREDSEDNIK SAŠO PEČE:</speaker>

               <p>Hvala lepa. Državni zbor je na svoji 26. seji opravil prvo obravnavo predlaganega
               zakona, zato predstavitev stališč poslanskih skupin ni možna. Ker pa k dopolnjenemu
               predlogu zakona ni bilo vloženih amandmajev, ni možna razprava o posameznih členih,
               zato razpravo zaključujem in s tem tudi drugo obravnavo predloga zakona. V skladu s
               139. členom Poslovnika Državnega zbora bomo glasovanje o predlogu zakona opravili
               jutri, v sredo, 29. maja v okviru točke glasovanje. S tem prekinjam to točko dnevnega
               reda. Ministru se zahvaljujem za podajo mnenja pri tej točki.</p>
               <p>Mi pa prehajamo k <title>11. TOČKI DNEVNEGA REDA - NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PRAVDNEM POSTOPKU. </title>Obravnava potekal po
               skrajšanem postopku, za obravnavo pa imamo predvideno 1 uro in 37 minut časa. Predlog
               zakona je v obravnavo zboru predložila Vlada Republike Slovenije, zato besedo ponovno
               dajem predstavniku Vlade za dopolnilno obrazložitev predloga zakona. Dr. Lovro Šturm,
               minister za pravosodje, prosim.</p>
            </sp>
            <sp xml:id="SDZ4-Redna-28-2007-05-29.sp6">

               <speaker>DR. LOVRO ŠTURM:</speaker>

               <p>Hvala za besedo, gospod predsedujoči. Spoštovane poslanke in poslanci Državnega
               zbora. Temeljni cilj predloga zakona, ki ga danes obravnava Državni zbor, je
               informatizacija pravdnega postopka v najširšem pomenu z uvedbo elektronskega
               poslovanja. Ta informatizacija vključuje ne samo elektronske odločbe, elektronske
               vloge, elektronsko vročanje, ampak tudi možnost elektronskega vpogleda v stanje vlog
               v pravdnem postopku. S predlogom zakona se želi povečati učinkovitost delovanja
               civilnega sodstva in omogočiti popolno uresničitev že uvedene informatizacije
               izvršilnega postopka. V tem, torej v izvršilnem postopku, se namreč zakon o pravdnem
               postopku, ki sedaj nima ustreznih določb o elektronskem poslovanju, uporablja
               subsidiarno. Uporablja se torej pri vseh izvršilnih zadevah. Pri tem predlagane
               spremembe ne posegajo bistveno v sam koncept pravdnega postopka.</p>
               <p>Predlagana ureditev elektronskega pravdnega postopka delno izhaja iz ureditve
               elektronskega upravnega postopka, urejenega v Zakonu o splošnem upravnem postopku, z
               določenimi značilnostmi, ki izhajajo iz drugačnega poslovanja in iz neodvisnosti
               sodstva v primerjavi z državno upravo. Predlagane spremembe lahko razdelimo v štiri
               sklope, in sicer: elektronske vloge, elektronsko vročanje, elektronsko poslovanje, ki
               vključuje elektronske odločbe ter možnost elektronskega vpogleda v stanje vlog. Pri
               vložitvi vlog v elektronski obliki po elektronski poti se kot osnovni identifikacije
               strank predvideva podpisovanje z varnim elektronskim podpisom, overjenim s
               kvalificiranim potrdilom. Izjema od omenjenega načina podpisovanja bi veljala samo za
               tiste vloge, za katere bi minister za pravosodje ocenil, da ne zahtevajo tako visoke
               stopnje identifikacije vložnikov. V tem primeru bi tudi določil način identifikacije
               strank.</p>
               <p>Vlaganje po elektronski poti bi potekalo po informacijskem sistemu, ki bi ga
               vzpostavil Center za informatiko pri Vrhovnem sodišču Republike Slovenije. Ta
               informacijski sistem bi deloval podobno kot enotni informacijski sistem za sprejem
               vlog, vročanje in obveščanje, ki ga je za upravne postopke že vzpostavilo Ministrstvo
               za javno upravo. Ker bi se za čas izročitve vloge sodišču štel tisti trenutek, ko
               informacijski sistem prejme vlogo, bi informacijski sistem vložniku samodejno potrdil
               prejem vloge. Ker vlaganje vlog po elektronski poti lahko v celoti deluje le, če
               zakon predvidi izjemo od vlaganja vlog in prilog v toliko izvodih, kolikor jih je
               potrebno za sodišče in nasprotno stranko, to je namreč sedanja ureditev, se predlaga,
               da ustrezno število izvodov naredi sodišče, ki vlogo prejme.</p>
               <p>Pri elektronskem vročanju se predlaga, naj bi bilo elektronsko vročanje pravno
               enakovredno klasičnemu vročanju, če bi potekalo po varni elektronski poti po
               informacijskem sistemu, s posredovanjem organizacije, ki opravlja dejavnost
               elektronskega vročanja. Informacijski sistem bi samodejno poslal naslovniku v njegov
               varni poštni predal pisanje, ki ga mora naslovnik prevzeti v 15-ih dneh. Naslovnik bi
               pisanje prevzel iz informacijskega sistema tako, da bi z uporabo kvalificiranega
               potrdila za varen elektronski podpis dokazal svojo istovetnost, imel vpogled v
               pisanje v varni poštni predal in elektronsko podpisal vročilnico. Vročitev bi bila
               opravljena z dnem, ko bi naslovnik prevzel pisanje. Če pisanja ne bi prevzel v 15-ih
               dneh, bi veljala vročitev za opravljeno z dnem, ko je informacijskih sistem samodejno
               poslal pisanje naslovniku v njegov varni poštni predal.</p>
               <p>Opisani način elektronskega vročanja bi veljal za navadno in za osebno vročitev.
               Elektronsko vročanje bi bilo mogoče šteti tudi za tiste akte sodišča, ki imajo
               izvirnike v fizični obliki, če bi bil elektronski dokument, ki je izdelan na podlagi
               fizičnega izvirnika, opremljen z varnim elektronskim podpisom sodišča, overjenim s
               kvalificiranim potrdilom. Sodišče bi stranki lahko vročilo akt na opisan način le, če
               bi stranka sodišču sporočila, da želi vročitev pisanj po elektronski poti. Vročitev
               bi se opravila na naslov varnega poštnega predala naslovnika, do katerega naslovnik
               dostopa s kvalificiranim digitalnim potrdilom. Ta naslov bi bil enakovreden naslovu
               njegovega prebivališča. Če bi stranka pisanje poslala po varni elektronski poti, pa
               bi se štelo, dokler ne bi sporočila drugače, da želi vročanje na enak način, torej po
               varni elektronski poti. Obvezno vročanje po elektronski poti pa bi veljalo za
               vročanje državnim organom, odvetnikom, notarjem, izvršiteljem, sodnim izvedencem,
               cenilcem in tolmačem, stečajnim upraviteljem /opozorilni znak za konec/ ter drugim
               osebam ali organom, pri katerih se na podlagi njihove narave dela lahko domneva
               njihova večja zanesljivost. Ker vročanje po elektronski poti v primerjavi s klasičnim
               načinom vročanja...</p>
            </sp>
            <sp xml:id="SDZ4-Redna-28-2007-05-29.sp7">

               <speaker>PODPREDSEDNIK SAŠO PEČE:</speaker>

               <p>Gospod minister, vaš čas!</p>
            </sp>
            <sp xml:id="SDZ4-Redna-28-2007-05-29.sp8">

               <speaker>DR. LOVRO ŠTURM:</speaker>

               <p>... stranki ni moteče oziroma se s tem vročanjem ne moti strankine zasebnosti, se
               predlaga za čas, v katerem določa elektronsko vročanje,...</p>
            </sp>
            <sp xml:id="SDZ4-Redna-28-2007-05-29.sp9">

               <speaker>PODPREDSEDNIK SAŠO PEČE:</speaker>

               <p>Gospod minister, prosim, da zaključite.</p>
            </sp>
            <sp xml:id="SDZ4-Redna-28-2007-05-29.sp10">

               <speaker>DR. LOVRO ŠTURM:</speaker>

               <p>... ni časovno omejen. Hvala lepa.</p>
            </sp>
            <sp xml:id="SDZ4-Redna-28-2007-05-29.sp11">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Predlog zakona je obravnaval Odbor za notranjo politiko, javno upravo
               in pravosodje kot matično delovno telo. Prosim predsednico odbora, gospo Mojco Kucler
               Dolinar, da poda poročilo. Izvolite.</p>
            </sp>
            <sp xml:id="SDZ4-Redna-28-2007-05-29.sp12">

               <speaker>MOJCA KUCLER DOLINAR:</speaker>

               <p>Hvala še enkrat. Lep pozdrav sedaj tudi obiskovalcem! Odbor Državnega zbora za
               notranjo politiko, javno upravo in pravosodje je tudi Predlog zakona o spremembah in
               dopolnitvah zakona o pravdnem postopku obravnaval na svoji redni 33. seji.
               Predstavnik predlagatelja, državni sekretar, je uvodoma podal obširno dopolnilno
               obrazložitev, v kateri je povedal, da se s predlogom zakona v pravdni postopek uvaja
               informatizacija v najširšem smislu, to je elektronsko poslovanje, ki vključuje tako
               elektronske odločbe, elektronske vloge, elektronsko vročanje, možnost elektronskega
               vpogleda v stanje vlog.</p>
               <p>Na seji je sodelovala tudi predstavnica Zakonodajno-pravne službe, ki je povedala, da
               so bile pisne pripombe te službe v glavnem upoštevane v vloženih amandmajih, kasneje
               pa tudi v predloženih amandmajih odbora, ki jih je odbor ob koncu tudi sprejel.
               Posebej sta bila izpostavljena 10. in 13. člen predloga zakona.</p>
               <p>Kot rečeno, so bili na seji odbora sprejeti posamezni amandmaji, ob koncu pa tudi vsi
               členi zakona skupaj. Hvala.</p>
            </sp>
            <sp xml:id="SDZ4-Redna-28-2007-05-29.sp13">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Prehajamo na predstavitev stališč poslanskih skupin. Kolega Ivan
               Jelen bo podal stališče Poslanske skupine DeSUS.</p>
            </sp>
            <sp xml:id="SDZ4-Redna-28-2007-05-29.sp14">

               <speaker>IVAN JELEN:</speaker>

               <p>Hvala za besedo, gospod podpredsednik. Poslanke in poslanci, gospod minister! Predlog
               novele za informatizacijo pravdnega postopka prinaša tako rekoč revolucionarno
               spremembo v tehniki dela sodišč v civilnem postopku, ki bo vsekakor zelo dobrodošla,
               tako za uslužbence pravosodja kot tudi za stranke pravdnih postopkov. Z uvedbo
               elektronskega poslovanja v najširšem pomenu bo poraba časa za stranko pravdnega
               postopka in še bolj za sodišče v veliki meri zmanjšana, kar pomeni, da bodo posamezna
               sodišča razbremenjena nepotrebne birokracije in se bodo lahko bolj posvetila
               vsebinskemu delu. Zato smo v naši poslanski skupini prepričani, da bodo predlagane
               spremembe in dopolnitve bistveno prispevale tudi k uresničevanju projekta Lukenda, ki
               je kot enega od ukrepov za povečanje učinkovitosti sodstva predvidel tudi popolno
               informatizacijo sodišč. Sicer so zametki uvedbe informacijske tehnologije v pravdnem
               postopku bili postavljeni že z novelo zakona pred petimi leti, pogoje za uporabo pa
               je postavil zakon o elektronskem poslovanju in elektronskem podpisu.</p>
               <p>Prvi koraki informatizacije sodišč so bili storjeni že na zemljiški knjigi, nadalje v
               postopku izvržbe, vendar pa informatizacijo v izvršilnem postopku ni mogoče v celoti
               izvesti brez ustreznih sprememb zakona o pravdnem postopku, ki se pri izvržbi
               subsidiarno uporablja. Zgolj veljavna zakonska osnova, pa ne zadostna podlaga za
               realne možnosti uvedbe popolnega elektronskega poslovanja, zato je tudi s tega vidika
               obravnavana novela pravdnega postopka potrebna podpore. Posodobitev pravosodne
               tehnike z informatizacijo se predlaga v štirih sklopih: elektronsko poslovanje,
               elektronske odločbe, elektronsko vlaganje vlog in elektronsko vročanje. Zadnja dva
               sklopa se v večji meri nanašata na stranke pravdnega postopka, ki jim bo tako po
               načelu "vse na enem mestu" olajšano opravljanje zadev, ki se nanašajo na en poslovni
               oziroma življenjski dogodek, kar pomeni z uporabo elektronske poti prihranek časa in
               denarja, s pošiljanjem pravdnih aktov po elektronski poti so zmanjšane namreč tudi
               potni stroški. Vendar pa je težava v tem, kar je pokazala praksa, da je nabor do
               sedaj uporabljenih elektronskih storitev tam, kjer so pač že možne v elektronski
               upravi, bolj slab. Poleg neuporabe interneta in nepoznavanja možnosti elektronske
               uprave so razlogi za neuporabo zlasti v tem, da stranke upravne zadeve raje urejajo
               na klasičen način. Po noveli bo vloge v pravdnem postopku še vedno možno dajati tudi
               v fizični, torej v klasični papirnati obliki, pa tudi vročalo se bo po stranki po
               elektronski pošti zgolj, če bo stranka sodišču sporočila, da želi takšen način
               vročanja, razen za tiste državne organe in osebe, za katere je predvideno obvezno
               elektronsko vročanje.</p>
               <p>Po zagotovilih predlagatelja so sredstva, potrebna za vzpostavitev infrastrukture, v
               celoti zagotovljena na proračunski postavki Vrhovnega sodišča, tako da predlog novele
               ne bo imel finančnih posledic za druga javna finančna sredstva. Potrebno pa bo
               vzpostaviti še enotne programske rešitve za vlaganje in vročanje v skladu s
               predlagano spremembo zakona.</p>
               <p>V poslanski skupini bomo predlagane spremembe in dopolnitve Zakona o pravdnem
               postopku, vključno z že sprejetimi in s predlaganimi amandmaji, ki so pripravljeni v
               skladu s priporočili Zakonodajno-pravne službe, podprli, ker menimo, da je
               informatizacija našega sodstva, ki močno zaostaja za Evropo nujna, saj predlagane
               spremembe bistveno zmanjšujejo birokracijo, odpravljajo administrativne ovire ter
               ustvarjajo uporabnikom prijaznejše in hitrejše komuniciranje s sodstvom, omogočajo
               sprejemanje postopka skozi informacijski sistem, vsekakor pa bodo vzpostavljeni
               ugodnejši pogoji za učinkovito in vsebinsko delo sodstva.</p>
            </sp>
            <sp xml:id="SDZ4-Redna-28-2007-05-29.sp15">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Mitja Ljubeljšek bo podal stališče Poslanske skupine SDS.
               Izvolite.</p>
            </sp>
            <sp xml:id="SDZ4-Redna-28-2007-05-29.sp16">

               <speaker>MITJA LJUBELJŠEK:</speaker>

               <p>Hvala lepa, gospod podpredsednik. Spoštovani minister s sodelavci, spoštovani zbor! V
               Poslanski skupini Slovenske demokratske stranke podpiramo vse vsebinske spremembe in
               dopolnitve obstoječe zakonodaje, ki imajo cilj odpravo v praksi izkazanih
               pomanjkljivosti, predvsem pa spremembe in dopolnitve, katerih cilj je izboljšati tudi
               učinkovitost in modernizacijo sodnega sistema. Uvajanje elektronskega poslovanja
               lahko zaradi sodobnih informacijsko- komunikacijskih tehnologij v današnjem času
               bistveno prispeva tudi k povečanju učinkovitosti sodstva. Ti učinki so se v veliki
               meri že pokazali pri uvedbi elektronske zemljiške knjige z uvedbo elektronskih
               vpisnikov, pa tudi na področju poslovanja sodišč ter pri uvedbi elektronskega
               poslovanja v pravdnem postopku. S predlagano spremembo Zakona o pravdnem postopku, ki
               je bil sprejet leta 1999 in bil že dvakrat noveliran, se uresničuje tudi program
               Lukenda, ki je kot enega od pomembnih ukrepov za povečanje učinkovitosti sodstva
               predvidel tudi popolno informatizacijo sodišč, s čimer bo omogočena popolna
               uresničitev že uvedene informatizacije izvršilnega postopka.</p>
               <p>Pravi korak v tej smeri je bil storjen že s sprejetjem Zakona o izvršbi in
               zavarovanju, ki je izvršilni postopek informatiziral, ki pa ga ni mogoče v celoti
               izvesti brez ustreznih sprememb Zakona o pravdnem postopku, in sicer v smeri
               prilagoditve na elektronsko poslovanje. S predlagano spremembo zakona se torej ne
               posega v sam koncept pravdnega postopka, ampak se v pravdni postopek le uvaja
               elektronsko poslovanje, kar praktično pomeni, da bodo lahko stranke vlagale tožbe in
               druge listine po elektronski pošti. Pod določenimi pogoji bodo lahko tudi sodišča s
               strankami komunicirala po elektronski poti, vodili se bodo elektronski spisi, stranke
               pa bodo imele po elektronski poti tudi možnost spremljanja postopka ter pregledovanja
               in prepisovanja spisov. S tem se bo čas za stranke in sodišča bistveno skrajšal.</p>
               <p>Poudariti je treba, da je z določbami zakona izrecno določena enakovrednost pisne in
               elektronske oblike ter njena dokazana vrednost.</p>
               <p>V Poslanski skupini Slovenske demokratske stranke podpiramo, med drugim, tudi
               skrajšani postopek sprejemanja te novele zakona, saj je bilo gradivo že pred začetkom
               zakonodajnega postopka objavljeno na spletni strani predlagatelja, v razpravo pa so
               bile vključene nevladne organizacije in predstavniki zainteresirane javnosti.
               Sprejete pripombe so bile, po zagotovilu predlagatelja, v največji meri tudi
               upoštevane. Da je bil postopek vsebinskega usklajevanja in dopolnjevanja določil
               novele korektno, strokovno in pregledno izpeljan, dokazuje tudi najširša podpora pri
               sprejemanju novele na matičnem delovnem telesu.</p>
               <p>Poslanska skupina Slovenske demokratske stranke predvsem na osnovi mnenja
               Zakonodajno-pravne službe Državnega zbora predlaga v sprejetje tudi tri amandmaje k
               trem določilom, s čimer bi imele stranke možnost uveljaviti kršitve nepravilnosti
               predpisa zvočnega posnetka v postopku s pravnimi sredstvi, v novelo bi se vnesli tudi
               pogoji, ki jih morajo izpolnjevati osebe za opravljanje vročanja, določilo pa bi se
               tudi obdobje vročanja na podlagi posebnega dovoljenja ministra, dokler se ne bi
               zagotovilo vročilo po pravnih in fizičnih osebah, izbranih v postopku javnega
               naročanja po zakonu, ki ureja javno naročanje.</p>
               <p>V naši poslanski skupini se zavedamo, da bo potrebno pred in za uporabo predlaganih
               sprememb in dopolnitev predlaganega zakona najprej prilagoditi in dodelati programske
               rešitve, prilagoditve in nadgradnje, za kar bodo potrebna tudi finančna sredstva, ki
               pa so v proračunu tudi že zagotovljena.</p>
               <p>V Poslanski skupini Slovenske demokratske stranke bomo predlagano novelo zakona in
               predlagane tri amandmaje vsekakor podprli. Hvala lepa.</p>
            </sp>
            <sp xml:id="SDZ4-Redna-28-2007-05-29.sp17">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine Nove Slovenije bo podala gospa Mojca
               Kucler Dolinar. Izvolite.</p>
            </sp>
            <sp xml:id="SDZ4-Redna-28-2007-05-29.sp18">

               <speaker>MOJCA KUCLER DOLINAR:</speaker>

               <p>Hvala. Pri Novi Sloveniji in naša poslanska skupina smo podprli tudi že nekatere
               spremembe drugih zakonov, ki so nakazale olajšanje in spremembe civilnih postopkov.
               Lani sprejeta novela Zakona o izvršbi in zavarovanju je nakazala smer sprememb glede
               poteka civilnih postopkov, bil je storjen tudi prvi korak informatizacije poslovanja.
               Po prepričanju Poslanske skupine Nove Slovenije gre pri predlogu sprememb zakona o
               pravdnem postopku stvar še korak naprej - uvaja poleg uresničitve že uvedene
               informatizacije izvršilnega postopka še možnost elektronskega vlaganja vlog,
               elektronskega vročanja, elektronskega poslovanja in vpogled v stanje vlog. Smiselno
               je, da bo stranka lahko vlagala tožbe, odgovore na tožbe, pravna sredstva in druge
               izjave, predloge in sporočila po elektronski poti, seveda opremljene z varnim
               elektronskim podpisom in pa overjenim s kvalificiranim potrdilom. Sistem bo
               vzpostavil Center za informatiko pri Vrhovnem sodišču, deloval pa bo podobno kot
               sistem za upravne postopek, ki ga je vzpostavilo Ministrstvo za javno upravo.
               Natančneje pa bo gotovo treba določiti s podzakonskim predpisom, kdaj se bodo
               posamezne vloge vložile lahko po telefonu ali po elektronski poti brez varnega
               elektronskega podpisa.</p>
               <p>Dobrodošla novost, po prepričanju Poslanske skupine Nove Slovenije, je tudi ta, da bo
               predsednik senata lahko odredil zvočno in slikovno snemanje naroka, o čemer bo seveda
               moral obvestiti stranke in druge udeležence postopka. Možen bo prepis zvočnega
               posnetka na zahtevo ali stroške stranke ali pa če je zoper odločbo, s katero se
               postopek konča, vloženo pravno sredstvo. Kljub nekaterim pomislekom, ki so bili
               izraženi, smo prepričani, da ravno zvočni prepis naroka lahko reši marsikatero zagato
               in spor med strankami postopka.</p>
               <p>Zakon teži tudi k temu, da naj bi bilo vročanje po elektronski poti čim bolj podobno
               vročanju po klasični poti. Stranka mora sodišču sicer sporočiti, da želi vročanje po
               elektronski poti, če pa že sama pošlje vlogo po taki poti, se smatra, da želi tudi
               vročanje po varni elektronski poti. Za nekatere subjekte, ki bolj pogosto sodelujejo
               s sodiščem, pa je obvezno elektronsko vročanje, to je za državne organe, odvetnike,
               notarje, izvršitelje, sodne izvedence. Ravno zaradi narave njihovega dela se od njih
               lahko pričakuje in predvideva večja skrbnost, in to velja tudi pri poslovanju med
               samimi sodišči.</p>
               <p>V Novi Sloveniji ocenjujemo, da bo dobrodošla tudi novost, ko bodo stranke imele
               možnost pregledovanja spisa v informacijskem sistemu, če je le-ta v elektronski
               obliki, predvsem pa, da je omogočeno tudi spremljanje postopka v informacijskem
               sistemu.</p>
               <p>V naši poslanski skupini pričakujemo, da bodo predlagane spremembe pravdnega postopka
               olajšale poslovanje tistim strankam, ki so vešče komuniciranja po elektronski poti,
               gotovo pa bo to spodbuda, da bomo pridobili tudi kakšnega novega uporabnika tovrstnih
               komunikacij več, zato bomo zakon in tudi amandmaje v Poslanski skupini Nove Slovenije
               podprli.</p>
            </sp>
            <sp xml:id="SDZ4-Redna-28-2007-05-29.sp19">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Marjan Drofenik bo podal stališče Poslanske skupine Slovenske
               ljudske stranke. Izvolite.</p>
            </sp>
            <sp xml:id="SDZ4-Redna-28-2007-05-29.sp20">

               <speaker>MARJAN DROFENIK:</speaker>

               <p>Spoštovani predsedujoči, spoštovani gospod minister s sodelavci, poslanke in
               poslanci, spoštovani mladi poslušalci na galeriji! Novela Zakona o pravdnem postopku
               se nanaša na uporabo informacijske tehnologije v pravdnem postopku. Gre torej za še
               eno v nizu sprememb v skladu s programom Lukenda za zmanjšanje sodnih zaostankov na
               naših sodiščih. Ta program med drugim predvideva tudi popolno informatizacijo sodišč,
               ki naj bi prispevala k bolj učinkovitemu delu sodstva.</p>
               <p>V Poslanski skupini Slovenske ljudske stranke predlagano novelo zakona seveda
               podpiramo. Tudi na Odboru za notranjo politiko ob obravnavi novele sploh ni bilo
               razprave. To dokazuje konsenz med poslanci, da se tudi z uporabo sodobnih
               elektronskih poti omogoči bolj učinkovito delo sodstva. Sama novela prinaša rešitve
               na področju vlaganja vlog, vročanja, elektronskega poslovanja sodišč in elektronskega
               vpogleda v stanje vlog. Za vlaganje vlog zakon predpisuje podpisovanje vlog z varnim
               elektronskim podpisom, overjenim s kvalificiranim potrdilom. Pri tem se nam zdi
               pomembno to, da lahko pristojni minister določi posamezne vloge, pri katerih tako
               visoka stopnja varnosti ni potrebna. S tem pa bo zagotovo zagotovljena še dodatna
               učinkovitost pri manj pomembnih dejanjih v pravdnem postopku.</p>
               <p>Ob obravnavi tega zakona bi želeli opozoriti predvsem na zagotavljanje varnosti v
               elektronskem poslovanju. Verjamemo, da se ji namenja zadostna pozornost, saj gre pri
               sodnih postopkih lahko za zelo občutljive informacije, ki bi seveda utegnile
               marsikoga zanimati. Varovanju elektronskega poslovanja in s tem povezane zaupnosti bo
               potrebno tudi v bodoče nameniti vso pozornost. Kot rečeno, bomo poslanci Slovenske
               ljudske stranke predlagani zakon podprli. Hvala lepa.</p>
            </sp>
            <sp xml:id="SDZ4-Redna-28-2007-05-29.sp21">

               <speaker>PODPREDSEDNIK SAŠO PEČE:</speaker>

               <p>Hvala tudi vam. In kolega Boštjan Zagorac bo podal stališče poslanske skupine
               Slovenske nacionalne stranke.</p>
            </sp>
            <sp xml:id="SDZ4-Redna-28-2007-05-29.sp22">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni, spoštovani gostje! Ne
               bom ponavljal, kaj zakon prinaša. Vsekakor je računalništvo in kompjuterizacije tudi
               Vlade ali pa e-uprave, če hočete, korak naprej in v Slovenski nacionalni stranki
               zakonu ne bomo nasprotovali. Vendar pa vsega se pa ne da informatizirati. Počasi bo
               veljalo tisto, kar so govorili, vsaj moj stari oče, da na WC se pa ne bo dalo preko
               računalnika. To bo pa treba še vedno fizično opraviti.</p>
               <p>120 tisoč evrov je zaenkrat vložek za to, da se bo to dogajalo. Kompjuterizacija
               zaenkrat, pa bo priznala tudi Vlada Republike Slovenije, ne prinaša želenih učinkov.
               Prometno in vozniško dovoljenje je do sedaj uredilo v Sloveniji 400 državljanov,
               e-dohodnina se je celo zmanjšala preko računalnika; in veste, ni računalnika še v
               vsaki slovenski družini in to je tisto, kar bi bilo potrebno najprej urediti. Nimamo
               vsi ljudje te sreče, da smo Damjani Kolepniki, ki mu je Vlada omogočila, da ima
               računalnik, dva, tri ali pet doma. To je tisto, kar bi morala Vlada najprej narediti,
               šele nato uvajati elektronizacijo poslovanja. Kajti, če je že ta uvedena, potem naj
               bo dostopno vsem, tudi tistim 30% ljudi, ki živijo na pragu revščine v tej državi,
               ampak v koraku s časom mi tisti redki posamezniki, ki imamo računalnik doma, seveda
               zakonu ne moremo nasprotovati. Še enkrat pa: minister, dajte razmišljati o tem, da bi
               omogočili potem računalnik tudi vsakemu, pa mogoče tudi brezplačno doma. Hvala.</p>
            </sp>
            <sp xml:id="SDZ4-Redna-28-2007-05-29.sp23">

               <speaker>PODPREDSEDNIK SAŠO PEČE:</speaker>

               <p>Hvala tudi vam za vaše stališče. Mi pa smo končali s predstavitvijo stališč
               poslanskih skupin. Prehajamo na razpravo o členih in vloženih amandmajih, ki jo bom
               vodil na podlagi pregleda vloženih amandmajev z dne 28.5. V razpravo bom dal tri
               člene in s tem tri amandmaje. Začnemo z 10. členom ter amandmajem Poslanske skupine
               SDS. Odpiram postopek za prijavo. Kdor želi razpravljati, prosim, da se prijavi.
               Izvolite! Ni želje po razpravi, zato razpravo v povezavi s 125.a členom novega zakona
               zaključujem.</p>
               <p>Odpiram razpravo k 13. in 26. členu. Ker pa sta amandmaja poslanske skupine SDS k 13.
               in 26. členu predloga zakona med seboj vsebinsko povezana, dajem v razpravo skupaj
               oba člena in amandmaja Poslanske skupine SDS. Želi kdo tu razpravljati? Ne, potem
               zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 12. točki dnevnega reda oziroma najkasneje ob
               19.25.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA,</title> to je na <title>DRUGO OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O ZAPOSLOVANJU IN DELU TUJCEV.</title>
               </p>
               <p>Za to točko imamo predvidenih 50 minut. Predlog zakona je v obravnavo zboru
               predložila Vlada Republike Slovenije, zato bom za govornico povabil ministrico za
               delo, družino in socialne zadeve gospo Marjeto Cotman.</p>
            </sp>
            <sp xml:id="SDZ4-Redna-28-2007-05-29.sp24">

               <speaker>MARJETA COTMAN:</speaker>

               <p>Hvala za besedo. Spoštovane poslanke, spoštovani poslanci! Spremembe in dopolnitve
               zakona v letošnjem letu smo dali v program Vlade s ciljem, da odpravimo še tiste
               administrativne ovire pri pridobivanju delovnih dovoljenj, ki nam jih s spremembami
               podzakonskih aktov ni uspelo v celoti realizirati. Po pripravi sprememb in dopolnitev
               smo dodali ob tem še dva vsebinska sklopa sprememb, in sicer uskladitev z EU
               zakonodajo, kjer glavno spremembo predstavlja natančnejša določitev pristojnosti
               Vlade pri uveljavitvi možnih ukrepov ob motnjah na trgu dela. Odprave pomanjkljivosti
               veljavnega zakona, na katere so opozarjali uporabniki zakona, Zavod za zaposlovanje,
               kot izvajalci zakona in socialni partnerji in se nanaša predvsem na odpravo
               nejasnosti zakona. V tem sklopu sprememb sta tudi dve večji skupini sprememb. Prva se
               nanaša na enostavnejši vstop raziskovalcev in študentov na slovenski trg dela. Oboji
               imajo možnost pridobiti osebno delovno dovoljenje za tri leta, če si najdejo
               delodajalca v roku enega lega po zaključku študija ali raziskovalnega dela. Sprememba
               pa se veže na cilj večjega privabljanja tujih raziskovalcev in študentov.</p>
               <p>Druga sprememba se nanaša na področje kršitev, na novo pa smo v sodelovanju z
               inšpekcijo za delo opredelili tudi kršitve zakona in jih razdelili glede na težo
               kršitev. Najpomembnejše spremembe zakona, kot je bilo že omenjeno, so na področju
               odprave administrativnih ovir, ker smo želeli predvsem odpraviti nepotrebna dokazila
               za pridobitev delovnega dovoljenja, določena dokazila zamenjati z ustreznejšimi, ki
               na lažji način omogočajo izvajanje ciljev migracijske politike na področju ekonomskih
               migracij in izvedbo nadzora ter predvsem poenostaviti postopke za stranke in za Zavod
               za zaposlovanje. Novela zakona predvideva predvsem poudarek dan na postopek
               pridobivanja prvega delovnega dovoljenja, postopek podaljšanja pa je zelo
               poenostavljen, kar je pomembno za stranke, razbremeni pa tudi Zavod za zaposlovanje.
               Spreminja se tudi čas veljavnega prvega delovnega dovoljenja s štirih na dvanajst
               mesecev, zmanjšano pa je tudi število dokazov oziroma dokazil, od katerih pa večino
               dokazil mora pridobiti Zavod za zaposlovanje, o predlogu novele jih pridobi po uradni
               dolžnosti.</p>
               <p>Spremembe in dopolnitve zakona smo uskladili z vsemi pristojnimi ministrstvi,
               vladnimi službami, s socialnimi partnerji in nosilci posameznih evidenc, ki služijo
               Zavodu za zaposlovanje za hitrejše pridobivanje podatkov po uradni dolžnosti. Predlog
               zakona pa je bil v celoti usklajen na Ekonomsko-socialnem svetu. Strinjali pa smo se
               tudi z vsebino vseh predlaganih amandmajev matičnega odbora. Hvala.</p>
            </sp>
            <sp xml:id="SDZ4-Redna-28-2007-05-29.sp25">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Predlog zakona je obravnaval Odbor za delo, družino in socialne
               zadeve. Prosim, podpredsednika odbora, kolega Matjaža Hana, da poda poročilo.
               Izvolite.</p>
            </sp>
            <sp xml:id="SDZ4-Redna-28-2007-05-29.sp26">

               <speaker>MATJAŽ HAN:</speaker>

               <p>Hvala lepa, spoštovani podpredsednik. Spoštovana ministrica, spoštovani zbor! Odbor
               Državnega zbora Republike Slovenije za delo, družino, socialne zadeve in invalide je
               na svoji 26. seji, dne 11.5.2007, kot matično delovno telo obravnaval Predlog zakona
               o spremembah in dopolnitvah zakona o zaposlovanju in delu tujcev, ki ga je v
               obravnavo Državnemu zboru predložila Vlada Republike Slovenije. Članice in člani
               odbora so kot gradivo za sejo odbora prejeli predlog zakona, mnenje
               Zakonodajno-pravne službe z dne 16.4.2007, mnenje Komisije Državnega sveta za
               družbene dejavnosti z dne 23.4.2007 in pa amandma poslanke, spoštovane gospe Majda
               Širca, k 1. členu ter predloge amandmajev k 8., 13. in 20.a členu.</p>
               <p>Člani odbora so ob obravnavi posameznih členov in vloženega amandmaja sprejeli tudi
               amandmaje odbora k 1., 2., 7., 8., 10., 12. in pa v nadaljevanju tudi 46. členu.
               Zakonodajno-pravna služba je v skladu s prvim odstavkom 97. člena Poslovnika
               Državnega zbora preučila navedeni predlog zakona z vidika skladnosti z ustavo in
               pravnim sistemom ter z zakonodajno-tehničnega vidika in podala pripombe k 1., 2., 7.,
               9., 10., 12., 26., 29., 37. in 40. členu. Komisija Državnega sveta za družbene
               dejavnosti je v svojem mnenju predlog zakona tudi podprla. Komisija podpira tudi
               spremembe zakona, ki se nanašajo na zaščito slovenskega trga dela in na večji nadzor
               nad zaposlovanjem in delom tujcev v Sloveniji. Amandma poslanke Majda Širca k 1.
               členu je zato postal brezpredmeten, ker je odbor oblikoval in sprejel svoj amandma k
               1. členu.</p>
               <p>Odbor je v skladu s 128. členom poslovnika glasoval o posameznih členih zakona ter
               vse člene sprejel. Na podlagi prvega odstavka 133. člena Poslovnika Državnega zbora
               je glede na sprejete amandmaje na seji odbora pripravljeno besedilo dopolnjenega
               predloga zakona, v katerega so vključeni sprejeti amandmaji, in je sestavni del tega
               poročila. Hvala lepa.</p>
            </sp>
            <sp xml:id="SDZ4-Redna-28-2007-05-29.sp27">

               <speaker>PODPREDSEDNIK SAŠO PEČE:</speaker>

               <p>Hvala tudi vam za izjemno zanimivo poročilo. Prehajamo na predstavitev stališč
               poslanskih skupin. Stališče narodnih skupnosti bo podala poslanka Maria Pozsonec.
               Izvolite, prosim.</p>
            </sp>
            <sp xml:id="SDZ4-Redna-28-2007-05-29.sp28">

               <speaker>MARIA POZSONEC:</speaker>

               <p>Hvala lepa za besedo. Vsem prisotnim lep pozdrav! Predlog zakona bo omogočil odpravo
               administrativnih ovir pri pridobivanju delovnih dovoljenj, uskladitev z evropsko
               zakonodajo in odpravo pomanjkljivosti veljavnega zakona. Z njim bo omogočeno
               zaposlovanje tujcev, v kolikor delodajalcem ni možno zagotoviti ustreznih domačih
               delavcev. Če bi se dalo podčrtati tale stavek, bi ga podčrtala nekajkrat - torej,
               takrat, ko ni možno zagotoviti ustreznih domačih delavcev. Zaščiten pa bo slovenski
               trg dela, vsaj upajmo. Vzpostavljen bo tudi nadzor nad zaposlovanjem in delom tujcev
               v Sloveniji. Postopki zaposlovanja tujcev bodo poenostavljeni, saj bo potrebnih manj
               dokazil, velik del njih pa bo pridobil Zavod Republike Slovenije za zaposlovanje po
               uradni dolžnosti. Predlog zakona bo opredelil tudi nove pojme, ki bodo v skladu z
               zakonodajo Evropske unije. Torej menimo, da je zakon treba podpreti. Hvala.</p>
            </sp>
            <sp xml:id="SDZ4-Redna-28-2007-05-29.sp29">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Bojan Homan bo podal stališče Poslanske skupine SDS.
               Izvolite.</p>
            </sp>
            <sp xml:id="SDZ4-Redna-28-2007-05-29.sp30">

               <speaker>BOJAN HOMAN:</speaker>

               <p>Hvala za besedo. Spoštovani predsedujoči, spoštovana ministrica, kolegice in kolegi,
               spoštovane gledalke in gledalci, vsem prav lep pozdrav! Pred nami je novela Zakona o
               zaposlovanju in delu tujcev, s katerim želimo omogočiti zaposlovanje in delo tujcev v
               primerih, ko slovenskim delodajalcem ni možno zagotoviti ustreznih domačih delavcev,
               hkrati pa želimo omogočiti možnost zaščite slovenskega trga dela in nadzor nad
               zaposlovanjem in delom tujcev v Sloveniji. Vsi se zavedamo, da v določenih poklicih
               kronično primanjkuje delavcev, naj jih nekaj naštejem: gradbeniki, zdravstveni
               delavci, avtoprevozniki, gostinci, mesarji in še bi lahko našteval.</p>
               <p>V obravnavi na matičnem delovnem telesu smo sprejeli nekaj amandmajev, ki bodo
               naredili zakon še boljši in bolj pregleden. V Poslanski skupini Slovenske demokratske
               stranke pozdravljamo rešitve, da bodo odpravljene administrativne ovire pri
               pridobivanju delovnih dovoljenj oziroma da se zmanjšuje preveliko število potrebnih
               dokazil in predlog postopkov pridobivanja delovnih dovoljenj. Veliko obrtnikov se je
               srečevalo s težavami pridobivanja teh dovoljenj pri pridobivanju raznih papirjev in
               marsikateri obrtnik iz prakse je rajši obupal in zaposlil delavca na črno, kot pa da
               bi se spustil v pridobivanje vseh teh delovnih dovoljenj in dokazil.</p>
               <p>V noveli zakona se spreminja tudi čas veljavnosti prvega delovnega dovoljenja s 4-ih
               na 6 mesecev, hkrati pa se zaostrujejo pogoji za tujce, ki se želijo v Sloveniji
               zaposliti kot samostojni podjetniki ali kot ustanovitelji osebne gospodarske družbe.
               Na našo poslansko skupino Slovenske demokratske stranke so se obrnili posamezni
               delodajalci, ki so glede na praktične izkušnje skeptični glede rešitve, da bodo tujci
               z minimalno poklicno izobrazbo že po dveh letih neprekinjene zaposlitve lahko dobili
               osnovno delovno dovoljenje, to je veljavnost treh let, in bodo na trgu dela izenačeni
               s slovenskimi državljani. Menijo, da bi bilo pravilno in korektno, da dobi delovno
               dovoljenje za 3 leta delodajalec, saj so le-ti zaposlili tujca, morajo zbrati cel kup
               papirjev, ga zaposliti in ga tudi praktično izobraziti. Podjetja bodo tako po
               njihovem mnenju postala šola za delavce. Na žalost se te praktične izkušnje v našo
               poslansko skupino prišle prepozno oziroma niso bile prej omenjene, saj so svoje
               pozitivno mnenje k predlogu novele zakona podale že Gospodarska zbornica, Obrtna
               zbornica, Avtoprevozniška zbornica in na sestanku prisotni predstavniki
               sindikatov.</p>
               <p>V Poslanski skupini Slovenske demokratske stranke pozdravljamo tudi rešitev,
               pripravljeno s strani oziroma na predlog delodajalcev, da se zaostrujejo pogoji za
               samozaposlitev tujcev, saj menimo, da je na tem področju prišlo do zlorab, za katere
               želimo, da se bodo s sprejetjem te novele zakona zmanjšale ali v celoti
               odpravile.</p>
               <p>V Poslanski skupini Slovenske demokratske stranke bomo novelo zakona o zaposlovanju
               in delu tujcev podprli in se tako pridružili ostalim evropskim državam, ki s pomočjo
               direktiv želijo urediti to področje, predvsem pa v kontekstu, da omogočimo zaščito
               slovenskega trga dela in pridnih slovenskih delavcev, hkrati pa povečamo nadzor nad
               zaposlovanjem in delom tujcev v Sloveniji. Hvala.</p>
            </sp>
            <sp xml:id="SDZ4-Redna-28-2007-05-29.sp31">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Stališče Poslanske skupine SD bo podala mag. Majda Potrata.
               Izvolite.</p>
            </sp>
            <sp xml:id="SDZ4-Redna-28-2007-05-29.sp32">

               <speaker>MAG. MAJDA POTRATA:</speaker>

               <p>Hvala za besedo. Spoštovana gospa ministrica, spoštovane poslanke in poslanci.</p>
               <p>Sprejemanje zakona o spremembah in dopolnitvah Zakona o zaposlovanju in delu tujcev
               pada v čas, ko smo v sredstvih javnega obveščanja opozorjeni na to, da so kvote za
               zaposlovanje tujcev v letošnjem letu že izkoriščene in da bo Vlada morala razmisliti
               o povečanju kvot. No, za Poslansko skupino Socialnih demokratov je pri tem pomembno,
               da predlagana novela zakona vendarle nalaga Državnemu zboru Republike Slovenije, da
               na predlog Vlade razmisli o kvotah, odloči o kvotah in o izjemah, ki jih je v 1.
               členu predlagane novele morebiti pričakovati. Kakorkoli gledamo na zaposlovanje
               tujcev, je treba računati s tem, da je zakonodajo, ki ureja to področje, potrebno
               uskladiti z direktivami Evropske unije in odpraviti s spremembami ugotovljene
               pomanjkljivosti pri izvajanju veljavnega zakona.</p>
               <p>Odpira pa se vprašanje, kako na široko in kako razumevajoče hočemo to področje
               urediti. In tu naj opozorim, da je ne glede na to, da je bilo tako na odboru kot zdaj
               v predstaviti stališča tudi s strani ministrice zagotovljeno, da je predlog zakona
               usklajen s socialnimi partnerji, vendar na Odbor za delo, družino in socialne zadeve
               prišel dopis Zveze svobodnih sindikatov Slovenije, v katerem je bilo zapisanih tudi
               troje amandmajev, ki bi nekatere stvari uredili drugače, kot je to predlagala Vlada.
               Sodim, da je sedaj nemogoče v tej fazi govoriti o teh amandmajih, ker so členi
               zaprti, vendarle pa so predlagatelji menili, da bi s predlogi amandmajev lahko
               upoštevali in izvajali načelo enakosti ali nediskriminacije tujih in domačih
               delavcev, tujih in domačih podjetij, ki izvajajo storitve in omogočajo zaposlovanje
               tujcev v dejavnostih, kjer ni dovolj domačih delavcev. Pri tem bi bilo potrebno
               upoštevati slovenske delovnopravne predpise, ki veljajo za vse in jih ni dobro
               spreminjati z lažjimi pogoji za zaposlovanje tujcev. To se mi zdi še posebej potrebno
               poudariti zaradi tega, ker gre za upoštevanje predloženih listin; slovenski delavci
               morajo originalna dokazila, originalna spričevala o zaposlovanju predlagati, medtem
               ko lahko tujci samo overjene kopije. In gre še nekatere druge stvari.</p>
               <p>Ne morem mimo tega, da je Zveza svobodnih sindikatov opozorila na to, da se omogoča
               bistveno lažje zaposlovanje in delo tujcev, da je bilo za poglobljeno razpravo o
               spremembah ureditve premalo časa, saj je od objave dokumenta do sprejema na Vladi
               poteklo manj kot mesec dni. Sprememba ureditve bistveno olajšuje zaposlovanje in delo
               tujcev, čemur Zveza svobodnih sindikatov načeloma ne nasprotuje, pomembno pa je, ali
               bodo tujci opravljali v Sloveniji dela, za katera ni dovolj delavk in delavcev v
               Sloveniji in ostalih državah članic Evropske unije. Gre za sproščanje trga dela za
               delavce iz tretjih držav, torej iz držav zunaj Evropske unije, posebej pa iz držav
               bivše Jugoslavije, ki v praksi predstavljajo 93% vseh tujih delavcev v Sloveniji.</p>
               <p>Socialni demokrati ne želimo, da bi s tem sprožili znova razpravo, ki bi mejila na
               ksenofobijo ali kakšne druge negativne sodbe o sproščanju trga delavcev in
               vključevanje tujih delavcev na trg dela Slovenije. Vsekakor pa menimo, da je treba
               pri nekaterih spremembah zakona pustiti dovolj časa za tehtne premisleke in vsem
               socialnim partnerjem tudi, da dovolj temeljito pretehtajo in seveda tudi izkoristijo
               možnost vlaganja pripomb. Kljub vsemu pa noveli v Poslanski skupini Socialnih
               demokratov ne bomo nasprotovali. Hvala.</p>
            </sp>
            <sp xml:id="SDZ4-Redna-28-2007-05-29.sp33">

               <speaker>PODPREDSEDNIK SAŠO PEČE:</speaker>

               <p>Hvala tudi vam. In mag. Janez Drobnič bo podal stališče Poslanske skupine Nova
               Slovenija. Izvolite.</p>
            </sp>
            <sp xml:id="SDZ4-Redna-28-2007-05-29.sp34">

               <speaker>MAG. JANEZ DROBNIČ:</speaker>

               <p>Lepo pozdravljeni! Prosti pretok delavcev je eden izmed temeljnih načel delovanja
               Evropske unije, saj se s tem dosega večja svoboda zaposlovanja, izboljšuje uporabo
               znanj in povečuje blaginjo državljanov. To ni dokazano samo na evropskem trgu, pač pa
               tudi drugod. Spremembe zakona, ki ga danes obravnavamo, torej o zaposlovanju tujcev,
               merijo na te iste cilje, saj je ključni namen določb odpravljanje administrativnih
               ovir pri zaposlovanju tujcev, uveljavljanje ukrepov za zaščito slovenskega trga dela
               in nadzor nad zaposlovanjem tujcev v Sloveniji. Še vedno se nam dogaja, kljub
               brezposelnosti, da zaradi neenake ponudbe in povpraševanja delodajalci ne dobijo
               ustrezne delovne sile, v nekaterih primerih pa se obračajo na tujce tudi zato, ker se
               je izkazalo, da so migranti cenejša delovna sila.</p>
               <p>S tem se odpirata pravzaprav dve vprašanji, ki jih bo morala Slovenija, ravno pa tako
               tudi cela Evropa, razrešiti, ki sta se jih pa včasih izogibali: prvič, učinkovito
               usposabljanje delavcev, brezposelnih, tudi težje zaposljivih, ki bodo lahko
               opravljali zelo iskana dela ali poklice, in uveljavljanje takšnih tarif za delo, da
               se bodo mladi z našega trga dela odločali za te zelo iskane poklice ali zaposlitve.
               Nujnost integracije tujih delavcev, saj so izkušnje s prostim uvozom delavcev, zlasti
               iz tretjih držav, pokazale nevarnosti konfliktov in odklonitev večinskega
               prebivalstva do migrantov. To je tudi eno izmed ključnih vprašanj lizbonske
               strategije, kar se tiče socialne integracija. Zaposlovanje tujcev, zlasti v nekaterih
               gospodarskih panogah, ki ne temelji le na deficitu delavcev, pač pa na cenejši
               delovni sili, lahko ustvarja razmere plačnega pa tudi socialnega "dumpinga", kar še
               bolj ostro zarezuje in razdeljuje trg dela in trg delavcev. Če hočete na tiste, ki
               imajo zanesljive zaposlitve, dobro plačane, in na drugi strani segment trga dala na
               družbenem obrobju, slabo plačanih in nezanesljivih služb, ki jih opravljajo migranti,
               študenti ali mladi prek spornih študentskih napotnic. Takšnega povečevanja razlik pa
               si Slovenija ne sme privoščiti. Zato potrebujemo v Sloveniji bolj prožen trg dela, ki
               bo temeljil na spodbudah in ne na rigidnostih ter določbah, ki povečujejo togost trga
               dela. To pomeni, zmehčati delo za nedoločen čas, drugim oblikam začasnih in
               priložnostih del dati večjo varnost in stopnjo zavarovanja. To je pot za večjo
               skladnost ponudbe in povpraševanja in povečanje blaginje za vse. V takšnem okolju
               tudi prihod tujega delavca ne bo ogrožujoč, razlike pa bodo manjše.</p>
               <p>Evropa se srečuje z velikim strukturnim neskladjem delovne sile, ki pa te stiske
               rešuje z uvozom delavcev iz tujih držav. S tem pokriva nujne potrebe ali pa povzroča
               tudi nekatere težave. Večji pritok delovne sile povečuje napetosti in dogaja se, da
               celo tretje generacije priseljencev niso integrirane, kar poraja lahko tudi družbene
               konflikte. Zato Slovenija ob odpiranju trga dela mora vzpostaviti ustrezen nadzor in
               poskrbeti za integracijo teh oseb.</p>
               <p>Poslanska skupina Nova Slovenija bo podprla navedene spremembe.</p>
            </sp>
            <sp xml:id="SDZ4-Redna-28-2007-05-29.sp35">

               <speaker>PODPREDSEDNIK SAŠO PEČE:</speaker>

               <p>Hvala. Kolega Marjan Drofenik bo podal stališče Poslanske skupine Slovenske ljudske
               stranke.</p>
            </sp>
            <sp xml:id="SDZ4-Redna-28-2007-05-29.sp36">

               <speaker>MARJAN DROFENIK:</speaker>

               <p>Spoštovani predsedujoči, spoštovana gospa ministrica, poslanke in poslanci! Poslanci
               Slovenske ljudske stranke bomo predlog zakona podprli. Podpiramo amandmaje odbora, ki
               upoštevajo tudi pripombe Zakonodajno-pravne službe.</p>
               <p>Poslanska skupina Slovenske ljudske stranke podpira spremembe, ki se nanašajo na
               zaščito slovenskega trga dela in na večji nadzor nad zaposlovanjem in delom tujcev v
               Sloveniji. Menimo, da bosta odprava administrativnih ovir pri pridobivanju delovnih
               dovoljenj v 7. členu predloga zakona in predvsem strožji nadzor nad tujci, ki se
               želijo zaposliti v Sloveniji kot samostojni podjetniki, kar je definirano v 10.a
               členu predloga zakona, pripomogla k zmanjševanju dela na črno ter hkrati olajšala
               delo inšpekcijskih služb pri nadzorovanju in preprečevanju le-tega pri delodajalcih z
               malim številom zaposlenih.</p>
               <p>V Poslanski skupini Slovenske ljudske stranke podpiramo ureditev, da pogoj enoletnega
               prebivanja ne velja za slovenskega izseljenca ali njegovega potomca do tretjega
               kolena v ravni vrsti za pridobitev osebnega dovoljenja za samozaposlitev, za
               ustanovitev podjetja ali s.p. Posebej se nam zdi pomembno, da zaščitimo naše zdomce,
               domači trg dela in uredimo plačevanje davkov in prispevkov delodajalcev za zaposlene.
               Ne bi se smela zgoditi nelojalna konkurenca tujcev in zniževanje pravic naših
               delavcev. Mogoče je trenutno res vtis, da je zaposlovanje tujcev pozitivno, ker se s
               tem veča delež aktivnega prebivalstva, pri tem pa se moramo zavedati da takšna
               rešitev ne pomeni dolgoročnih rešitev in da s tem ne moremo rešiti zaskrbljujočega
               negativnega demografskega prirasta in problemov v Sloveniji. Izkušnje namreč kažejo,
               da večina zaposlitev tujcev ni dolgotrajna.</p>
               <p>V Poslanski skupini Slovenske ljudske stranke smo mnenje, da je potrebno tudi oceniti
               in predvideti dolgoročne posledice takšnega zaposlovanja z vidika socialnih sredstev
               in blagajn v Sloveniji, predvsem kakšne učinke bo v prihodnje imelo zaposlovanje
               tujcev na naš pokojninski sistem.</p>
               <p>Prav tako smo mnenja, da je potrebno javno opredeliti vprašanje zaposlovanja tujcev v
               vrhunskem športu in kulturi. Slovenska kultura in šport morata ostati naš nacionalni
               ponos in vrednota, naš narodni zaklad, zato bi morali storiti vse, da se ohrani nam
               lastna kultura in šport ter ustrezno zaščitimo slovenske športnike, kulturnike,
               umetnike, ne pa izključno slediti zaslužkarstvu, predvsem mogoče v športu.</p>
               <p>V Sloveniji moramo več vlagati v razvoj, zato bi morali še posebej spodbujati
               zaposlovanje visoko izobražene delovne sile, raziskovalce, študente, tudi tujce na
               področjih, kjer nimamo domačih strokovnjakov. Znano je, da manj kvalificirano delovno
               silo zahteva že trg delovne sile sam po sebi. Zato podpiramo določbi sedme in osme
               točke prvega odstavka 11.b člena predloga zakona, ki se nanašata na možnost
               pridobitve osebnega delovnega dovoljenja za tujca, ki je v Sloveniji pridobil
               visokošolsko izobrazbo, in tujca, ki je po zaključku raziskovalnega dela v roku enega
               leta našel delodajalca. Podpiramo možnost enake ureditve tudi za ožje družinske člane
               tujca s statusom raziskovalca. Tako ureditev podpiramo, ker moramo omogočiti, da
               družine ostanejo skupaj tudi z zaposlitvijo v tujini. S tem se poveča tudi večja
               verjetnost za dolgotrajno zaposlitev strokovnjakov, saj moramo upoštevati, da
               migracije prizadenejo družinske odnose, kar poleg ekonomskega vidika gotovo vpliva na
               njihovo odločitev o zaposlitvi v tujini. Hvala lepa.</p>
            </sp>
            <sp xml:id="SDZ4-Redna-28-2007-05-29.sp37">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Stališče Poslanske skupine nepovezanih poslancev bo podala kolegica
               Majda Širca. Izvolite.</p>
            </sp>
            <sp xml:id="SDZ4-Redna-28-2007-05-29.sp38">

               <speaker>MAJDA ŠIRCA:</speaker>

               <p>Gospa ministrica, prisotni, lep pozdrav. Pri tem zakonu se je nedvomno zgodila
               streznitev, zaradi česar bomo tudi nepovezani poslanci in poslanki podprli ta
               predlog. Če pa se ta streznitev ne bi zgodila, ga zagotovo ne bi, kajti Vlada je
               prišla v Državni zbor s povsem nerazsodno, pa tudi njej lastno rešitvijo, da lahko
               sama, ne pa parlament, določa, za koga lahko zakon velja in za koga ne. Sama sem
               vložila amandma, no, izglasovan je bil na srečo soroden, podoben amandma odbora, ki
               je nasprotoval tej delitvi, kaj lahko parlament dela in kaj dela vlada. Skratka,
               prišlo je do priznanja, da so na Vladi šli predaleč, in na matičnem odboru pristali
               na ustavno načelo delitve oblasti. Tako da Vlada ne bo smela sama odločati, ali se,
               na primer, uvede ali ukine prehodno obdobje pri zaposlovanju tujcev, temveč bo o tem
               odločal parlament.</p>
               <p>To, kar skrbi, je diskusija, ki je potekala na matičnem odboru, v niansah tudi danes
               ob predstavitvah stališč. Namreč, strah pred tujo delovno silo, češ da nas tujci, ki
               pridejo k nam delat, lahko ogrožajo in zmanjšujejo zaposljivost naših delavk in
               delavcev. V kontekstu diskusij, ki so se sprožile potem, ko so nekatere države s
               prehodnim obdobjem zaprle vrata novim članicam Evropske unije, torej tudi nam, so
               taki pomisleki diskriminatorni, neenakopravni in žalostni. Slovenija je že tako in
               tako dokaj zaprta in nepretočna. Znamo biti užaljeni, če se nas drugi bojijo, hkrati
               pa se doma mi pogosto bojimo drugih. Seveda zakon ne gre v to smer in če zmanjšuje
               ovire, ni razloga, zakaj ga ne bi podprli in pohvalili.</p>
               <p>Naj opozorim še na nekaj. In sicer, res da ne gre za nalogo te ministrice, ampak v
               Vladi bo zagotovo simulirala predlog, ki se dotika žrtve trgovine z ljudmi. Žrtve so
               omenjene tudi v 2. členu oziroma v 8. členu, ki pravi, da je tujec z dovoljenjem za
               začasno prebivanje na trgu dela v enakem položaju kot tisti, ki je žrtev trgovine z
               ljudmi - sledi konvenciji; ampak naj Vlado na tem mestu glasno opozorim, da še ni
               opredelila oziroma ratificirala Konvencije Sveta Evrope o ukrepanju proti trgovini z
               ljudmi, kar bi morala narediti že davno, že do marca leta 2007, potem ko je podpisala
               aprila lani konvencijo Sveta Evrope in se zavezala k temu podpisu. Skratka, tega ni
               naredila in, ministrica, apeliram tudi na vas, da opozorite, da bi to morala že davno
               storiti.</p>
               <p>Nedvomno, vsi ste ugotavljali in tudi sama se strinjam, da v Sloveniji za nekatera
               opravila ni dovolj delavcev, še posebej v gradbeništvu, kmetijstvu, zdravstvu, mesni
               industriji, v turizmu, pa tudi v znanosti in kulturi. Kvote, po mojem razmišljanju,
               so sicer premajhne, letos omejene na 2030 tujcev, ki lahko delajo in se zaposlujejo
               pri nas, lani je bila ta kvota bistveno višja in večja. Ampak, pri pretočnosti ne gre
               le za delavce, ki so na sezonskem delu v smislu opravljanja del v gradbeništvu in
               kmetijstvu in o katerem je bilo danes in tudi v preteklosti največ govora. Gre tudi
               za številne znanstvenike in tujce, ki se zaposlijo na področju umetnosti in znanosti
               in zagotovo ne ogrožajo s tem, ko prihajajo v Slovenijo, naše identitete; obratno, le
               nadgrajujejo jo in čim več jih bo tem bolje bo. Hvala.</p>
            </sp>
            <sp xml:id="SDZ4-Redna-28-2007-05-29.sp39">

               <speaker>PODPREDSEDNIK SAŠO PEČE:</speaker>

               <p>Hvala. Stališče Poslanske skupine Slovenske nacionalne stranke bo podala poslanka
               Barbara Žgajner Tavš. Izvolite.</p>
            </sp>
            <sp xml:id="SDZ4-Redna-28-2007-05-29.sp40">

               <speaker>BARBARA ŽGAJNER TAVŠ:</speaker>

               <p>Hvala lepa. Spoštovane kolegice in kolegi, spoštovana ministrica in tudi gostje v
               dvorani! No, jaz bom za razliko od govornice pred menoj, pa nočem z njo polemizirati,
               poudarila, da je v prvi vrsti dolžnost države, dolžnost Vlade in tega ministrstva, da
               poskrbi za slovenskega delavca in slovenski trg delovne sile.</p>
               <p>Dejstvo je, da smo že z vstopom v Evropsko unijo pravzaprav sprejeli zakonodajo, ki
               je bila, bom rekla, ena izmed najbolj liberalnih v okviru Evropske unije. Dejstvo je,
               da smo odprli pretok delovne sile za vse članice Evropske unije, kljub temu da se
               slovenski delavec ni mogel zaposlovati vsepovsod. Države so si izbojevale leta, ko
               pravzaprav se Slovenci nismo mogli zaposlovati, ne vem - v Nemčiji. Slovenija tega ni
               znala storiti. Sprašujem, ali bo Slovenija znala zaščititi slovenski trg delovne
               sile, če hočete, s tem zakonom. Vlada pravi, da je razlog za to novelo v odpravi
               administrativnih ovir pri pridobivanju delovnih dovoljenj, pri čemer sta dodana še
               dva vsebinska sklopa: prvič, uskladitev z zakonodajo Evropske unije in pa odprava
               pomanjkljivosti veljavnega zakona. Še enkrat bom poudarila: tisto, kar je pomembno za
               Slovensko nacionalno stranko, je v prvi vrsti zaščititi slovenski trg dela in
               omogočiti, ali bolje rečeno, vzpostaviti nadzor nad zaposlovanjem in delom tujcev v
               naši državi. Ali se bodo dejansko določila zakona upoštevala v tej smeri, torej ali
               se bodo delovna dovoljenja tujcem podeljevala le za tiste delovne panoge, za katere
               ni mogoče zagotoviti domače delovne sile?</p>
               <p>V zakonu je zapisano, da bo Vlada oziroma pristojno ministrstvo v želji po odpravi
               administrativnih ovir odpravilo vsa nepotrebna dokazila, to je zaposlovanje pod
               lažjimi pogoji; celo lažjimi pogoji kot velja za slovenskega delavca. Jaz sprašujem,
               kakšna oziroma katera so tista dokazila, ki so nepotrebna za tujega delavca. Tukaj
               želim poudariti predvsem potrebo po nadzoru ljudi, ki se zaposlujejo v naši državi
               kot tujci. V časopisu recimo, danes berem: "Kvota delovnih dovoljenj se je za leto
               2007 zmanjšala, najbolj za področje sezonskega dela." Ravno za tisto področje, kjer
               so pravzaprav potrebe največje. Delodajalci opozarjajo, da za določene poklice
               preprosto ni delavcev. Največje povpraševanje je za poklice, kot so gradbeni delavec,
               zidar, avtomehanik, voznik cestnih tovornih vozil. Sprašujem, glede na to, da na
               matičnem delovnem telesu s strani državnega sekretarja nismo dobili odgovorov. Kakšni
               bodo ukrepi Vlade z dejanskimi potrebami na trgu delovne sile?</p>
               <p>Gospod Štrovs je na matičnem delovnem telesu omenil posebne ukrepe Vlade oziroma
               ministrstva ob motnjah na trgu dela. Ampak, kakšni so ti posebni ukrep? Oprostite, ne
               vemo. Tudi nismo izvedeli. Kakšna je, recimo, vladna politika na tem področju? Kakšna
               je analiza trga? Ali jo je Vlada oziroma ministrstvo opravilo? Dogaja se, recimo,
               tudi izvajanje danes - mimo zakonsko zapisanih določil. Konkreten primer. Posamezni
               območni zavodi za zaposlovanje naj bi tujcem podeljevali delovna dovoljenja mimo
               zakona oziroma zakonsko določenih kvot. Podeljevanje naj bi se izvajalo celo z
               navodilom pristojnega ministrstva. Kot že rečeno, tudi na to vprašanje na matičnem
               delovnem telesu odgovora nismo prejeli, pa kot kaže, ga očitno tudi danes na seji
               nismo dobili. Jaz se upravičeno bojim, da se bodo tudi po spremembah zakona dogajale
               podobne kršitve.</p>
               <p>Sicer pa so pomisleki o tem, ali ministrstvo dejansko ve, kaj dela, toliko bolj
               opravičeni, če pogledamo predlog zakona, v obliki kakršnega je vlada poslala v
               Državni zbor. Če bi opozicija vložila tak zakon, bi .../opozorilni znak za konec
               razprave/... vlada nanj podala nedvomno utemeljeno, pravim utemeljeno, podala
               negativno mnenje in zakon ne bi doživel nadaljnjega postopka v okviru parlamentarne
               obravnave. Zakonodajno-pravna služba je podala mnenje k čisto ali pa skoraj vsakemu
               členu zakona - zaključujem -, in hvala bogu, da ste vsi skupaj zbrali toliko modrosti
               .../izključitev mikrofona/...</p>
            </sp>
            <sp xml:id="SDZ4-Redna-28-2007-05-29.sp41">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče poslanske skupine DeSUS bo predstavil poslanec Ivan Jelen.
               Izvolite.</p>
            </sp>
            <sp xml:id="SDZ4-Redna-28-2007-05-29.sp42">

               <speaker>IVAN JELEN:</speaker>

               <p>Hvala za besedo, spoštovani podpredsednik. Kolegi in kolegice, gospa ministrica! Kot
               pozitivno ocenjujemo dodatno urejanje področja zaposlovanja tujcev predvsem s tega
               vidika, ker bodo predlagane spremembe v zvezi z odpravo nekaterih pomanjkljivosti in
               administrativnih ovir pripomogle k zmanjšanju možnosti zaposlovanja oziroma dela
               tujcev na črno. Ne moremo mimo ugotovljenih dejstev, da se tujci in delodajalci
               poslužujejo tudi takega načina ugotovljenih dejstev dela, ker jim dolgotrajni
               postopki pridobivanja ustreznih dovoljenj onemogočajo legalno delo, posledično pa
               zaradi tega tudi ni ustreznega in potrebnega priliva sredstev iz prispevkov iz
               delovnih razmerij.</p>
               <p>Pozitiven vpliv večje liberalizacije zaposlovanja tujcev se kaže torej tudi v tem, da
               se veča delež aktivnega prebivalstva in ima to nek pozitiven učinek tudi na
               pokojninsko blagajno, vendar hkrati tudi menimo, da je potrebno intenzivno pristopiti
               k aktivnemu dolgoročnemu reševanju demografskih problemov v Sloveniji. Delo tujcev je
               pri nas tesno povezano s strukturo slovenskega gospodarstva in strukturo
               brezposelnosti, saj povpraševanje in ponudba določenih kadrov na trgu slovenske
               delovne sile nista v ravnovesju. Zato so delodajalci primorani iskati človeške vire v
               nekaterih panogah, na primer gradbeništvo ali pri kmetijskih sezonskih delih, tudi
               izven naših meja in zato je pomembno, da so postopki v zvezi s pridobivanjem delovnih
               dovoljenj ustrezno hitri, zato da se zagotovi zapolnitev praznih delovnih mest in
               proces dela nemoteno teče.</p>
               <p>Tudi strah slovenskih delavcev, da se bo s prožnejšim pretokom delovne sile znotraj
               EU njihov položaj poslabšal, se je izkazal za neutemeljenega, saj pri nas dela le
               okoli 3.000 državljanov EU. Slovenija je pač samo ena od možnosti za zaposlitev
               znotraj EU, poleg tega pa so plače, razen v vzhodnih članicah pri nas nižje kot
               drugje. In lahko rečemo, da kljub temu da je tujih delavcev iz tretjih držav bistveno
               več kot pri nas zaposlenih evropskih državljanov, za sedaj ti še ne predstavljajo
               nikakršne bistvene nevarnosti za Slovence, vsaj za tiste ne, ki želijo delati.</p>
               <p>Menimo, da so v pozitivnem smislu regulirana nekatera področja tudi v smeri
               zaostrovanja pogojev za tiste tujce, ki želijo pri nas samostojno opravljati
               dejavnost. Kot slabost v praksi se je namreč pokazala preohlapna, a ne dovolj
               restriktivna določba o izpolnitvi pogojev glede samozaposlitve tujca. Razpon vseh
               predlaganih ukrepov teče od liberalizacije na eni in zaostrovanja na drugi strani,
               vse do vključevanja socialnih komponent v smislu ustvarjanja večje možnosti za
               združevanje družin, čemur smo v naši poslanski skupini še posebej naklonjeni.</p>
               <p>V naši poslanski skupini ocenjujemo, da je trenutna migracijska politika, ki se
               izvaja s soglasjem socialnih partnerjev, ustrezna in omogoča takšno urejanje, da se
               na eni strani slovenski trg dela, tam kjer je primanjkljaj delovne sile, zapolni, po
               drugi strani pa se z že obstoječimi in s predvidenimi možnostmi ukrepov in varovalk
               morebitne motnje na trgu dela lahko preprečijo in odpravijo. Tako je ministrstvo za
               delo nedavno sprejelo ukrep začasne ustavitve izdaje delovnih dovoljenj, saj je bila
               letna kvota za večino vrst delovnih dovoljenj konec aprila že popolnoma izkoriščena
               oziroma za nekatere vrste dovoljenj celo že presežena.</p>
               <p>V Poslanski skupin DeSUS predlagane spremembe in dopolnitve zakona podpiramo, vendar
               se hkrati tudi zavedamo, da je v področje migracijske politike potrebno vlagati
               veliko stopnjo previdnosti, saj s sproščanjem trga dela prihaja k nam množica ljudi,
               tudi nekvalitetnih delavcev, in malokrat nastajajo težave z integracijo teh oseb v
               slovensko okolje. Bistvo problematike odpiranje trga dela za tujce pa je, poudarjamo,
               maksimalno prizadevanje države za oblikovanje in izvajanje takšne aktivne politike
               zaposlovanja, ki bo pozitivno naravnana v prvi vrsti za slovenske delavce. Hvala.
            </p>
            </sp>
            <sp xml:id="SDZ4-Redna-28-2007-05-29.sp43">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Končali smo s predstavitvami stališč poslanskih skupin. Ker pa k
               dopolnjenemu predlogu zakona ni bilo vloženih amandmajev, ni možna razprava o členih,
               zato razpravo zaključujem in s tem tudi drugo obravnavo predloga zakona. V skladu s
               139. členom Poslovnika zbora bomo glasovanje o predlogu zakona opravili jutri, to je
               30. maja, v okviru glasovanj. S tem tudi prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O SUBVENCIONIRANJU ŠTUDENTSKE PREHRANE. </title>Za
               to točko imamo predvidenih 55 minut. Predlog zakona je v obravnavo zboru predložila
               Vlada Republike Slovenije, zato besedo dajem ministrici za delo, družino in socialne
               zadeve, Marjetki Cotman, izvolite.</p>
            </sp>
            <sp xml:id="SDZ4-Redna-28-2007-05-29.sp44">

               <speaker>MARJETA COTMAN:</speaker>

               <p>Hvala, gospod predsedujoči. Spoštovane poslanke in poslanci in pozdravljeni tudi
               gostje na balkonu! Osnovni cilj predloga zakona je v času študija omogočiti vsem
               študentom nižje stroške študije ter čim bolj redno prehrano, vendar pa se
               subvencioniranje prehrane določa sedaj po novem v znesku in ne več v odstotku, ki je
               bil odvisen od višine regresa prehrane zaposlenih. Ob tem je usklajevanje urejeno na
               način in v roku, ki ga določa prvi odstavek 3. člena zakona, ki ureja usklajevanje
               transferjev posameznikom in gospodinjstvom. Temeljne spremembe oziroma novosti so, da
               javni razpis za ponudnike, to je gostince, bo Ministrstvo za delo, družino in
               socialne zadeve pripravilo v skladu s predpisi o izvrševanju proračuna, v sedaj
               veljavnem zakonu pa je bilo potrebno izvesti v skladu s predpisi o javnih naročilih.
               Razlog je vsebinske narave, ker pri subvencioniranju prehrane ne gre za
               subvencioniranje izbranih ponudnikov prehrane, gostincev, pač pa za subvencioniranje
               prehrane študentov, zaradi česar je bila veljavna določba neustrezna in je v praksi
               povzročala precejšnje težave, na kar nas je opozarjalo tud Računsko sodišče.</p>
               <p>Potem, zagotoviti večjo socialno zaščito in spodbudo pri študiju. Študentom s
               posebnimi potrebami zaradi funkcionalne prizadetosti, otrokom padlim v vojni za
               Slovenijo leta 1991 s statusom študenta in študentom, kateri so starši, so upravičeni
               do 10 dodatnih študentskih bonov na mesec, do sedaj so bili upravičeni samo do 5
               bonov.</p>
               <p>Naslednja sprememba se nanaša na vsebino evidenc, določamo natančnejše vsebine
               evidenc, ki jih vodi izvajalec in evidenc, ki jih vodi ponudnik subvencionirane
               študentske prehrane, kar je bilo sedaj predmet urejanja v podzakonskem aktu oziroma
               Navodilu za izvajanje subvencionirane študentske prehrane.</p>
               <p>Na novo se določa tudi obveznost višjih strokovnih šol oziroma visokošolskih zavodov,
               da sporočajo izvajalcu podatke o statusu študenta, saj subvencioniranja študentske
               prehrane brez teh podatkov ni mogoče zagotavljati v skladu z zakonom.</p>
               <p>Natančneje je določen tudi nadzor nad izvajanjem študentske prehrane, ki obsega
               nadzor nad zakonitostjo, nadzor nad namembnostjo in racionalnostjo porabe
               proračunskih sredstev ter nadzor nad izvajanjem pogodbenih določil v zvezi s
               subvencioniranjem študentske prehrane.</p>
               <p>Navedene so možne sankcije v primeru ugotovljenih nepravilnosti pri ponudnikih
               subvencionirane študentske prehrane. Sankcije do sedaj v zakonu niso bile določene,
               določene so bile le v poslovniku Komisije za prehrano študentskih organizacij.</p>
               <p>Izvajalec po novem izvede subvencionirano študentsko prehrano v obliki elektronskega
               zapisa z računalniško podprtim sistemom najkasneje za študijsko leto 2009/2010, po
               uveljavitvi tega zakona, kar je primeren rok za izvedbo te naloge.</p>
               <p>Zakon je bil usklajen tudi s Študentsko organizacijo. Hvala.</p>
            </sp>
            <sp xml:id="SDZ4-Redna-28-2007-05-29.sp45">

               <speaker>PODPREDSEDNIK SAŠO PEČE:</speaker>

               <p>Hvala. Odbor za delo, družino in socialne zadeve je predlog zakona obravnaval in
               podpredsednik odbora, gospod Matjaž Han, bo podal stališče. Izvolite.</p>
            </sp>
            <sp xml:id="SDZ4-Redna-28-2007-05-29.sp46">

               <speaker>MATJAŽ HAN:</speaker>

               <p>Hvala lepa. Upam, da vas bom še enkrat navdušil. Spoštovani! Odbor Državnega zbora
               Republike Slovenije za delo, družino, socialne zadeve in invalide je na 26. seji 11.
               maja obravnaval Predlog zakona o spremembah in dopolnitvah zakona o subvencioniranju
               študentske prehrane. Pri delu odbora so sodelovali predstavniki predlagateljev z
               državnim sekretarjem v Ministrstvu za delo, gospodom Štrovsom, predstavnica
               Zakonodajno-pravne službe in predstavnik Državnega sveta dr. Zoltan Jan.</p>
               <p>Odbor je bil seznanjen z mnenjem Zakonodajno-pravne službe in vloženimi amandmaji
               poslanca, gospoda mag. Janeza Drobniča, k 1. in 6. členu.</p>
               <p>V razpravi o 1. členu predloga zakona in vloženih amandmajih je predlagatelj
               amandmajev, gospod Drobnič, menil, da se ne bi z zakonom določilo izvajalce za
               opravljanje nalog javnega značaja, ampak bi se izvajalca posameznih nalog izbralo na
               javnem razpisu in z možnostjo prekinitve, če ne bi opravljal dela v skladu s
               postavljenimi zahtevami naročnika. Hkrati pa je tudi zagovarjal stališče, da je treba
               prehrano prioritetno zagotoviti na fakultetah ali v bližini fakultet.</p>
               <p>V nadaljevanju razprave so posamezni poslanci in poslanke menili, da je v preteklosti
               res prihajalo do zlorab, s sedanjo novelo pa se sistem izboljšuje in pomeni postopen
               korak k izboljšanju zadev. V tem trenutku je to verjetno najbolj optimalen sistem
               urejanja študentske prehrane, tako so menili tudi študenti. Prav tako pa so
               zagovarjali stališče, da morajo imeti študenti možnost proste izbire mesta
               prehranjevanja tudi zaradi slabih prehranjevalnih navad, ki so sicer še poseben
               problem v srednjih šolah.</p>
               <p>Po krajši razpravi o 6. členu in amandmaju, s katerim bi izvajalci določili, da se
               zagotovi vodenje evidenc za subvencionirano študentsko prehrano v obliki
               elektronskega zapisa z računalniško podprtim sistemom najkasneje za študijsko leto
               2007/2008 in ne, kot predlaga ministrstvo, 2009/2010, so člani odbora na podlagi
               odgovora ministrstva, da je določen le skrajni rok, kar ne pomeni, da ne bi bilo
               mogoče zadeve izpeljati že prej - takega predlaganega amandmaja gospoda Drobniča niso
               podprli. V okviru razprave o posameznih členih zakona in vloženih amandmajih je odbor
               sklenil, da ni sprejel amandmaja gospoda Drobniča k 6. členu in pa 1. členu istega
               predlagatelja, zato sta amandmaja postala brezpredmetna.</p>
               <p>Odbor Državnega zbora Republike Slovenije za delo, družino, in socialne zadeve in
               invalide je sprejel tudi svoje amandmaje, in sicer k 1. in 5. členu. Glede na
               sprejete amandmaje je pripravljeno besedilo dopolnjenega predloga zakona, v katerega
               sta vključena sprejeta amandmaja, in je tako dopolnjeni predlog zakona sestavni del
               tega poročila. Hvala lepa.</p>
            </sp>
            <sp xml:id="SDZ4-Redna-28-2007-05-29.sp47">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Prehajamo na predstavitev stališč poslanskih skupin. Poslanka Alenka
               Jeraj bo podala stališče Poslanske skupine SDS. Izvolite.</p>
            </sp>
            <sp xml:id="SDZ4-Redna-28-2007-05-29.sp48">

               <speaker>ALENKA JERAJ:</speaker>

               <p>Hvala. Zakon o subvencioniranju študentske prehrane je bil sprejet leta 2002 in
               določa pravico študentov do subvencionirane prehrane ter način in merila za
               subvencioniranje. Zakon tako določa, da so upravičenci do subvencionirane študentske
               prehrane vse osebe s statusom študenta, ki se izobražujejo v Republiki Sloveniji, ter
               študentje tujih univerz, ki v okviru mednarodnih izmenjav programov opravljajo v
               Republiki Sloveniji študijske obveznosti.</p>
               <p>Novela zakona prinaša nekaj sprememb, subvencioniranje prehrane bo po novem določeno
               v znesku in ne več v odstotku od višine regresa prehrane zaposlenih in znaša 2,35
               evra. Usklajevala se bo na način in v roku, ki ga določa prvi odstavek 3. člena
               zakona, ki ureja usklajevanje transferjev posameznikom in gospodinjstvom v Republiki
               Sloveniji. Študentje imajo po sedanji ureditvi pravico do enega subvencioniranega
               obroka za vsak delovni dan, ob sobotah in nedeljah pa le, če v tem času v skladu s
               študijskim programom opravljajo študijske obveznosti. Upravičencem s posebnimi
               potrebami zaradi teže funkcionalne prizadetosti, otrokom padlih v vojni za Slovenijo
               leta 1991 s statusom študenta in študentom, ki so starši, se namesto sedanjih
               dodatnih 5-ih subvencioniranih obrokov mesečno zagotovi dodatnih 10 obrokov
               mesečno.</p>
               <p>Podatki za obdobje od leta 2000 do 2006 pokažejo, da se je povečalo število študentov
               koristnikov subvencionirane študentske prehrane, s tem tudi število unovčenih bonov
               in proračunska sredstva za ta namen, ki so se v navedenem obdobju povečala za kar
               84%. Povprečni znesek subvencije za en obrok se je dvignil s 423 tolarjev v letu 2000
               na 535 tolarjev v letu 2006, kar je bila 31% rast. Če upoštevamo, da je bilo v
               študijskem letu 2005/2006 na vseh visokošolskih in višjih strokovnih šolah vpisanih
               75 tisoč 123 rednih študentov in če se prehrana subvencionira vse leto in 22 delovnih
               dni v mesecu, potem ugotovimo, da je bila prehrana subvencionirana vsakemu četrtemu
               študentu oziroma 26% vseh rednih študentov.</p>
               <p>Veljavni zakon je z rešitvami temeljil na osnovnem cilju, da se v času študija
               omogoči vsem študentom nižje stroške študija ter kvalitetnejše in bolj zdravo
               prehrano v vsakem študijskem središču v Sloveniji in se tako prispeva h
               kvalitetnejšemu študijo. Zakon o subvencioniranju je tako zagotavljal subvencionirano
               prehrano, ne glede na socialni položaj študenta oziroma njegove družine. Poleg tega
               je po sedanjih zakonskih določbah subvencionirana prehrana omogočana tudi v času
               zimskih in poletnih počitnic. Ponudnike študentske prehrane bo ministrstvo za delo,
               družino in socialne zadeve izbiralo v skladu s predpisi o izvrševanju proračuna in ne
               v skladu s predpisi o javnih naročilih. Razlog je vsebinske narave, ker pri
               subvencioniranju prehrane ne gre za subvencioniranje izbranih ponudnikov prehrane,
               gostincev, pač pa za subvencioniranje prehrane študentov, zaradi česar je bila
               veljavna določba neustrezna. Vsebina evidenc, ki jih vodi izvajalec in vsebina
               evidenc, ki jih vodi ponudnik subvencionirane študentske prehrane bosta natančneje
               določeni. Na novo se določa tudi obveznost višjih strokovnih šol oziroma
               visokošolskih zavodov, da sporočajo izvajalcem podatke o statusi študenta, saj
               subvencioniranja študentske prehrane brez teh podatkov ni mogoče zagotavljati skladno
               z zakonom.</p>
               <p>Z navedenimi predlogi, ki so zajeti v noveli zakona, se v poslanski skupini Slovenske
               demokratske stranke strinjamo, zato bomo novelo podprli.</p>
            </sp>
            <sp xml:id="SDZ4-Redna-28-2007-05-29.sp49">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanka Majda Potrata bo podala stališče poslanske skupine SD.
               Izvolite.</p>
            </sp>
            <sp xml:id="SDZ4-Redna-28-2007-05-29.sp50">

               <speaker>MAG. MAJDA POTRATA:</speaker>

               <p>Hvala za besedo. Spoštovana gospa ministrica, spoštovane poslanke in poslanci!
               Predlog zakona o subvencioniranju študentske prehrane rešuje samo en segment položaja
               in socialno problematiko, s katero se sooča študentska populacija. Bistvenejša je
               ureditev štipendiranja in vprašanje šolnin. Pa vendarle, s subvencioniranjem
               študentske prehrane urejamo možnost cenejše prehrane za študente na način, ki je v
               primerjavi z drugimi evropskimi državami malo drugače urejen, na prvi pogled
               ugodneje.</p>
               <p>Zato, ker je zakon usklajen s socialnimi partnerji, Socialni demokrati zakonu ne bomo
               nasprotovali, dovolite pa, da opozorim še na nekatera druga stališča.</p>
               <p>Ministrstvo za delo, družino in socialne zadeve se bo s sprejemom predloga zakona o
               subvencioniranju študentske prehrane izognilo opozorilom Računskega sodišča, da
               razpisov za ponudnike študentske prehrane niso izvajali v skladu z zakonom, čeprav
               predstavnik Računskega sodišča ni trdil, da so bili vsi prejšnji razpisi nepravilni
               ali celo neveljavni. Kljub temu pa verjetno ni mogoče računati na zadovoljstvo
               tistih, ki na letošnjem razpisu, izvedenem v skladu z razpisom o javnih naročilih,
               niso bili izbrani. Zagato bo torej predlagani zakon razrešil, ker bo popolnoma jasno,
               kateri zakon se uporablja. Predlagana sprememba je torej potrebna, res pa je, da je
               bilo usklajevanje s socialnimi partnerji, to je z reprezentativnimi predstavniki
               študentov, dolgotrajno, nekateri pa še sedaj menijo, da izvajalec subvencionirane
               študentske prehrane naj ne bi bila Študentska organizacija Slovenije, ampak bi bilo
               to treba prepustiti razpisu.</p>
               <p>Študentska organizacija Slovenije kot izvajalec prehrane bo dolžna pri izvajanju
               nalog zagotavljati namenskost, gospodarnost in učinkovito porabo sredstev. Naloge so
               številne. Ena izmed njih je sodelovanje pri izvedbi javnega razpisa za izbor
               ponudnikov študentske prehrane, sledijo pa sklepanje pogodb o izvajanju in
               zagotavljanju subvencionirane študentske prehrane, izdajanje in prodajanje
               standarniziranih bonov za študentska kosila in tako naprej. Tisto, kar se nam zdi v
               Poslanski skupin Socialnih demokratov bistveno, pa je to, da so ponudniki izbrani v
               skladu s predpisi o izvrševanju proračuna in ne v skladu s predpisi o javnih
               naročilih, pri čemer je pa treba slediti temu, da naj bosta prednostna kriterija pri
               izbiri kakovost in njena cena. Še bolje bi bilo, če bi bil bistveni in upoštevanja
               vreden kriterij kakovost hrane. Zakaj to posebej poudarjamo? Dejstvo je, da
               resolucija o nacionalnem programu prehranske politike 2005-2010 opozarja na to, da
               reprezentativne študije o prehranjevalnih navadah študentov nimamo, obstaja samo
               študija prehranjevalnih navad študentov dveh fakultet v Ljubljani, ki potrjujejo
               vzorec nepravilnih prehranjevalnih navad, ki se kažejo tudi v drugih skupinah
               prebivalstva. Predvsem velja to za opuščanje zajtrka, izpuščanje obrokov, uživanje
               sveže zelenjave, uživanja sadja ter mleka in mlečnih izdelkov. V nasprotju z drugimi
               skupinami prebivalstva pa se študentje pogosteje prehranjujejo v gostinskih obratih
               in pogosteje uživajo hitro prehrano. Pregled izbire ponudnikov prehrane kaže prav na
               to, da se število tistih, ki ponujajo hitro prehrano, veča, to pa ni ravno v skladu s
               pametnimi prehranjevalnimi navadami, ki bi jih od študirajoče mladine človek
               pričakoval. Torej bi bilo treba spodbujati ne samo nižjo ceno pri subvencionirani
               prehrani, ampak spodbujati predvsem ponudnike k zagotavljanju kakovosti prehrane, ne
               samo takrat kadar so predmet izbire na razpisu, ampak skozi vse leto. Kot rečeno, v
               Poslanski skupini Socialnih demokratov predlogu zakona ne bomo nasprotovali. Hvala.
            </p>
            </sp>
            <sp xml:id="SDZ4-Redna-28-2007-05-29.sp51">

               <speaker>PODPREDSEDNIK SAŠO PEČE:</speaker>

               <p>Kolega Ljubo Germič bo podal stališče Poslanskega kluba Liberalne demokracije
               Slovenije.</p>
            </sp>
            <sp xml:id="SDZ4-Redna-28-2007-05-29.sp52">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Spoštovana gospa ministrica, kolegice in
               kolegi! V parlamentarno obravnavo je Vlada Republike Slovenije poslala predlog zakona
               o subvencioniranju študentske prehrane in ga je z razliko mnogih drugih predlogov
               predhodno uskladila s Študentsko organizacijo. To posebej omenjam, ker je pri sedanji
               vladi to izjema, po našem mnenju pa bi moralo biti to pravilo. Spomnimo,da ideja za
               subvencionirano študentsko prehrano dozorela ob predpostavki, da zdrava prehrana
               vsebuje topel in raznolik obrok. Država se je, potem ko je poskusno to storila
               Študentska organizacija Univerze v Ljubljani iz lastnih sredstev, odločila
               subvencionirati študentska kosila s pomočjo današnjega sistema študentskih bonov ter
               tako pripomogla k boljšemu zdravstvenemu stanju študentov. Verjamemo, da je tudi
               regresirana študentska prehrana, ki je v skladu z zakonom o subvencioniranju
               študentske prehrane urejena kot pravica, ki izhaja iz statusa študenta, eden izmed
               mehanizmov, ki posredno zagotavljajo zadovoljivo zdravstveno stanje med študenti. Pri
               tem bi bilo potrebno opozoriti na resolucijo o nacionalnem programu prehranske
               politike, ki ob tem, da je potrebno zagotavljati reden dnevni topel obrok, seveda
               potrebno paziti tudi na kakovost zagotovljene hrane, ki bistveno vpliva na
               zdravstveno stanje prebivalcev.</p>
               <p>Ob tem, ko je država zgledno uredila regresirano prehrano študentov, pa je na tem
               mestu potrebno spomniti, da je prehrana dijakov še zmeraj neurejena in bo zaradi
               nepripravljenosti Vlade in resornega ministrstva ureditev tega področja očitno še
               nekaj časa ostala neurejena. To potrjuje dejstvo, da Vlada in koalicija nista podprli
               predloga opozicijskih poslancev za postopno povišanje proračunskih sredstev,
               namenjenih za prehrano dijakov, ob sprejemanju proračuna.</p>
               <p>V Poslanskem klubu LDS se strinjamo z večino predlaganih rešitev v predlogu zakona.
               Naj pa izpostavim le nekatere: Študentska organizacija Slovenije bo kot izvajalec
               prehrane dolžna pri izvajanju nalog zagotavljati namenskost, gospodarnost in
               učinkovito porabo sredstev. Menimo, da je najbolj smotrna podelitev nalog v zvezi s
               študentsko prehrano, seveda, podelitev teh nalog entitetam, ki se tudi sicer
               ukvarjajo z opravljanjem nalog za študentsko populacijo. ŠOU je taka entiteta, ima
               kadre, opremo, sodeluje z ministrstvom ter ima usklajen nadzor.</p>
               <p>Ponudniki študentske prehrane bodo po predlogu zakona izbrani v skladu s predpisi o
               izvrševanju proračuna in ne v skladu s predpisi o javnih naročilih. Kot prednostna
               kriterija bosta določena kakovost hrane in njena cena. Izbira ponudnika na javnem
               razpisu ne bi bila ustrezna, saj bi s tem prišlo do komercializacije omenjenih
               storitev, kar pa po našem prepričanju ni sprejemljivo, saj gre za kategorijo, ki se
               ne trži. Študentska organizacija pri tem nima gospodarskega interesa, ima pa izkušnje
               in zagotavlja transparentno delovanje, prilagojeno potrebam študentov. Ob navedenih
               spremembah v noveli zakona se namesto sedanjega 75% zneska regresa za prehrano
               delavcev predlaga, da znaša višina subvencije za obrok študentske prehrane fiks in
               znesek, to je 2,35 evrov, in se usklajuje na način in v roku, ki ga določa prvi
               odstavek 3. člena zakona.</p>
               <p>Ob zaključku naj še enkrat poudarim, da nas že omenjena usklajenost zakona s
               Študentsko organizacijo Slovenije in pa dejstvo, da se pravice študentov z zakonom
               praviloma povečujejo, navaja k predlogu, da zakonu poslanke in poslanci ne
               nasprotujemo. Ob tem, ko nekateri ministri pripravljajo reforme podsistemom mimo
               zainteresirane javnosti in predvsem brez soglasja vseh vpletenih partnerjev, imamo
               danes pred seboj zakon, ki je svetla izjema. Vlado v upanje, da zgledi vlečejo,
               pozivamo, da prihaja v parlament s tako pripravljenimi in usklajenimi predlogi.
               Zaradi navedenega bomo v Poslanskem klubu Liberalne demokracije Slovenije predlog
               zakona podprli. Hvala lepa.</p>
            </sp>
            <sp xml:id="SDZ4-Redna-28-2007-05-29.sp53">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče Nove Slovenije bo podal poslanec Jožef Horvat. Izvolite.</p>
            </sp>
            <sp xml:id="SDZ4-Redna-28-2007-05-29.sp54">

               <speaker>JOŽEF HORVAT:</speaker>

               <p>Hvala lepa, gospod podpredsednik. Spoštovana gospa ministrica, spoštovane poslanke,
               spoštovani poslanci.</p>
               <p>Urejena študentska prehrana je gotovo eden od dejavnikov, ki pripomorejo k uspešnosti
               študija, zdravju mlade generacije in skladni socialni politiki. Zato mora biti cilj
               zakona tako zagotovitev prehrane študentov na šolah, to je na univerzah oziroma
               fakultetah, kakor tudi delno subvencioniranje obrokov, da je dostopno tudi tistim z
               nižjim socialno-ekonomskim statusom. Vsaka država se mora zavedati pomena mlade
               generacije in se vesti odgovorno, tudi ko ureja študentsko prehrano. Pri tem pa naj
               tudi univerze in fakultete kritično pogledajo na svoje poslanstvo in pomislijo, kaj v
               tem pogledu nudijo mladi generaciji.</p>
               <p>Zakon o subvencioniranju študentske prehrane določa pravico študentov do
               subvencionirane prehrane ter način in merila za subvencioniranje. Boni so na nek
               način socialni korektiv in omogočajo študentom, da se znižujejo stroški študija,
               hkrati pa imajo na voljo zdravo prehrano, da se lahko čimbolj osredotočajo na
               študij.</p>
               <p>Po noveli zakona bo ponudnike subvencionirane študentske prehrane izbralo ministrstvo
               na javnem razpisu, v skladu s predpisi o izvrševanju proračuna Republike Slovenije.
               Pri razpisu bodo sodelovali v okviru razpisne komisije predstavniki izvajalca. V
               javnem razpisu se kot prednostni kriterij upošteva kakovost hrane in njena cena.
               Višina subvencije bo za obrok študentske prehrane po novem znašala 2,35 evra in se bo
               usklajevala z rastjo cen življenjskih potrebščin. Upravičencem s posebnimi potrebami,
               zaradi težje funkcionalne prizadetosti, otrokom padlih v vojni za Slovenijo leta 1991
               s statusom študenta in študentom, ki so tudi starši, se namesto sedanjih dodatnih 5
               subvencioniranih obrokov mesečno zagotovi dodatnih 10 obrokov. Višje strokovne šole
               bodo morale izvajalcu pošiljati podatke o študentih, na primer: status, vpisno
               številko, način študija, da ne bo prihajalo do zlorab in da bodo evidence ustrezno
               ažurirane. Izvajalec izdajanja bonov bo moral zagotoviti vodenje evidenc za
               subvencionirano študentsko prehrano v obliki elektronskega zapisa, z računalniško
               podprtim sistemom, najkasneje za študijsko leto 2009/2010. V Sloveniji imamo veliko
               dobrih softverskih hiš, ki so sposobne implementirati učinkovite rešitve, ki bodo med
               drugim onemogočale zlorabe, ki so prisotne. Mi si seveda v Poslanski skupini Nove
               Slovenije želimo, da bi čim prej zagotovili tudi proračunska sredstva in da bi do te
               rešitve dejansko prišlo pred navedenim študijskim letom.</p>
               <p>Predlagane spremembe zakona so dobre in jih bomo v Poslanski skupini Nove Slovenije
               podprli. Veseli nas tudi široko izražena podpora noveli zakona, ki pa je gotovo
               rezultat vloženih naporov s strani ministrstva. Hvala lepa.</p>
            </sp>
            <sp xml:id="SDZ4-Redna-28-2007-05-29.sp55">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Marjan Drofenik bo podal stališče Poslanske skupine Slovenske
               ljudske stranke. Izvolite.</p>
            </sp>
            <sp xml:id="SDZ4-Redna-28-2007-05-29.sp56">

               <speaker>MARJAN DROFENIK:</speaker>

               <p>Hvala lepa. Spoštovani! Študentje imajo po veljavni ureditvi pravico do
               subvencionirane študentske prehrane. Gre za pomembno pravico, ki marsikateremu
               študentu bistveno olajša prehranjevanje v času študija in mu omogoča zdravo
               prehranjevanje. Po drugi strani pa je, resnici na ljubo, subvencionirana študentska
               prehrana na nek način tudi pospeševanje koriščenja gostinskih storitev, zlasti v
               Ljubljani, saj študentje mnogim gostincem pomenijo pomemben delež prometa in jim
               prinašajo tudi pomemben delež dobička.</p>
               <p>V Slovenski ljudski stranki menimo, da predlagana novela zakona o subvencioniranju
               študentske prehrane prinaša dobre rešitve, ki bodo veljavni sistem nekoliko
               izboljšale. Tako se nam zdi logična ureditev subvencije na študentski bon v obliki
               absolutnega zneska, ki pa se bo seveda ustrezno prilagajal, v skladu z zakonom, ki
               ureja usklajevanje transferjev posameznikom in gospodinjstvom. Prav tako ocenjujemo
               kot pozitivno povečanje dodatnega števila bonov za posamezne upravičence s posebnimi
               potrebami. Ta rešitev je še posebej dobrodošla za študentske družine. Odločiti se za
               študentsko družino oziroma nadaljevati s študijem kljub rojstvu otroka, je pogumna
               odločitev, ki zahteva dodaten trud in napor. Dodatna spodbuda za študij in tudi
               socialna zaščita v obliki dodatnih študentskih bonov je tako več kot dobrodošla. Po
               noveli bodo namreč matere študentke in očetje študenti imeli pravico do bonov
               dejansko za vsak dan v mesecu.</p>
               <p>Jasnejša določitev vodenja evidenc in jasno določanje sankcij v primeru kršitev s
               strani ponudnikov subvencionirane študentske prehrane bo prispevala k bolj
               kakovostnim storitvam in zmanjševanju morebitnih nezakonitosti ter zlorab študentske
               prehrane.</p>
               <p>Na matičnem odboru je bilo izraženih nekaj pomislekov okoli zakonske določitve
               organizacije, ki se jo pooblasti za izvajanje posameznih organizacijskih in drugih
               nalog pri subvencionirani študentski prehrani. Za izvajanje teh nalog je v zakonu
               namreč določena Študentska organizacija. Ob tem bi radi poudarili, da ne glede na
               morebitne pomisleke, ki jih morda imamo o delu in smiselnosti Študentske
               organizacije, področje organizirane prodaje študentskih bonov Študentska organizacija
               izvaja dobro. Pri tem poskuša biti kar se da učinkovita in tudi z lastnimi sredstvi
               podpira organizacijo prodaje bonov in vrši nadzor nad ponudniki študentske prehrane.
               V Slovenski ljudski stranki predlagano novelo zakona podpiramo. Hvala lepa.</p>
            </sp>
            <sp xml:id="SDZ4-Redna-28-2007-05-29.sp57">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Dr. Pavel Gantar po podal stališče Poslanske skupine nepovezanih
               poslancev. Izvolite.</p>
            </sp>
            <sp xml:id="SDZ4-Redna-28-2007-05-29.sp58">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi! Da ne bi ponavljal
               večino tega, kar so moji spoštovani kolegi in kolegice povedali že pred tem, bom
               omenil to, da Predlogu zakona o spremembah in dopolnitvah zakona o subvencioniranju
               študentske prehrane ne bomo nasprotovali, ga bomo podprli in tako kot tudi ostali
               menimo in sodimo, da je subvencioniranje študentske prehrane pomembno pripomoglo h
               kvaliteti življenja študentov in hkrati tudi ustvarjalo boljše pogoje za študij, ki
               naj bi se jim študentje predvsem posvetili.</p>
               <p>Prav gotovo je po tolikem času potrebno na podlagi izkušenj, spoznanj pa tudi
               pomanjkljivosti sedanje zakonodaje pripraviti določene spremembe in prav pri tem smo
               mogoče malo razočarani, vendarle smo pričakovali bolj obsežne spremembe, ne tako
               skromnih, čeprav tudi te pozdravljamo. Nekateri problemi v študentski prehrani, pri
               tej prehrani, obstajajo, nekateri so bili navedeni, predvsem so povezani s ponudbo
               kvalitetne hrane in z njo povezanim prilagajanjem prehrambenih artiklov oziroma
               ponudbe točno določenim vsotam, bonom in tako naprej, kar spodbija uvodne ugotovitve
               o kvaliteti oziroma ta kvaliteta bi lahko bila še bistveno večja. Pa vendarle, kot
               rečeno, spremembe, ki se tu nakazujejo, podpiramo; podpiramo, da se ta znesek
               prehrane določa v fiksnem znesku, tako kot je napisano, s tem da pričakujemo, da se
               bo ta znesek prilagajal tako, kot je potrebno, pač stroškom oziroma inflaciji. Tudi
               podpiramo to, da se določenim upravičencem, ki so bili že omenjeni, omogoči dodatne
               obroke mesečno. Pri tem imamo pripombo, da bi k tem upravičencem lahko dodali tudi
               tiste študente, ki so brez obeh staršev, teh je 6,7% študentov, ki prejemajo
               družinsko pokojnino, in tem bi lahko dodali še teh 10 dodatnih bonov na mesec.</p>
               <p>Nekaj pomislekov in vprašanj imamo ob evidencah. Kot že pri marsikaterem drugem
               zakonu, se tu v skrbi po nadzoru in kontroli marsikaj pretirava. Evidence, ki so
               elektronske, bodo vsebovale ime, priimek, vpisno številko, način študija, redni,
               izredni, študentski program, vključno s trajanjem, obdobje pravice do
               subvencioniranja, število obrokov, do katerih je upravičen, število izkoriščenih
               obrokov in celo vrsto evidenc bodo morali voditi in jih posredovati še sami ponudniki
               prehrane izvajalcu storitve. Seveda, če se malo pošalim, manjka samo še jedilni list.
               Mislim, da je tolikšno število podatkov preveč, nepotrebnih, da so potrebni in
               pomembni samo tisti podatki, ki se vežejo na status študenta, to in nič več. Zakaj to
               poudarjam? Zato, ker so te baze podatkov, ki so v elektronski obliki, lahko
               uporabljene in zlorabljene tudi za kakšne druge namene. Zato se je treba pri
               oblikovanju teh baz podatkov omejevati na najnižje možno število podatkov, ki še
               zagotavljajo spremljanje neke določene storitve. Spomnili se boste te diskusije ob
               nekem popolnoma drugem zakonu, recimo zakonu o evidenci nepremičnin, in tako
               naprej.</p>
               <p>Tako menimo, da je šla tu Vlada predaleč. Žal poslanke in poslanci Poslanske skupine
               nepovezanih poslancev nismo imeli mandata odločanja na odborih, zato temu ni bila
               posvečena primerna pozornost. Upamo pa, da vendar te pomanjkljivosti ne bodo vplivale
               na sam zakon na način, ki bi pravzaprav, naj rečem, spremenil cilje teh evidenc.
               Hvala lepa.</p>
            </sp>
            <sp xml:id="SDZ4-Redna-28-2007-05-29.sp59">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Stališče Poslanske skupine Slovenske nacionalne stranke bo podala
               poslanka Barbara Žgajner Tavš. Izvolite.</p>
            </sp>
            <sp xml:id="SDZ4-Redna-28-2007-05-29.sp60">

               <speaker>BARBARA ŽGAJNER TAVŠ:</speaker>

               <p>Hvala lepa za besedo še enkrat. Preden se dotaknem navedenih sprememb, bom izrazila
               svoje zadovoljstvo, da je ministrica našla posluh in skupni jezik s predstavniki
               študentske populacije, da je ne nazadnje opustila vsebino, ki je zasledovala drugačne
               cilje. Upam, da tudi v bodoče pristojno ministrstvo ne bo podleglo težnjam po
               omejevanju študentske svobodne izbire in omejevanju njihovih pravic. Dejstvo namreč
               je, da je tendenca Vlade po omejevanju študentov na več področjih vse pogostejša: na
               področju samega študija, sistema študija, študentske prehrane, štipendiranja in ne
               nazadnje tudi, danes smo slišali, glede spornih študentskih napotnic - tako rekoč
               zapreti študenta na "faks".</p>
               <p>Ne gre zanemariti niti ideje, ki smo jo slišali na matičnem delovnem telesu s strani
               enega od vladnih poslancev, da bi bilo dobro v evidence oziroma popisovanje študente
               dejansko popisati, na vsakem koraku jih evidentirati, celo o tem, kaj bodo spravili
               vase, kaj bodo imeli na krožniku in seveda kaj bodo s tega krožnika pojedli. Kljub
               temu bom rekla, da so predlagane spremembe pravzaprav pozitivne, v celoti pozitivne -
               zato jih bomo tudi v Slovenski nacionalni stranki podprli.</p>
               <p>Subvencioniranje prehrane, ki se je po sedaj veljavni zakonodaji določalo v
               odstotkih, se po novem določa v znesku. Upravičencem s posebnimi potrebami se zaradi
               težje funkcionalne prizadetosti, otrokom padlih v vojni za Slovenijo leta 1991 s
               statusom študenta in študentom, ki so starši, namesto sedanjih dodatnih 5
               subvencioniranih obrokov mesečno zagotovi dodatnih 10 obrokov mesečno, kar nedvomno
               je večja socialna zaščita in seveda tudi spodbuda za študij. Dopolnjuje se tudi
               veljavna določba z natančnejšo navedbo vsebine evidenc, ki jih vodijo izvajalci in
               ponudniki študentske prehrane, in seveda opredelitvijo nadzora z ukrepi oziroma
               sankcijami za ugotovljene nepravilnosti.</p>
               <p>Po oceni ministrstva bo v letošnjem letu unovčljivih nekaj več kot 6 milijonov
               študentskih bonov, prihodnje leto pa še dodatnih 300 tisoč. Po razpoložljivih
               podatkih je mogoče ugotoviti, da vse več študentov dejansko koristi možnost
               subvencioniranega prehranjevanja. V obdobju od leta 2000 do leta 2006 se je bistveno
               povečalo število uporabnikov bonov, kar je nedvomno pokazatelj, da je tovrstna pomoč
               države še kako dobrodošla in seveda tudi potrebna v prihodnje.</p>
               <p>V Slovenski nacionalni stranki stojimo na stališču, da naj imajo študentje prosto
               izbiro, tudi v okviru svojega prehranjevanja, kdaj, kje in kaj bodo jedli. To izbiro
               jim daje obstoječi sistem in temu je ne nazadnje prikimala tudi ministrica. Zato
               bomo, kot že rečeno, v Slovenski nacionalni stranki predlagane spremembe podprli.
            </p>
            </sp>
            <sp xml:id="SDZ4-Redna-28-2007-05-29.sp61">

               <speaker>PODPREDSEDNIK SAŠO PEČE:</speaker>

               <p>Hvala. Mag. Franc Žnidaršič bo podal stališče poslanske skupine DeSUS. Hvala.</p>
            </sp>
            <sp xml:id="SDZ4-Redna-28-2007-05-29.sp62">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovana gospa ministrica s sodelavcem, kolegice
               in kolegi.</p>
               <p>V Poslanski skupini Demokratične stranke upokojencev bomo novelo zakona o
               subvencioniranju študentske prehrane vsekakor podprli, kajti zavedamo se, da je
               subvencionirana prehrana pomemben del življenjskega standarda študentov, posebej s
               poudarkom velja ta stvar za tiste, ki živijo daleč od svojega doma oziroma študirajo
               v učnih centrih in se doma prehranjevati, na cenejši način, ne morejo.</p>
               <p>Predlagani zakon seveda pomeni tudi določeno razširitev pravic, kar pozdravljamo in
               podpiramo. Zakon torej onemogoča zlorabe, prav tako je seveda novost, da je razpis za
               izvajalce študentske prehrane v skladu z določili o izvrševanju proračuna za
               ponudnike in na ta način seveda poveča ta rešitev preglednost pri tem izvajanju
               prehrane. Strinjamo se tudi z novostmi glede nadzora nad izvajanjem študentske
               prehrane, ki bo po našem prepričanju pripomogel pri preprečevanju vseh možnih zlorab,
               še posebej zaradi uvedbe elektronskega načina evidenc, ki je stvar Študentske
               organizacije in naj bi se izpeljala v študijskem letu 2009-2010. Smiselne so tudi
               določbe, ki zadevajo sankcije za kršitelje določb zakona, ne nazadnje pa je
               najpomembnejše dejstvo za nas, da je zakon usklajen s Študentsko organizacijo, ki bo
               na ta način imela priložnost, da koristi subvencionirano prehrano v skladu z zakonom,
               dosledno pravično, brez zlorab in v nadaljnjo pomoč študentom za časa študija in s
               tem pripomogla tudi k uspehom pri študiju.</p>
               <p>Iz navedenih razlogov novelo zakona naša stranka podpira. Hvala.</p>
            </sp>
            <sp xml:id="SDZ4-Redna-28-2007-05-29.sp63">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Gospa Maria Pozsonec bo podala stališče Narodne skupnosti.</p>
            </sp>
            <sp xml:id="SDZ4-Redna-28-2007-05-29.sp64">

               <speaker>MARIA POZSONEC:</speaker>

               <p>Še enkrat lep pozdrav sem prisotnim! Ne bi ponavljala tega, kar so povedali
               predgovorniki, le izražam zadovoljstvo, da ta zakon podpira mladino, torej podpira
               priložnost in zato zasluži podporo. Hvala.</p>
            </sp>
            <sp xml:id="SDZ4-Redna-28-2007-05-29.sp65">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Tako smo končali s predstavitvijo stališč poslanskih skupin. Ker k
               dopolnjenemu predlog zakona ni bilo vloženih amandmajev, tudi ni možna razprava o
               posameznih členih, zato razpravo zaključujem in s tem tudi drugo obravnavo predloga
               zakona. V skladu s 139. členom Poslovnika Državnega zbora bomo glasovanje o predlogu
               zakona opravili jutri, v sredo, 30. maja v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>12. TOČKO DNEVNEGA REDA, </title>to je na <title>PRVO OBRAVNAVO PREDLOGA
                  ZAKONA O PRENEHANJU VELJAVNOSTI ZAKONA O NEZDRUŽLJIVOSTI OPRAVLJANJA JAVNE
                  FUNKCIJE S PRIDOBITNO DEJAVNOSTJO.</title>
               </p>
               <p>Za to točko imamo na razpolago 5 ur in 55 minut. Predlog zakona je v obravnavo zboru
               predložila skupina poslancev s prvopodpisanim gospodom Miranom Potrčem. V zvezi s tem
               zakonom je skupina 13 poslancem s prvopodpisanim gospodom Miranom Potrčem zahtevala,
               da Državni zbor opravi splošno razpravo. Zato dajem besedo gospodu Potrču,
               predstavniku predlagatelja zakona, za dopolnilno obrazložitev predloga. Izvolite.
            </p>
            </sp>
            <sp xml:id="SDZ4-Redna-28-2007-05-29.sp66">

               <speaker>MIRAN POTRČ:</speaker>

               <p>Hvala lepa, gospod podpredsednik. Spoštovane kolegice in kolegi! Državni zbor je leta
               2005 sprejel Zakon o nezdružljivosti opravljanja javne funkcije s pridobitno
               dejavnostjo. Vlada in vladna koalicija sta želeli s sprejetjem omenjenega zakona
               doseči en sam cilj: ukinitev od parlamentarne večine in Vlade neodvisnega organa, ki
               deluje kot preventiva v boju proti korupciji, to je Komisije za preprečevanje
               korupcije. Očitno je bilo tudi, da je za Vlado in vladno koalicijo zaradi osebnih
               zamer s strani predsednika Vlade moteč predvsem predsednik omenjene komisije.
               Opozicija je ves čas sprejemanja zakona opozarjala na slabe rešitve v predlaganem
               zakonu, vendar je bila koalicija v svoji želji po rušenju neodvisnih nadzornih
               struktur neomajna. Ko je bil zakon v Državnem zboru dokončno potrjen, je skupina
               poslancev opozicije sprejeti zakon posredovala v presojo Ustavnemu sodišču. Ustavno
               sodišče je izvajanje zakona do odločitve o morebitni neustavnosti najprej zadržalo,
               nato pa odločilo, da so posamezne pomembne določbe zakona neustavne in da se do
               njegove uskladitve z ustavo uporablja večina določb Zakona o preprečevanju korupcije,
               ki je bil z odločitvami koalicije nadomeščen. Zato obstojijo vsi argumenti in
               razlogi, da se nesprejemljive rešitve v Zakonu o nezdružljivosti opravljanja javne
               funkcije s pridobitno dejavnostjo takoj spremenijo.</p>
               <p>Tudi tuji eksperti niso nepozorni na naše ravnanje. Tako je v pogovoru za nevladno
               organizacijo "Transparency International" vodja globalnega programa proti korupciji
               in Oddelka za boj proti korupciji pri Uradu Združenih narodov za droge in kriminal
               Stewart Gillman izpostavil Slovenijo kot primer države, kjer se protikorupcijski
               standardi znižujejo ter na ta način kršijo predpristopni dogovori z Evropsko unijo.
               Poudaril je, da pri tem misli predvsem na ukinitev neodvisne protikorupcijske
               komisije.</p>
               <p>S predlaganim zakonom o prenehanju veljavnosti zakona o nezdružljivosti opravljanja
               javne funkcije s pridobitno dejavnostjo želimo predlagatelji doseči, da bo to
               področje še naprej urejal leta 2003 sprejeti zakon o preprečevanju korupcije. Zakon o
               preprečevanju korupcije namreč po naši oceni predstavlja boljšo podlago za
               preventivno delo na področju korupcije kot Zakon o nezdružljivosti opravljanja javne
               funkcije s pridobitno dejavnostjo. Tudi iz obrazložitve sklepa Ustavnega sodišča o
               zadržanju izvrševanja Zakona o nezdružljivosti opravljanja javne funkcije s
               pridobitno dejavnostjo je moč razbrati, da bi začetek izvajanja tega zakona lahko
               pomenil večjo škodo kot nadaljnja veljava Zakona o preprečevanju korupcije, kjer je
               nadzor nad konfliktom interesov zagotovljen. Če obstojajo pomanjkljivosti v veljavni
               ureditvi tega področja, je bolje spremeniti oziroma nadgraditi veljavni zakon o
               preprečevanju korupcije kot pa rušiti obstoječi sistem in graditi novega na način,
               kot to počne Vlada. Sistem, kot se želi uveljaviti z zakonom o nezdružljivosti
               opravljanja javne funkcije s pridobitno dejavnostjo, je bolj nepregleden in verjetno
               tudi manj učinkovit od sistema, ki ga je uveljavil zakon o preprečevanju korupcije,
               prav tako pa ne bi pomenil bistvenih prihrankov za državni proračun.</p>
               <p>Predlagatelji tega zakona smo zato prepričani, da z njim sledimo vsebini ugotovitev
               Ustavnega sodišča, ki je razveljavilo Zakon o nezdružljivosti opravljanja javne
               funkcije s pridobitno dejavnostjo po vseh njegovih pomembnih delih, in da bi, če
               želimo slediti odločbi Ustavnega sodišča, kazalo zakon, ki ga predlagamo, podpreti.
               Ureditev na področju boja proti korupciji je z vidika demokratičnega delovanja
               sistema izjemnega pomena. Zato ni sprejemljivo, da se k uskladitvi z odločbo
               Ustavnega sodišča pristopa ali pa pristopi zgolj formalno, preko drugačne sestave
               komisije. To pa je bilo mogoče razbrati iz nekaterih javnih nastopov predstavnikov
               Vlade, ki so kazali na to, da se bo zakon prilagodil predvsem zahtevi o drugačni
               sestavi komisije Državnega zbora za nadzor nad premoženjskim stanjem funkcionarjev
               torej najbolj poenostavljeno. Mi pa želimo, da s predlaganim zakonom za izhodišče z
               ustavo skladne ureditve sprejmemo zakon o preprečevanju korupcije, katerega uporabo
               je do uskladitve s svojo odločbo predvidelo in zaukazalo tudi Ustavno sodišče. Če bo
               skupna ocena, da potrebujemo na tem področju drugačno rešitev, lahko Vlada pripravi
               nov, ustreznejši zakon tudi na tej podlagi. Do takrat pa naj to področje ureja
               veljavni zakon o preprečevanju korupcije. Vsaka nova ureditev bo namreč morala
               slediti tudi zahtevam Konvencije Združenih narodov proti korupciji, ki za preventivo
               na področju boja proti korupciji predvideva neodvisen organ, kot ga ta trenutek v
               Sloveniji že imamo. Zato ne razumemo, zakaj ga želi Vlada ukiniti. Pričakovali bi od
               Vlade in Državnega zbora, da bomo pripravljeni sprejeti vse potrebno za čim hitrejšo
               ratifikacijo omenjene konvencije in da bomo tudi na tej podlagi zavezani, da
               celoviteje uredimo protikorupcijsko delovanje.</p>
               <p>Vlada je na predlog za sprejem tega zakona pripravila svoja stališča. Trdim, da
               ugovori, ki jih je proti zakonu navedla Vlada, niso prepričljivi. Trditev Vlade, da
               mednarodne obveznosti Republiki Sloveniji zaenkrat ne nalagajo posebne
               organiziranosti za ukrepanje na področju preprečevanja korupcije, so dvolično
               sprenevedanje. Vlada namreč ve, da mednarodna konvencija o boju proti korupciji, ki
               jo Republika Slovenija res še ni ratificirala, zahteva od Vlade in državnih organov
               neodvisno delovno telo in aktivno preventivno delovanje. V momentu, ko bo Republika
               Slovenija pripravljena ratificirati to konvencij, bo imela obveznost, da ustanovi
               neodvisno delovno telo in da zagotovi tudi preventivno delovanje proti korupciji.
               Tega pa doslej še nismo storili, ker Vlada nima interesa prav zato, da ne bi bila
               dolžna ustanoviti neodvisen protikorupcijski organ, da bi Republika Slovenija
               konvencijo Združenih narodov ratificirala.</p>
               <p>Je pa Vlada na več poslanskih vprašanj o tem, kdaj bo ta konvencija pripravljena z
               ratifikacijo, odgovarjala zelo različno. 10. julija 2006 je minister za pravosodje
               zelo optimistično ocenjeval aktivnosti Vlade za pripravi predloga za ratifikacijo, ki
               naj bi bila po njegovem mnenju lahko opravljena že do konca lanskega leta. 14.
               decembra 2006 se je izgovoril, da predlog za ratifikacijo še ni pripravljen zato, ker
               Ustavno sodišče še ni izreklo svojega mnenja glede ustavnosti obeh zakonov. V
               odgovoru na poslansko pobudo gospe Darje Lavtižar Bebler pa je minister 7. maja letos
               celo sporočil, da bo Vlada pred predlogom ratifikacije preučila še, kako imajo
               obveznosti iz konvencije urejene države, ki so konvencijo že podpisale.</p>
               <p>Vlada torej ne želi predlagati ratifikacije konvencije, kar je nesprejemljivo, in to
               samo iz razloga, da ne bi priznala napačno odločitev, ki jo je s sprejemom svojega
               zakona zagotovila. Ker pa bo Republika Slovenija konvencijo slej ko prej morala
               ratificirati, jaz vsaj upam, da Vlada ratifikacije ne bo odlašala v nedogled, zato je
               vsekakor mogoče pričakovati, da bo mednarodna obveznost naše države slej ko prej
               nastopila in s tem bodo vsi ugovori Vlade, da formalnih obveznosti ni, postali
               prazni. Vsebinsko so prazni že danes, ker se Vlada dobro zaveda, da ta konvencija
               obstoja in da bi bilo dobro tudi, če je formalno še nimamo ratificirane, da njeno
               vsebino vključimo v našo veljavno ureditev. In končno je le prazni izgovor Vlade tudi
               navedba, da zgolj preventiva na področju korupcije, ki naj bi jo zagotavljali ukrepi
               in aktivnosti za njeno preprečevanje, ne zadoščajo, saj so potrebni tudi ukrepi za
               odkrivanje korupcije in učinkovito vodenje z njo povezanih kazenskih postopkov.
               Seveda je to res, toda te naloge opravljajo policija, tožilstvo in sodišča in te
               naloge niso vsebina tega zakona, niti zakona o preprečevanju korupcije, niti zakona o
               nezdružljivosti opravljanja javne funkcije s pridobitno dejavnostjo. Zato Vlada
               razlaga dejstva, poznane resnice, in to tudi sama ve, da ne more biti izgovor, da ne
               bi lahko sprejeli takšne ali drugačne ureditve, ki zadeva preprečevanje korupcije.
               Obveznost delovanja policije, tožilstva in sodišča bo namreč v vsakem primeru ostala.
               Vse navedbe Vlade proti sprejemu tega zakona so torej netočne, izmišljene ali pa
               polresnične. Ostaja dejstvo, ki ga poudarjamo predlagatelji: zakon o preprečevanju
               korupcije je vsebinsko mnogo boljši kot zakon o nezdružljivosti opravljanja javne
               funkcije s pridobitno dejavnostjo, saj ureja vsa relevantna vprašanja
               protikorupcijskega delovanja državnih organov, zato ga je treba čim prej sprejeti in
               uveljaviti. Takoj po njegovi uveljavitvi pa smo tudi predlagatelji tega zakona
               pripravljeni skupaj z Vlado, če bo to želela, oceniti njegove morebitne slabosti in
               neustreznosti in ga dopolniti tako, da bo v celoti zagotovil ustavno skladno in
               učinkovito presojo in preprečevanje korupcije.</p>
               <p>Če bomo torej sledili odločitvi Ustavnega sodišča, če bomo sledili mednarodni
               konvenciji, potem bomo danes podprli predlagani zakon. Hvala.</p>
            </sp>
            <sp xml:id="SDZ4-Redna-28-2007-05-29.sp67">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo dajem ministru dr. Lovru Šturmu.</p>
            </sp>
            <sp xml:id="SDZ4-Redna-28-2007-05-29.sp68">

               <speaker>DR. LOVRO ŠTURM:</speaker>

               <p>Hvala za besedo, gospod predsedujoči. Spoštovane poslanke in poslanci! Zakon o
               nezdružljivosti opravljanja javne funkcije s pridobitno dejavnostjo natančno določa,
               kdo so funkcionarji, omejitve glede opravljanja pridobitne dejavnosti, sprejemanja
               daril, poslovanja gospodarskih družb in drugih subjektov z javnim sektorjem, in
               dolžnost prijave podatkov ter javnost podatkov o njihovem premoženjskem stanju.
               Navedeni zakon ukinja Komisijo za preprečevanje korupcije in prenaša njene
               pristojnosti na posebno komisijo Državnega zbora.</p>
               <p>Zakon o preprečevanju korupcije določa nezdružljivost opravljanja javne funkcije s
               pridobitno dejavnostjo za funkcionarje, omejitve glede sprejemanja daril, nadzor nad
               njihovim premoženjskim stanjem ter omejitev poslovanja naročnikov po predpisih o
               javnih naročilih s poslovnimi subjekti, v katerih je udeležen funkcionar ali njegov
               družinski član. Za opravljanje nalog po tem zakonu je določena Komisija za
               preprečevanje korupcije. Za nadzor dela te komisije je predvidena še Komisija
               Državnega zbora po zakonu o preprečevanju korupcije. Ustavno sodišče je z odločbo št.
               U1-57-06-10 z dne 13.4.2006 odločilo, da se izvrševanje Zakona o nezdružljivosti
               opravljanja javne funkcije s pridobitno dejavnostjo 1 zadrži do končne odločitve
               Ustavnega sodišča. Do takrat se uporabljajo določbe Zakona o preprečevanju korupcije
               in podzakonski predpisi, sprejeti na njegovi podlagi. S končno odločbo Ustavnega
               sodišča U1 5706/28 z dne 29.03.2007 pa je odločilo, da je prvi stavek tretjega
               odstavka Zakona o nezdružljivosti opravljanja javne funkcije s pridobitno dejavnostjo
               1 v neskladju z ustavo, peti in šesti odstavek tega člena pa se razveljavita. Državni
               zbor je v skladu z navedeno določbo neskladje dolžan odpraviti v roku šestih mesecev
               od objave odločbe v Uradnem listu Republike Slovenije. Gre samo za majhen del zakona,
               ki je bil napaden; delček, bi rekel.</p>
               <p>Predlagatelji Predloga zakona o prenehanju veljavnosti zakona o nezdružljivosti
               opravljanja javne funkcije s pridobitno dejavnostjo v predlogu navajajo, da Zakon o
               preprečevanju korupcije predstavlja boljšo podlago za preventivno delo na področju
               korupcije kot Zakon o nezdružljivosti opravljanja javne funkcije s pridobitno
               dejavnostjo. Že naslov zakona govori o preprečevanju korupcije. Menimo, da je zgolj
               preventiva na področju korupcije nezadostna, če hkrati ne obstojijo ustrezni vzvodi
               za ukrepanje v zvezi z odkrivanjem korupcije in kaznivimi dejanji korupcije. Ker je
               Zakon o preprečevanju korupcije naravnan izključno preventivno, predstavlja Zakon o
               nezdružljivosti opravljanja javne funkcije s pridobitno dejavnostjo dobro podlago za
               odkrivanje morebitne obstoječe korupcije.</p>
               <p>V zvezi z navajanjem predlagateljev, da je sistem ureditve po Zakonu o
               nezdružljivosti opravljanja javne funkcije s pridobitno dejavnostjo manj pregleden in
               učinkovit kot sistem po Zakonu o preprečevanju korupcije, pa Vlada Republike
               Slovenije meni, da navedeno ne drži, ker Zakon o nezdružljivosti opravljanja javne
               funkcije s pridobitno dejavnostjo učinkoviteje in ponekod strožje normira področje
               konflikta interesov kot Zakon o preprečevanju korupcije.</p>
               <p>Glede navedbe, da ni sprejemljivo, da se k uskladitvi z odločbo Ustavnega sodišča
               pristopi zgolj formalno preko drugačne sestave komisije po Zakonu o nezdružljivosti
               opravljanja javne funkcije s pridobitno dejavnostjo Vlada opozarja na odločbo
               Ustavnega sodišča, po kateri je treba zakon v tem delu uskladiti z ustavo. Pri tem
               Vlada še opozarja, da je ključnega pomena, da je organ zavezan k odločanju na podlagi
               zakona. Gre za pomembno vprašanje, ki terja temeljito pravno ureditev, kar pa ni
               možno na način, kot ga predlaga skupina poslancev Državnega zbora.</p>
               <p>Glede na vse navedeno, Vlada Republike Slovenije ocenjuje, da je Predlog zakona o
               prenehanju veljavnosti zakona o nezdružljivosti opravljanja javne funkcije s
               pridobitno dejavnostjo neutemeljen in predlaga, da ga Državni zbor ne sprejme. K
               navajanjem, ki smo jih slišali doslej, naj povem še to, da je Vlada čakala na
               odločitev Ustavnega sodišča in da bo postopek ratifikacije mednarodne konvencije
               stekel. Še to bi povedal, takšne komisije, kot smo jo doslej imeli po Zakonu o
               preprečevanju korupcije, v državah Evropske unije ni najti. Zato pozivam vse
               predlagatelje, naj nam navedejo organ, ki je podoben našemu, recimo, v državah
               Evropske unije z evroobmočja. Naj v današnji razpravi navedejo, katera od držav
               Evropske unije z evroobmočja ima takšen organ, kot smo ga imeli mi, ali pa naj
               navedejo vsaj tri države članice Evropske unije, ki bi imele takšno komisijo za
               preprečevanje korupcije, kot je bila pri nas po tem zakonu in je ta trenutek še
               vedno.</p>
            </sp>
            <sp xml:id="SDZ4-Redna-28-2007-05-29.sp69">

               <speaker>PODPREDSEDNIK SAŠO PEČE:</speaker>

               <p>Hvala lepa. Prehajamo na predstavitev stališč poslanskih skupin. Kolega Dušan Kumer
               bo podal stališče Poslanske skupine SD. Izvolite.</p>
            </sp>
            <sp xml:id="SDZ4-Redna-28-2007-05-29.sp70">

               <speaker>DUŠAN KUMER:</speaker>

               <p>Hvala za besedo. Spoštovani minister s sodelavko, spoštovane kolegice in kolegi! Za
               začetek bom skušal vrniti vprašanje ministru, pa naj minister navede države Evropske
               unije, v katerih je parlamentarna komisija, tako kot je opredeljena v našem zakonu,
               ki se ukvarja z bojem proti korupciji.</p>
               <p>V Poslanski skupini Socialnih demokratov smo že pri sprejemanju zakona zelo jasno
               povedali, da je vsebina zakona kopija Zakona o nezdružljivosti opravljanja javne
               funkcije s pridobitno dejavnostjo, ki ga je Državni zbor sprejel pred več kot
               desetimi leti, in da njegovo sprejetje pomeni odločen korak nazaj pri urejanju te
               problematike, torej v boju proti korupciji in klientelizmu v Sloveniji. Gre za
               nerazumljiv korak nazaj, kljub ocenam in ugotovitvam v javnosti, ko o tem povprašate
               ljudi, ki se s tem srečujejo vsakodnevno, da je nepotizem in klientelizem vstopnica
               za posel, uspeh na razpisih in podobno. Torej, korupcija je še kako aktualen problem,
               ki še zdaleč ni odpravljen oziroma in zmanjšano njegovo družbeno zlo. Ravno
               nasprotno! Glede na dejstvo, da se je ekonomska in politična elita v Sloveniji v
               zadnjih dveh letih močno okrepila, je več kot evidentno, da je problem še
               aktualnejši. Nekdanjim elitam so se pridružili še novi elitneži, se pač vladni
               kadrovski mlini hitro vrtijo in prav zaradi tega so po mnenju slovenske javnosti
               nepotizem, klientelizem in korupcija še vedno zaskrbljujoč in pogost pojavi, čeprav
               nas vladna stran skuša s statističnimi podatki prepričati, da temu ni tako. Če bi
               sodili po teh podatkih in če bi sodili na podlagi dosedanjih izkušenj in učinkov
               policije in tožilstva, potem v Sloveniji tega pojava skoraj ni ali pa je sila
               neproblematičen.</p>
               <p>Ob tej priložnosti smo prav tako opozorili Vlado in predlagatelja zakona na
               konvencijo Združenih narodov, ki govori o tem, da bodo države, ki bodo ratificirale
               to konvencijo, ustanovile ustrezno neodvisno telo za te namene; se pravi,
               preprečevanje korupcije. Sprejet zakon, ki ga je zadržalo Ustavno sodišče, pa
               utemeljeno in evidentno s svojo vsebino in ustanovitvijo parlamentarne komisije v
               Državnem zboru dokazuje, da odstopamo od te konvencije. In ne samo! Odstopamo tudi od
               nekaterih konvencij Sveta Evrope, ki zadevajo preprečevanje korupcije. In ker se tako
               radi izgovarjamo na evropske direktive in smernice, ko nam je seveda to prav, bi bilo
               prav tudi v tem primeru. Namreč, dolžni smo oblikovati na podlagi konvencije o
               preprečevanju korupcije, strategijo in program, ki inkriminira aktivno in pasivno
               korupcijo javnih uslužbencev v Evropski uniji, njenih državah in njenih članicah. Gre
               za direktive in smernice, ki opredeljujejo, da morajo države Evropske unije imeti
               posebne protikorupcijske organe, samostojne in neodvisne, da se v vseh državnih
               organih sprejemajo programe aktivnosti proti korupciji in tako dalje.</p>
               <p>Kolegice in kolegi, spomnili se boste, da sem o tem spraševal tudi pred slabimi tremi
               meseci, kaj je na tem narejeno in odgovor je bil, da je še čas do meseca julija
               letošnjega leta. Torej, preko neke parlamentarne komisije ugotavljati, kakšno je
               premoženje funkcionarjev, je veliko, veliko premalo za boj proti klientelizmu in
               korupciji.</p>
               <p>In ne nazadnje še spomnimo, da je ta Vlada, da je ta vladna večina, ta vladna
               koalicija zmagala na prejšnjih volitvah tudi zaradi obljube po bolj učinkovitem
               zatiranju korupcije. Sedaj pa je bila njena prva poteza odpraviti preizkušeno
               evropsko normo, to je neodvisen nadzor nad premoženjem javnih in poslovodnih funkcij,
               ki so lahko potencialno žarišče klientelizma in korupcije. Še več, aktualna izvršna
               oblast celo asistira pri ponovnem uvajanju samonadzora, torej modelu, po katerem se
               ponovno uveljavlja ideja, da politična elita poskuša vzpostaviti sistem, ki bo
               nadzoroval samo njo. Zato je predlog, da bi parlamentarna komisija, ki jo sestavljajo
               poslanci, poslanke, opravljala te naloge v nasprotju z usmeritvijo po neodvisnem
               nadzoru. Podobno bi veljalo, če bi bila komisija ustanovljena znotraj izvršne veje
               oblasti.</p>
               <p>Torej, v Poslanski skupini Socialnih demokratov še vedno menimo, da je sedanja
               veljavna usmeritev primerljiva z rešitvami v državah Evropske unije. Glede na
               dosedanjo skoraj dveletno prakso pa bi bilo bolj smotrno in modro, da bi pripravili
               predloge sprememb in dopolnitev veljavnega zakona, če menimo, da njegove rešitve ne
               ustvarjajo pogojev, da bi bila praksa bolj učinkovita za zatiranje tega zla, torej
               klinetelizma in korupcije. V Poslanski skupini Socialnih demokratov tudi soglašamo,
               da morda sedanja komisija nima ustreznih pristojnosti, zato bi kazalo oceniti, ali
               jih povečamo in kje jih povečamo. Nismo pa naklonjeni ideji, ki imajo zakonsko
               opredeljene v nekaterih drugih državah, da bi namreč protikorupcijska komisija dobila
               tudi izvršilna, sodna in eventualno še tožilska in policijska pooblastila. To glede
               na delitev oblasti ne bi bilo smotrno, strinjamo pa se, da imajo policija, državni
               tožilci, sodstvo na področju boja proti korupciji izjemno izjemno pomembno vlogo.
               Vendar ta vloga ni nekompatibilna s komisijo za preprečevanje korupcije, ki jo imamo
               danes. Ti vlogi se ena drugo dopolnjujeta, ker je ena represivna in druga je
               preventivna. Zato v Poslanski skupini Socialnih demokratov menimo in še enkrat
               poudarjamo, da gre s tem zakonom za velik korak nazaj v boju zoper korupcijo v
               Sloveniji. Tukaj gre za eno večjih napak te vlade in vladne koalicije, ki ukinja
               komisijo kot samostojen organ, ki nadzoruje premoženjsko stanje vseh funkcionarjev,
               in se zavzema za strategijo samonadzora. Zato je prav paradoksalno, ko skušajo tisti,
               ki so velik del svoje retorike in politične energije v obdobju, ko so bili v
               opoziciji, uporabili za dnevno ponavljanje vrednostnih sodb v stilu "vsi so umazani,
               vsi so koruptivni in pokvarjeni, le mi nismo takšni", ukiniti ta neodvisni nadzor, za
               katerega so se v preteklosti tako krčevito zavzemali. Še celo več. Celo z WD40 so se
               v teh prostorih lotili boja proti korupciji nekje na Dolenjskem. In na ta račun so si
               pridobili veliko zaupanje ljudi. Z upanjem teh istih ljudi, da so to tisti pravi, ki
               bodo enkrat za vselej naredili konec tem grdobijam, ki se jim reče kraja, korupcija,
               klientelizem itd. Seveda se samo po sebi zastavlja vprašanje, zakaj je temu tako in
               en od odgovorov je nedvoumen: tudi zato, ker je nepotizem in klientelizem kot
               sredstvo koncentracije politične in oblastne moči najučinkovitejše sredstvo za
               ohranitev same oblasti. In ta na fenomen še zdaleč ni imuna tudi sedanja politična
               večina oziroma izvršna oblast. Ravno nasprotno, cele družine in sorodstveni podaljški
               obvladuje posamezna področja, tako gospodarstvo kot na ostalih področjih, ki pomenijo
               vpliv, denar in seveda, kar je najpomembnejše, status. In seveda v takšnem kontekstu
               je neka neodvisna komisija in samostojen organ tej politični in ekonomski eliti lahko
               le ovira.</p>
               <p>Torej, v Poslanski skupini Socialnih demokratov menimo, da parlamentarna komisija, ki
               je tudi potrebna, ni ustrezna zamenjava za neodvisno in samostojno komisijo, ki jo
               imamo danes. In to iz dveh razlogov. Poslanci bi po tej logiki nadzirali sami sebe in
               drugič, parlamentarna komisija ni strokovni, ampak politični organ in v Poslanski
               skupini Socialnih demokratov vidimo njeno funkcijo v tem, da predvsem obravnava
               sistem in delovanje ustanov v boju proti korupciji, ne pa, da analizira, preverja
               premoženjsko stanje vseh drugih funkcionarjev in podobno. Skratka spremembe in
               dopolnitve veljavnega zakona - da, novi zakon, ki ukinja neodvisno komisijo, vrača se
               v letu 1992 - pa ne. Ni sprejemljivo, da bi poslanci brskali po podatkih o
               premoženjskem stanju ostalih javnih funkcionarjev in imeli celo možnost in
               priložnost, da bi te podatke zlorabili v politične ali kakšne druge namene. Vsak dan
               gledamo in spomnimo se, kaj gledamo po televiziji in kaj beremo po časopisih.</p>
               <p>Skratka, še enkrat, v Poslanski skupini Socialnih demokratov predlagamo, da Vlada
               opravi še en premislek in skuša preusmeriti sedanjo usmeritev, ki jo zagovarja pri
               tem zakonu.</p>
            </sp>
            <sp xml:id="SDZ4-Redna-28-2007-05-29.sp71">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Aleš Gulič bo podal stališče Poslanskega kluba Liberalne
               demokracije Slovenije. Izvolite.</p>
            </sp>
            <sp xml:id="SDZ4-Redna-28-2007-05-29.sp72">

               <speaker>ALEŠ GULIČ:</speaker>

               <p>Spoštovane kolegice, cenjeni kolegi, gospod predsedujoči, gospod minister.</p>
               <p>V Liberalni demokraciji Slovenije podpiramo Predlog zakona o prenehanju veljavnosti
               zakona o nezdružljivosti opravljanja javne funkcije s pridobitno dejavnostjo in
               menimo, da predstavlja primerno podlago za nadaljnjo obravnavo. V Liberalni
               demokraciji se zavedamo, da je ureditev na področju boja proti korupcije z vidika
               demokratičnega sistema izjemnega pomena. Zato se bomo tudi v prihodnosti, ne samo
               zdaj, zavzemali za ureditev, ki bo sledila Konvenciji Združenih narodov proti
               korupciji, če je podpisana ali če ni. Če je bil danes izrečen datum, kdaj bo to
               podpisano, ali ne.</p>
               <p>Namreč, gre za to, da ta konvencija za preventivo na področju boja proti korupciji
               predvideva neodvisen organ, ki pa ga v Sloveniji v tem trenutku že imamo in dobro
               dela, odlično dela, vsak dan bolje. Jaz moram reči, da pred dvema letoma mu je bilo
               očitano, da ne dela dobro. Očitano mu je bilo, da že pet let ne dela dobro, pa je bil
               takrat šele tri mesece - mislim, takšno sprenevedanje in takšne laži ste trosili
               tukaj. In v tem smislu se seveda popolnoma strinjamo s predlagatelji, da se na
               podlagi sprejema tega zakona ponovno uveljavi zakon iz leta 2003, se pravi Zakon o
               preprečevanju korupcije, na osnovi katerega je Komisija za preprečevanje korupcije
               bila ustanovljena in na osnovi katerega dela. Namreč, gre za preventivno delovanje,
               za kaznovalno delovanje pa seveda imamo vse druge organe. Jaz upam, da delajo dobro
               in da delajo tako, kot je treba.</p>
               <p>V tem smislu potem podpiramo in se popolnoma strinjamo in sprejemamo ugotovitev
               Ustavnega sodišča Republike Slovenije, ki je v obrazložitvi sklepa o zadržanju
               izvrševanja zakona zapisalo, da bi bil začetek izvajanja zakona o nezdružljivosti
               lahko pomenil večjo škodo kot nadaljnja veljava zakona o preventivi, ker je nadzor
               nad konfliktov interesov zagotovljen. To je zapisano v ugotoviti Ustavnega sodišča.
               In če obstajajo pomanjkljivosti v veljavni ureditvi s tega področja, je bolje
               spremeniti oziroma nadgraditi veljavni Zakon o preprečevanju korupcije kot pa rušiti
               obstoječi sistem in graditi novega na ta način kot hoče to početi Vlada. Sistem, kot
               se želi uveljaviti z Zakonom o nezdružljivosti opravljanja javnih funkcij, je bolj
               nepregleden in verjetno bi bilo tudi manj učinkovit od sistema, ki ga je uveljavil
               Zakon o preprečevanju korupcije.</p>
               <p>V Liberalni demokraciji poudarjamo, da ni sprejemljivo, da se k uskladitvi z odločbo
               Ustavnega sodišča pristopi zgolj formalno preko drugačne sestave komisije, ker je
               tudi eden od razlogov za to, da se je tako hitelo z Zakonom o nezdružljivosti javnih
               funkcij. In v tem spet soglašamo s predlagatelji, da s predlaganim zakonom za
               izhodišče z ustavo skladne ureditve v Državnem zboru sprejemamo zakon o preprečevanju
               korupcije, katerega uporabo je do uskladitve s svojo odločbo predvidelo tudi Ustavno
               sodišče. Če se bo pa v razpravi pokazalo, da potrebujemo na tem področju drugačno
               ureditev, soglašamo s predlagatelji, da naj Vlada pripravi nov, ustreznejši zakon, do
               takrat pa naj to področje ureja veljavni Zakon o preprečevanju korupcije. Hvala
               lepa.</p>
            </sp>
            <sp xml:id="SDZ4-Redna-28-2007-05-29.sp73">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Jožef Horvat bo podal stališče Poslanske skupine Nove
               Slovenije. Izvolite.</p>
            </sp>
            <sp xml:id="SDZ4-Redna-28-2007-05-29.sp74">

               <speaker>JOŽEF HORVAT:</speaker>

               <p>Hvala lepa za besedo, gospod podpredsednik. Spoštovani gospod minister s sodelavko,
               spoštovane poslanke in poslanci! Državni zbor je Zakon o nezdružljivosti opravljanja
               javne funkcije s pridobitno dejavnostjo sprejel februarja lani. Z njegovim sprejemom
               je prenehal veljati Zakon o preprečevanju korupcije in vsi podzakonski predpisi, ki
               so bili sprejeti na njegovi podlagi. Ustavno sodišče je najprej 13. aprila lani
               izvajanje zakona zadržalo, aprila letos pa odločilo, da je Zakon o nezdružljivosti
               opravljanja javne funkcije s pridobitno dejavnostjo neskladen z ustavo. Predlagatelji
               zakona, ki je danes pred nami, želijo doseči, da bo področje korupcije še vedno
               urejeval Zakon o preprečevanju korupcije. Če primerjamo zadržani zakon in Zakon o
               preprečevanju korupcije, lahko ugotovimo, da je Zakon o preprečevanju korupcije bolj
               preventivne narave, ne vsebuje pa ukrepov za odkrivanje korupcije in učinkovito
               vodenje postopkov, kar pa je primarnega pomena za učinkovit boj proti koruptivnim
               dejanjem.</p>
               <p>Kot smo v Novi Sloveniji prepričani, je bistveno, da v naši državi zagotovimo
               neodvisen in avtonomen organ za preprečevanje korupcije. Zavzemamo se za racionalne
               in učinkovite rešitve. Mediji nas poučujejo oziroma obveščajo, in tudi v Državnem
               zboru se o tem govori, da je korupcije v Sloveniji vsak dan več. Torej, tako
               imenovana Kosova komisija ni dovolj učinkovita. Torej je nujno, da Državni zbor z
               nadgradnjo Zakona o nezdružljivosti opravljanja javne funkcije s pridobitno
               dejavnostjo odpravi ta evropski unicum, ustanovi neodvisen in avtonomen organ in
               končno tudi stopi na prste akterjem korupcije v Sloveniji.</p>
               <p>Vlada ima še nekaj manj kot pol leta časa, da pripravi zakon, ki bo skladen z odločbo
               Ustavnega sodišča. Vlada je tudi osrednja izvajalka protikorupcijske strategije, zato
               je boj proti korupciji in ozveščanje na tem področju predvsem njena naloga. V Novi
               Sloveniji predlaganega zakona ne bomo podprli. Hvala lepa.</p>
            </sp>
            <sp xml:id="SDZ4-Redna-28-2007-05-29.sp75">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Marjan Drofenik bo podal stališče Poslanske skupine Slovenske
               ljudske stranke.</p>
            </sp>
            <sp xml:id="SDZ4-Redna-28-2007-05-29.sp76">

               <speaker>MARJAN DROFENIK:</speaker>

               <p>Spoštovani! Predlog zakona o prenehanju veljavnosti zakona o nezdružljivosti
               opravljanja javne funkcije s pridobitno dejavnostjo je v proceduro Državnega zbora
               vložila skupina opozicijskih poslancev. Gre torej za prenehanje veljavnosti zakona, s
               katerim je bila posredno s prenehanjem veljavnosti Zakona o preprečevanju korupcije
               ukinjena Komisija za preprečevanje korupcije. Namen te komisije je bil zagotavljati
               preventivo v boju proti korupciji. Kot so zapisali predlagatelji obravnavanega
               zakona, naj bi bil cilj Vlade s pripravo zakona, katerega prenehanje veljavnosti se
               predlaga, predvsem ukiniti omenjeno komisijo. Zakon o nezdružljivosti opravljanja
               javne funkcije s pridobitno dejavnostjo je obravnavalo tudi Ustavno sodišče, ki je
               najprej zadržalo njegovo izvajanje, kasneje pa tudi odločilo, da so posamezne njegove
               rešitve neustavne, in naročilo, da se jih v 6-mesečnem roku odpravi. Namen oziroma
               cilj predlaganega zakona pa je dejanska ponovna uveljavitev prejšnjega zakona, torej
               Zakona o preprečevanju korupcije. Zanimivo je razmišljanje predlagatelja o zgolj
               formalni uskladitvi z odločbo Ustavnega sodišča. Uskladitev je seveda potrebna, to je
               absolutno nesporno. Zakoni morajo biti v skladu z Ustavo Republike Slovenije in po
               našem mnenju je to tudi cilj odločitve Ustavnega sodišča. Koliko je takšna uskladitev
               formalna oziroma vsebinska ali ne, pa je po našem mnenju predvsem stvar politične
               diskusije. Ključno je, ali zakon je ali ni v skladu z ustavo. Seveda razumemo željo
               opozicije po ohranitvi Zakona o preprečevanju korupcije, saj je takšen interes
               izkazovala že ob sprejemanju Zakona o nezdružljivosti opravljanja javne funkcije s
               pridobitno dejavnostjo, v času odločanja Ustavnega sodišča in ga seveda izkazuje tudi
               z danes obravnavanim predlogom zakona.</p>
               <p>V Poslanski skupini Ljudske stranke smo podprli sprejetje zakona o nezdružljivosti.
               Do danes se po našem mnenju okoliščine niso bistveno spremenile na način, da bi danes
               odločali drugače. Zato tudi predlaganega zakona ne bomo podprli. Zakon o
               nezdružljivosti razumemo nekoliko širše kot zakon o preprečevanju korupcije in se nam
               s tega vidika zdi tudi ustreznejši. Vključuje tako preventivo kot tudi daje jasne
               podlage za odkrivanje obstoječe korupcije. Tako zelo jasno ureja nezdružljivost,
               prepovedi in omejitve pri sprejemanju daril, prepovedi poslovanja in prijavo
               premoženjskega stanja funkcionarjev.</p>
               <p>V Poslanski skupini Slovenske ljudske stranke se strinjamo z mnenjem Vlade, ki ga je
               dala k predlaganemu zakonu. Naj posebej poudarimo, da pričakujemo čimprejšnjo
               pripravo novele zakona o nezdružljivosti opravljanja javne funkcije s pridobitno
               dejavnostjo, ki bo odpravila ugotovljena neskladja z ustavo. Na podlagi vsega
               navedenega predlaganega zakona ne bomo podprli. Hvala lepa.</p>
            </sp>
            <sp xml:id="SDZ4-Redna-28-2007-05-29.sp77">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Dr. Matej Lahovnik bo podal stališče Poslanske skupine nepovezanih
               poslancev.</p>
            </sp>
            <sp xml:id="SDZ4-Redna-28-2007-05-29.sp78">

               <speaker>DR. MATEJ LAHOVNIK:</speaker>

               <p>Gospod predsedujoči, spoštovane poslanke in poslanci! V poslanski skupini zares
               pričakujemo, da bo Državni zbor z odločbo Ustavnega sodišča v določenem roku šestih
               mesecev odpravil očitane neustavnosti Zakona o nezdružljivosti opravljanja javne
               funkcije s pridobitno dejavnostjo. Ob tem pa seveda izražamo tudi velike pomisleke ob
               Predlogu zakona o prenehanju veljavnosti zakona o nezdružljivosti opravljanja javne
               funkcije s pridobitno dejavnostjo, ki so ga vložili v Poslanski skupini Socialnih
               demokratov. Ocenjujemo namreč, da gre za prenagljeno rešitev poslanske skupine, saj
               bi sprejetje tega zakona, kot je pač predlagan, povzročilo veliko pravno praznino. To
               namreč pomeni, da z dnem uveljavitve tega zakona v Sloveniji ne bi bilo nobenega
               veljavnega predpisa, ki bi urejal področje nezdružljivosti opravljanja javnih funkcij
               s pridobitno dejavnostjo. To zagotovo ne bi bilo dobro, bi bilo škodljivo, zato mi
               tega zakona ne bomo podprli. Želimo pa izrecno poudariti, da Slovenija potrebuje
               neodvisno in avtonomno komisijo za preprečevanje korupcije.</p>
               <p>Iz odločbe Ustavnega sodišča nedvoumno in jasno izhaja, da organi ne morejo nadzirati
               sami sebe oziroma da so vendarle potrebne neke institucije, ki neodvisno in avtonomno
               opravljajo nadzor nad javnimi funkcionarji. Zato v Poslanski skupini Zares
               razmišljamo, da bomo sami vložili zakon, bodisi sami ali z drugimi poslanskimi
               skupinami, ki jih ta problematika zanima, s katerim bi dejansko uredili avtonomen in
               neodvisen nadzor nad delom javnih funkcionarjev, nad tem, kaj se dogaja na tem
               področju. Namreč, treba je zagotoviti pregleden nadzor, menimo pa, da bi podpora
               današnjemu zakonu, ki ga imamo v proceduri, pomenila samo to, da se dejansko ta
               komisija takoj ukine in nastane popolna pravna praznina. To pa bi bilo zelo slabo za
               trenutno stanje, kot je v Sloveniji.</p>
               <p>Mi ocenjujemo, da gre za prenagljeno potezo in pričakujemo, da bomo v zelo bližnji
               prihodnosti vendar bili sposobni stopiti skupaj in vložiti zakon, ki bo na primeren
               način uredil to področje. Hvala.</p>
            </sp>
            <sp xml:id="SDZ4-Redna-28-2007-05-29.sp79">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Mag. Franc Žnidaršič bo predstavil stališče Poslanske skupine DeSUS.
               Izvolite.</p>
            </sp>
            <sp xml:id="SDZ4-Redna-28-2007-05-29.sp80">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovani gospod minister s sodelavko, kolegice in
               kolegi.</p>
               <p>Poslanci DeSUS-a smo trdno prepričani, da je urejanje področja preprečevanja
               korupcije izjemnega pomena in predstavlja enega izmed temeljev pravne države.
               Predlagani zakon, ki ga sedaj obravnavamo, se navezuje na področje preprečevanja
               korupcije posredno, tako da predlaga ukinitev zakona o nezdružljivosti iz leta 2005,
               ki ni bil nič drugega kot nadgradnja leta 2003 razveljavljenega zakona, sprejetega
               1992 o nezdružljivosti opravljanja javne funkcije s pridobitno dejavnostjo. Leta 2003
               pa je bil omenjeni zakon razveljavljen s sprejemom zakona o preprečevanju korupcije,
               ki je na novo uredil obravnavano področje in predvidel tudi ustanovitev nove,
               neodvisne in samostojne komisije za preprečevanje korupcije, katere naloge so bile v
               zakonu podrobno določene, vendar seveda v preventivnem smislu, brez elementov
               sankcioniranja ugotovljenih primerov. Za nadzor te komisije pa je bila dodatno
               predvidena še enak komisija, in sicer komisija Državnega zbora. Marca letos pa je
               Ustavno sodišče izdalo odločbo, na podlagi katere je bil osnovan predlagani zakon, ki
               ga imamo danes na mizi in ga obravnavamo. Ustavno sodišče je namreč odločilo, da so
               nekatere določbe zakona, sprejetega leta 2005, neustavne in ukazalo, da se jih
               odpravi v predpisanem roku.</p>
               <p>Mi seveda razumemo, da je večji del zakona, ki je bil sprejet leta 2005, sicer ostal
               v veljavi po odločbi Ustavnega sodišča, vendar je tisti del, ki pa je neskladen z
               ustavo, za nas dovolj, da mislimo, da je najbolje, da se zakon razveljavi v celoti in
               na ta način ohranja protikorupcijsko komisijo, kakršna je in ki uživa v evropskem
               prostoru in sicer v svetu velik ugled in pomeni velik korak naprej pri preventivi
               korupcijske prakse v naši državi. Mislimo, da je tudi v bodoče potrebno, da ima
               država neodvisen organ, neodvisno komisijo, ki se naj s tem ubada, verjamemo pa, da
               je mogoče s popravkom oziroma nadgradnjo protikorupcijskega zakona urediti tudi
               vprašanje pooblastil in možnosti protikorupcijske komisije, da ukrepa. V državi
               namreč imamo tudi nekatere druge institute, ki ugotavljajo nepravilnosti, ki so enako
               brez možnosti za sankcioniranje, na primer Računsko sodišče je ugotovilo številne
               nepravilnosti pri porabi javnega denarja, samo pa ne more ukrepati, kar pa ne pomeni,
               da ne smejo ukrepati tiste inštitucije, ki imajo pravico, dolžnost in možnost, da
               ukrepajo, kadar gre za nezakonito, protikorupcijsko in kriminalno obnašanje na
               področju porabe javnega denarja in tudi denarja oziroma sredstev na sploh.</p>
               <p>Tako mislimo, da ko smo v koalicijski pogodbi napisali, da ne bomo podpirali
               institutov na področju boja proti korupciji, ki nimajo ustreznih pooblastil, to lahko
               razumemo tudi tako, da bomo ta pooblastila ustrezni komisiji dali na eni strani, na
               drugi strani pa, da bomo pokazali na tiste inštitucije, ki pa imajo pooblastila, pa
               jih ne uporabljajo ali pa jih slabo uporabljajo in lahko bi jih; imamo
               kriminalistično policijo, imamo tožilstvo, imamo sodni sistem in mislim, da so vsi ti
               poklicani, da se borijo proti korupciji, kjerkoli je ta odkrita in kjerkoli se
               pojavi. Tako mi mislimo, da je ta hip potrebno zakon, ki ima ustavnopravne zadržke in
               ugotovljena neskladja, razveljaviti in z novim zakonom proti korupciji dograditi
               veljavni zakon iz leta 2003. V tem smislu bomo predlagani zakon o ukinitvi leta 2005
               sprejetega zakona v naši poslanski skupini podprli, podprli pa bomo tudi vse predloge
               za povečanje pooblastil komisiji, ki jih sedaj nima in katere edini in pravzaprav
               glavni utemeljen očitek je v tem in v ničemer drugem. Hvala lepa.</p>
            </sp>
            <sp xml:id="SDZ4-Redna-28-2007-05-29.sp81">

               <speaker>PREDSEDNIK FRANCE CUKJATI:</speaker>

               <p>Hvala lepa. Gospod Dimitrij Kovačič bo predstavil stališče Poslanske skupine
               Slovenske demokratske stranke. Prosim.</p>
            </sp>
            <sp xml:id="SDZ4-Redna-28-2007-05-29.sp82">

               <speaker>DIMITRIJ KOVAČIČ:</speaker>

               <p>Hvala lepa, gospod predsednik. Kolegice, kolegi, gospod minister, sodelavka! Skupina
               poslancev s prvo podpisanim poslancem Miranom Potrčem je vložila zakon, s katerim naj
               bi prenehal veljati Zakon o nezdružljivosti opravljanja javnih funkcij s pridobitno
               dejavnostjo. Iz tega dejanja je razvidno, da predlagatelje obravnavanega zakona niso
               zadovoljni z odločitvijo Ustavnega sodišča, od katerega so pričakovali, da bo zakon o
               nezdružljivosti opravljanja javne funkcije v celoti razglašen za neustavnega. Očitno
               je zanje sprejemljiva le takšna odločitev Ustavnega sodišča, s katero bi bil zakon
               razglašen kot celota, torej celotni zakon za protiustavnega. To pa se ni zgodilo. Po
               mnenju poslanske skupine Slovenske demokratske stranke gre v tem primeru za politični
               manifest, saj si nekateri politični akterji na vsak način prizadevajo za ohranitev
               tako imenovane Kosove komisije in samega predsednika te komisije, gospoda Draga
               Kosa.</p>
               <p>Tukaj bi rad še enkrat posebej izpostavil, da Ustavno sodišče ni odločalo v skladu s
               pričakovanji predlagateljev in torej ni ugotovilo neustavnosti dosedanjega zakona o
               nezdružljivosti opravljanja javne funkcije s pridobitno dejavnostjo in tudi ne
               neustavnosti parlamentarne komisije, ki bi prevzela med drugim tudi dosedanje naloge
               tako imenovane Kosove komisije. Ustavno sodišče je ugotovilo, da je le en del
               pristojnosti parlamentarne komisije ustavno neustrezen, in to tisti del, ki se nanaša
               na nadzor tako imenovanih samostojnih organov oblasti, kot so na primer predsednik
               Republike, varuh človekovih pravic, Računsko sodišče, Ustavno sodišče, poleg tega pa
               tudi funkcionarji lokalnih skupnosti. V tem delu je Ustavno sodišče presodilo, da je
               potrebno to določilo v šestih mesecih popraviti oziroma dopolniti tako, da bo tako
               popravljeno oziroma dopolnjeno popolnoma usklajeno z ustavo. Torej sedanja komisija
               Državnega zbora, ki je sestavljena le iz poslancev Državnega zbora, lahko popolnoma
               nesporno nadzira poslance in funkcionarje v Državnem zboru, poleg tega pa tudi
               funkcionarje, ki so kljub svoji samostojnosti odgovorni Državnemu zboru. Zato Ustavno
               sodišče nima nikakršnih pomislekov, da bi Komisija Državnega zbora nadzirala
               funkcionarje Vlade oziroma ministrstev. Zakonodajalec, torej Državni zbor, pa ima
               sedaj šestmesečni rok - sedaj je ta rok že krajši - glede na to, da je od odločbe
               Ustavnega sodišča tudi minilo že nekaj časa, da odpravi tista prej omenjena
               neskladja, kar ne bo posebna težava, saj je možnih rešitev več, ki so že bile tudi
               javno nakazane.</p>
               <p>Glede na dejstva, o katerih sem govoril, poslanci Slovenske demokratske stranke
               menimo, da zagovornikom tako imenovane Kosove komisije teče voda v grlo, saj se po
               odpravi neskladnosti, o katerih sem govoril ne bo več uporabljal zakon o
               preprečevanju korupcije, s tem pa bo prenehala delovati tudi že večkrat omenjena
               Kosova komisija. V Poslanski skupini Slovenske demokratske stranke ugotavljamo, da
               želijo predlagatelji s prvopodpisanim poslancem Miranom Potrčem le zaobiti odločbo
               Ustavnega sodišča, ki je ne želijo izvršiti oziroma izpolniti, pač pa namesto tega,
               kar Ustavno sodišče Državnemu zboru nalaga narediti nekaj drugega - torej, ne slediti
               zahtevi in napotilu Ustavnega sodišča, pač pa sprejeti nov zakon, s katerim zahteve
               in napotila Ustavnega sodišča ne bi izpolnili. To pa je nesprejemljivo in zato v
               poslanski skupini tega vsiljenega in nekonsistentnega zakona, ki celo nasprotuje
               volji Ustavnega sodišča, tudi ne moremo podpreti. Hvala.</p>
            </sp>
            <sp xml:id="SDZ4-Redna-28-2007-05-29.sp83">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Sledi splošna razprav
               poslank in poslancev. Besedo ima gospod Sok. Izvolite.</p>
            </sp>
            <sp xml:id="SDZ4-Redna-28-2007-05-29.sp84">

               <speaker>ALOJZ SOK:</speaker>

               <p>Hvala lepa za besedo, spoštovani predsednik. Kolegice poslanke in poslanci,
               spoštovani minister! Odkar sem sam v Državnem zboru, se ne spomnim, da bi kdaj imeli
               predlog takšnega zakona, kot ga imamo danes pred seboj, to pa je, da enostavno z
               dvema členoma ukinemo nek zakon, na katerega je Ustavno sodišče dalo svoje pripombe
               in nam tudi naložilo, da moramo v naslednjem pol leta ta zakon o nezdružljivosti
               opravljanja javne funkcije s pridobitno dejavnostjo v skladu z ugotovitvami Ustavnega
               sodišča popraviti. Tudi sam razmišljam v tej smeri, da je skupina poslancev s
               prvopodpisanim gospodom Potrčem hotela - ne vem pred kom, očitno pred slovensko
               javnostjo - opozoriti še enkrat, da je v tej državi, kar se tiče nadzora, ne vem kaj
               vse narobe, če bo neka druga komisija opravljala to nadzorno funkcijo in s tem nekako
               tudi uresničiti tisto, za kar so se vseskozi zavzemali. Zdi se mi, da je ta poteza
               danes, da se kar ukine nek zakon, ki ga je Državni zbor sprejel, nekaj podobnega kot
               takrat leta 2000, ko so prav tako poslanci na predlog gospoda Potrča spremenili
               ustavo in zaobšli voljo ljudi, izraženo na referendumu. Torej, iz tistega akta takrat
               je šla zadeva tako daleč, da je nastala neka nova politična stranka, katere član sem
               tudi sam. Tako da ima gospod Potrč, s takšnimi predlogi in podobnimi ima izkušnje,
               nikakor pa ne mislite, da mislimo, da je tak predlog resen. In se mi zdi bolj, gospod
               Potrč, da gre za neko obliko "hecanja".</p>
               <p>Torej, Ustavno sodišče je ugotovilo, da komisija za nadzor ne more biti le
               sestavljena iz poslancev Državnega zbora. Jaz to razumem, da bo ta predlog v
               naslednji fazi dopolnjen tako, da bo v tej komisiji pač širša zastopanost. Verjetno
               bo šla rešitev v tej smeri - ali pa, da se bo število tistih, ki jih ta komisija
               nadzira ali pa, če hočete, organi, ki so neodvisni po položaju, pač iz tega nadzora
               na nek način izvzelo in bomo potem seveda tudi uresničili to, kar nam je Ustavno
               sodišče naložilo. Vseh drugih ugotovitev Ustavnega sodišča pa seveda ne bo težko
               izpolniti, kajti že pri samem predlogu zakona smo imeli poslanci tudi v vladni
               koaliciji različne poglede na to do kakšne stopnje nadzora osebnih podatkov naj
               pravzaprav ta komisija ima pooblastila. In že takrat smo nekateri razmišljali, da v
               nekatere podatke, predvsem tiste, ki so nastale v zvezi z nekim opravljanjem
               funkcije, še preden je nekdo začel opravljati to funkcijo, dejansko ni potrebno in
               tudi nima pravice nihče nadzirati.</p>
               <p>Zaključujem; da bo pravzaprav o teh zadevah zelo hitro lahko odločeno, tako kot nam
               je Ustavno sodišče naložilo, in nobenega razloga ni, da danes na tej stopnji ta
               zakon, ki smo ga sprejeli, dejansko tudi ukinjamo. Seveda sam ne mislim glasovati in
               ukinjati nekaj, za kar sem leta 2005 v Državnem zboru tudi že enkrat glasoval. Hvala
               lepa.</p>
            </sp>
            <sp xml:id="SDZ4-Redna-28-2007-05-29.sp85">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Petan.</p>
            </sp>
            <sp xml:id="SDZ4-Redna-28-2007-05-29.sp86">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani. Torej zgodba o tej komisiji je zgodba
               o tem, kako se ne upa pokazati na tiste ali na tistega, ki so dolžni opravljati to
               delo, to se pravi, ugotavljati koruptivna dejanja in tudi ustrezne sankcije - za
               organe, ki ta pooblastila imajo, da lahko izvedejo tudi sankcije. Seveda, zaradi tega
               jaz tega predloga, ki je sedaj pred nami, ne bom podprl. Ostajam pri istem
               razmišljanju kot pri oblikovanju te komisije pred ne vem koliko leti že. Res je, to
               priznam, da sem takrat to komisijo tudi podprl, ta zakon sem podprl, vendar zgolj
               zaradi tega, da mi ne bi kdo očital, da zaradi tega, ker bomo sprejeli takšno
               komisijo, ki bo brezzobi tiger, da bi mi kdo očital, da seveda sem "proti korupciji".
               Danes, po toliko letih, pa je že minilo toliko časa, da lahko potegnemo črto in
               opravimo določeno inventuro. Pa vas vprašam, kakšni rezultati pa so bili od tega,
               razen neke polemike po časopisih - pa ne bom zdaj zahajal v vsebino tiste polemike,
               ali je bila upravična ali neupravičena, to konec koncev ni pomembno zato, kar želim
               povedati.</p>
               <p>Želel bi povedati to, da po tolikem času ni bilo nekega efekta in dejstvo je, da za
               te velike koruptivne zadeve je bil edino Grubelič, mislim, da pravnomočno obsojen in
               nihče drug, plus vseh komisij, ki so bile, pa vsi organi, ki so za to pristojni, pa
               tega niso naredili. In v tem je ravno poanta in argumenti predlagateljev, ki jih
               danes poslušam, besede, ki jih poslušam, me spominjajo nekoliko na tisto začetno
               razpravo o Sovi, besede so zelo podobne, da ne rečem še kaj drugega.</p>
               <p>Moti me, ker govorite o nesprejemljivosti predsednika te komisije za koalicijo.
               Popoln nesmisel. Sam s predsednikom nimam nobenih težav, celo več, povedal vam bom
               drugo zadevo. Osebno predsednika dobro poznam z nekega drugega področja, kjer je on
               zelo aktiven, namreč s področja nogometnega sodstva, on je namreč nogometni sodnik,
               za katerega pa lahko rečem in tudi njemu sem osebno povedal, da je odličen sodnik.
               Sam se namreč ukvarjam tudi neprofesionalno v prostem času s tem področjem, sem delal
               v enem od nogometnih klubov in tudi našemu klubu je že nekajkrat sodil - eden redkih
               je, za katerega lahko rečem, da je sodil brez napak ali pa vsaj približno lahko
               rečem. In zakaj vam to govorim? Zakaj je človek tam uspešen - ali je bil, ker v
               zadnjem času se zelo malo tam pojavlja. Zato, ker je imel tam vsa pooblastila, vsa
               pooblastila je imel! Ne pa tako kot pri tej komisiji! Na nogometnem igrišču ni samo
               tekal po igrišču in kazal nekomu drugemu: "Poslušaj, ta pa je naredil prekršek, tu pa
               je žoga ušla v out," ampak je odločal, če je kdo naredil prekršek ali je žoga šla v
               out ali če se je karkoli zgodilo. In to je velika razlika, ali imaš izvršilno moč ali
               pa je nimaš, v tem je tudi razlika. Pa vas vprašam, gospodje in gospe, ali si lahko
               predstavljate, če bi na nogometnem igrišču nekdo samo tekal pa kazal: "Poslušaj, tu
               se je to zgodilo, tam se je to zgodilo. Daj zapiskaj! Daj, preglej to, če je to bilo
               tako v redu." Nikamor ne bi prišli! Ampak, tu pri korupciji pa bi to bilo možno, tu
               še niti piščalke ne bi imel in je tudi nima - ampak ta zakon ste pripravili vi, pa
               vam nič ne očitam zato, ker enostavno mu niste mogli dati izvršilne moči, ker je
               nikjer drugje v svetu tudi takšna komisija nima, če sploh kje obstaja takšna. Je
               nima, ker jo tudi ne more imeti, zato ker imamo za to organe, ki imajo piščalko, če
               se izrazim slikovito, in ti organi so policija, tožilci, sodstvo in ti morajo
               opraviti svoje delo. Ampak pri nas smo seveda inovativni, mi pa bi iznašli nekoga
               drugega, na katerega bi potem zvračali krivdo: "Ja, zato ker ta ni tega naredil, je
               pač zadeva takšna, kot je." Ampak če bomo to komisijo imeli, takšno brez zob, brez
               piščalke, arbitra, potem pa smo se mi spravili na korupcijo in bomo zelo uspešni. In
               če je kdo proti taki komisije, potem rečete: "Ja, vi ste pa proti korupciji," in ne
               vem kaj še vse. Ne gospodje, ni tako, ni tako! Bodimo realni in povejmo, kdo ni
               naredil tega, kar bi moral - sodna oblast in še tisti, ki so v tej celotni veji, ki
               pomagajo zraven. Niso naredili! Ampak mi si ne upamo priznati, da tam nekaj
               škriplje.</p>
               <p>Prej sem že omenil, da razen Grubeliča nihče ni bil kaznovan od teh velikih rib. In
               sedaj naj to opravi ta komisija! Predsednik pri tem ni navsezadnje nič kriv, nič ni
               kriv. To so dejstva! Zato, ker nima moči, moč, pa imajo nekateri drugi in tisti niso
               opravili svojega dela. In zdaj ne vem, zakaj bi zvračali krivdo na nekoga, ki nima
               neke moči, da nekaj naredi in da potem pri nas stvari šepajo. Ne gre. Natočimo si
               čistega vina in povejmo, kaj pri nas ne dela in zakaj pri nas je korupcija takšna,
               kot je, in zakaj sankcije niso bolj učinkovite in niso več ali niso normalne
               sankcije, zato ker nekdo nekaj ne dela - ampak to ni ta komisija in tudi ta gospod,
               ki je predsednik, ni tisti, ki bi bil kriv. Oprostite, zato govoriti o škodi, če
               ukinjamo to komisijo brez pooblastil, je do neke mere zavajanje. To je čisti "blef"
               ali, če hočete, pesek v oči, jaz bi rekel kar Sahara v očeh.</p>
               <p>Zato seveda sam tega predloga ne bom podprl, prav pa je da se pogovarjamo, ampak
               pokažimo na tisto mesto, ki je pravo - to so pa organi, ki imajo vsa pooblastila, da
               to opravijo, ampak očitno nekdo tega dela od teh organov ne opravlja. Jaz pa se ne
               bom spuščal, kdo je zdaj - ali na prvi stopnji, ali na drugi, ali na tretji, ali na
               kateri stopnji je zdaj tista največja krivda. Dejstvo je, da nam ti organi ne delajo,
               in zato se ne sprenevedati, da pa je zdaj največja katastrofa, če bomo spoštovali
               odločbo Ustavnega sodišča, ki je ocenilo tako, kot je ocenilo, efekta pa žal ni,
               ampak za to ni kriv predsednik. To še enkrat povem. Hvala lepa.</p>
            </sp>
            <sp xml:id="SDZ4-Redna-28-2007-05-29.sp87">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Rezman.</p>
            </sp>
            <sp xml:id="SDZ4-Redna-28-2007-05-29.sp88">

               <speaker>VILI REZMAN:</speaker>

               <p>Hvala lepa. Skoraj 6 ur zagotovo ni potrebno razpravljati o tem, kakor je najavljeno,
               pa ne zato, ker bi bila ta razprava po vsebini nepomembna, ampak ker najbrž - tako
               kot doslej nismo nobenega novega argumenta še slišali - tudi v bodoče tega ni
               pričakovati. Jaz se pravzaprav oglašam bolj zavoljo tega, da podprem tisto, kar je
               gospod Žnidaršič že v imenu Poslanske skupine DeSUS povedal, da povem, da bom tudi
               jaz podprl predlagani zakon in da vsaj malo protestiram; čeprav zakon podpiram -
               uvodne misli, ki so zapisane k predlogu zakona. Tam namreč piše, da je koalicija
               menda pomagala spisati ta zakon Poslanski skupini Slovenske nacionalne stranke. In
               najmanj kar je, moram en del koalicije izvzeti iz te hude obtožbe - Poslanska skupina
               DeSUS pri tem ni imela ničesar. Vsaj po mojem spominu je tekla takrat naša razprava v
               tem smislu, da smo nasprotovali takrat predlaganemu zakonu: prvič, vsebinsko, torej
               zaradi zmanjševanja neodvisnosti, in drugič zaradi postopka. In če se prav spomnim,
               je takrat tudi nastala skovanka, ki govori o koalicijski rezervi, o neki poslanski
               skupini iz opozicije, ki zelo pogosto vskoči na pomoč Vladi takrat, kadar odpove
               poslušnost Poslanska skupina DeSUS. Torej, to, mislim, je bilo že potrebno reči, da
               ne bi res kdo nas bremenil za to, da smo ta zakon pomagali pisati - na tistega
               prejšnjega namreč mislim.</p>
               <p>Torej, mi bomo, in jaz sam tudi, glasovali za ta zakon. Pa ne zato, ker bi menili, da
               bo potem nastalo brezpravje, kakor je nekdo danes že omenjal, ampak zato, ker menimo,
               da je prejšnja ureditev bila ustrezna, vsaj ustreznejša kot ta, ki je sedaj
               predvidena in na katere je tudi imelo pomisleke Ustavno sodišče.</p>
            </sp>
            <sp xml:id="SDZ4-Redna-28-2007-05-29.sp89">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Hvauc.</p>
            </sp>
            <sp xml:id="SDZ4-Redna-28-2007-05-29.sp90">

               <speaker>SREČKO HVAUC:</speaker>

               <p>Hvala lepa za besedo. Vidim, da gre razprava zelo hitro naprej. Jaz bi okoli tega rad
               povedal najprej to, da Zakon o nezdružljivosti opravljanja javne funkcije s
               pridobitno dejavnostjo je bil sprejet v tem parlamentu po demokratičnem postopku.
               Sprejeli smo ga poslanci, ki smo bili izvoljeni na demokratičnih volitvah, in mislim,
               da tudi v skladu z zakonodajo in z veljavno ustavo. Tako mu s tega vidika ni mogoče
               kaj očitati. Je pa res, da je Ustavno sodišče nekatere dele tega zakona spoznalo za
               neskladne z ustavo in zaradi tega naložilo Vladi in temu parlamentu, da v obdobju
               šestih mesecev to neskladje odpravi. Ustavno sodišče ni ugotovilo, da je celoten
               zakon neskladen, da se v celoti razveljavi, ampak samo nekateri posamezni deli.</p>
               <p>Drugo, kar bi rad povedal, je to, da smo že leta 2005, ko smo sprejemali ta zakon, ki
               bi ga nekateri želeli v celoti razveljaviti, ugotavljali, da je ureditev, ki smo jo
               do takrat imeli, praktično edinstvena v naši okolici, da so se kazali znaki
               neučinkovitosti delovanja komisije, ki naj bi opravljala to funkcijo preprečevanja
               korupcije - nekateri so omenjali takrat tudi tega brezzobega tigra. Da komisija kot
               taka postavlja marsikatere nelogične, nepotrebne zahteve do tistih, ki naj bi jih
               nadzirala, in da ne nazadnje tudi prinaša delovanje take komisije, vsaj po mojem
               prepričanju, ne tako majhne finančne obveznosti za državni proračun. Sicer sem prej v
               uvodnih predstavitvah slišal, da nekateri razmišljajo, da so te finančne posledice so
               zanemarljive. Sam mislim, da kak milijonček ali pa dva milijončka evrov za Slovenijo
               mogoče res ni tako majhna vsota.</p>
               <p>Glavni očitek, ki leti na ureditev v tem zakonu, ki ga želijo razveljaviti, je to, da
               ta komisija Državnega zbora ni neodvisna. Če govori o tem, da ni neodvisna, potem bi
               logično bilo, da je odvisna. Potem se pa postavlja vprašanje, od koga je odvisna. Od
               koga? Zakon jasno določa, da je predsednik iz vrst opozicije. Zakon določa tudi, da
               ima opozicija poleg predsedniškega mesta še tri člane, torej skupaj štiri od sedmih.
               Se pravi, opozicija ima v tej komisiji Državnega zbora večino. In če nekdo trdi, da
               potem ta komisija ni neodvisna, ampak je odvisna, potem je lahko odvisna samo od
               opozicije. In opozicija si bi verjetno to lahko samo želela, da ima v tako pomembni
               komisiji, ki ima pristojnosti, da nadzira korupcijo, da preprečuje klientelizem,
               večino. Jaz tukaj pa res ne vidim čisto nič spornega.</p>
               <p>Zaradi tega se mi zdi, da tak predlog, ki ga imamo danes na mizi, ne sledi nekemu
               cilju, da bi preprečevali korupcijo, da bi zmanjševali korupcijo v Sloveniji, ampak
               mogoče zasleduje kakšne druge cilje. Ponuja se mi en, ki izhaja iz razprave, da je
               edini cilj ohranitev te obstoječe komisije ali pa še mogoče njenega predsednika. Če
               pa ne gre za to, pa bi mogoče spomnil na izjavo aktualnega predsednika te
               protikorupcijske komisije, ki je na enem odboru, ko smo obravnavali ta zakon,
               izjavil, da verjetno gre za to, "kateremu bolj daleč nese". Če pa so razlogi za to,
               da ohranjamo tako stanje, takšni, potem pa tega zakona, ki ga imamo danes tukaj,
               absolutno ne morem podpreti. Hvala lepa.</p>
            </sp>
            <sp xml:id="SDZ4-Redna-28-2007-05-29.sp91">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Potrč. Kot razpravljavec ste na seznamu. Ja. V redu. Potem
               gospa Potrata.</p>
            </sp>
            <sp xml:id="SDZ4-Redna-28-2007-05-29.sp92">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Saj se človek v resnici vprašuje, ali ima smisel
               razpravljati, potem ko ugotavljamo, da se v tem Državnem zboru, vsaj v tem sklicu,
               nekaterih stvari ne da povedati dovolj jasno, da bi razumeli in sprejeli tisto, kar
               hočemo povedati predlagatelji tega zakona.</p>
               <p>Ker sem v prejšnjem sklicu spremljala sprejem Zakona o preprečevanju korupcije, lahko
               rečem, da je bil tedaj zakon pripravljen tudi v sodelovanju s tedanjo opozicijo.
               Kogar zanima, kako se je tedanja opozicija odločala pri glasovanju, si gre lahko
               pogledat izpisek glasovanja, in bo videti kakšne so bile takratne razprave. Tudi
               tedaj, zanimivo, je bilo dosti govora o naslovu zakona, in to naj bi bil eden
               temeljnih grehov zakona, da namreč ne kaže govoriti o preprečevanju korupcije. No,
               ampak, ker sem danes to zgodbo znova podoživela ob očitku pravosodnega ministra, se
               mi zdi pa vseeno le potrebno povedati, da tudi zakon o nezdružljivosti ne govori o
               ukrepih in preganjanju korupcije, govori o čisto nečem drugem, o nezdružljivosti
               funkcij, ne govori ničesar, niti v naslovu nima besede "korupcija". Zato je to
               argument, ki je iz trte zvit, podobno kot še marsikateri, ki mu je bilo mogoče
               prisluhniti v razpravi.</p>
               <p>Seveda se oglašam zato, da bi izrekla svojo podporo predlogu zakona, ki ima resda
               samo dva člena, ampak druge poti kot te, kako naj se prepreči nek zakon, ki ima zelo
               ponesrečeno zgodbo o nastanku, pač ne poznam. Ni skrito javnosti, ne samo enkrat je
               bilo povedano, da je nastanek zakona, ki naj bi bil celo rezultat opozicijskega
               pogleda na korupcijo in prihaja iz stranke, ki je po moje opozicija po potrebi, imel
               specifične naloge in specifičen domet. Kako se je potem ta zakon spreminjal, tudi
               vemo, ampak ni mogoče zanikati dejstva, da Slovenija ni ratificirala konvencije o
               preprečevanju korupcije in da je po odločbi Ustavnega sodišča razveljavljen ravno
               tisti del, ki mu je opozicija najbolj oporekala, ker je menila, da je dosedanja
               ureditev spopadanja s korupcijo, tako kot je bilo to določeno z zakonom o
               preprečevanju korupcije, ki vendarle samostojnost organu zagotavlja, bila urejena
               čisto dovolj: če pa je bil domet tega organa premajhen ali če ni bil krog tistih, na
               katere se je nanašal zakon, neustrezno določen, to običajno delamo s spremembami
               zakona in takšne spremembe, ki so parcialne - to, kar bi se reklo v ljudskem jeziku,
               "kar po žnurci" sprejemamo v Državnem zboru. No, tu je bilo pa treba vpeljati nek
               drug postopek, da je bil scenarij popolnoma transparenten - pa nalašč uporabljam
               besedo transparentnost, ker je tej koaliciji tako ljuba, tudi v zvezi z zadevami, ki
               transparentne po naravi svoje stvari ne morejo biti ali ne smejo biti, če so zvezane
               s tajnostjo; da govorimo o Sovi, je seveda razumljivo - tako da ne vidim razloga,
               zakaj zlivati toliko srda na predlog zakona, ki je samo posledica nečesa popolnoma
               nesprejemljivega, kar se je v tem državnem zboru zaradi razmerja moči seveda lahko
               zgodilo. Nima pa z logiko stvari, nima pa z resničnimi željami opraviti s korupcijo
               ničesar skupnega.</p>
               <p>Jaz ne nameravam širiti svoje razprave na zelo pogosto omenjano polje sodstva in
               državnega tožilstva, policije in njihovih pristojnosti. Govora je to pot ne nazadnje
               samo o tistih postopkih, ki niso povezani s sodnim preganjanjem, in mora za njihovo
               učinkovito preganjanje in tudi dokazovanje skrbeti pač sodna veja oblasti in drugi
               represivni organi. Jaz pač ne poznam možnosti za to, da bi bodisi preiskovalne
               komisije Državnega zbora ali pa taka komisija, kakršna je zdaj po zakonu o
               nezdružljivosti vpeljana v Državnem zboru, lahko nadomeščale tisto, kar morajo delati
               sodniki, tožilci in policija. Žalostno je, da se koalicija - pa se opravičujem
               poslanskim kolegom iz Demokratične stranke upokojencev, ki se pač niso tem pogledom
               pridružili - ne more spopasti s korupcijo na ustrezen način, ampak išče obvodnice in
               opravičila za tisto, kar bi v tretjem letu svojega vladanja, če bi bila njena namera
               o spopadu s korupcijo res tako prepričljiva in trdna, kot je to govorila takrat, ko
               je bila še opozicija, lahko storila in ne nazadnje tudi morala storiti.</p>
               <p>Žal, s takimi slepilnimi manevri, kot smo jim priče v Državnem zboru, to ne bo
               prepričljivo in verodostojno. Hvala.</p>
            </sp>
            <sp xml:id="SDZ4-Redna-28-2007-05-29.sp93">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Gantar.</p>
            </sp>
            <sp xml:id="SDZ4-Redna-28-2007-05-29.sp94">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovane kolegice in kolegi! Ta zakon bi z veseljem
               podprl, če bi poleg dobrih namenov predlagatelja videl v tem zakonu tudi kakšen
               smisel in pomen. Bolj ko ga gledam, res je kratek, bolj ko spremljam zgodovino
               sprejemanja protikorupcijske zakonodaje, bolj ugotavljam, da ta zakon ni koristen in
               da prinaša več problemov kot rešitev, zato ga seveda ne bom mogel podpreti. Seveda,
               če bi po kakršnemkoli slučaju, ki se ne more zgoditi, da bi z ukinitvijo tega zakona
               samodejno začel veljati zakon, ki ga je pred tem zakon, ki ga danes obravnavamo,
               ukinil, se pravi, stari zakon, bi seveda to še imelo smisel, pa to ne more biti v
               zakonodajnem postopku, ki ga pri nas poznamo. Tako pa, če ukinemo ta zakon, nam
               ostajajo samo odločbe Ustavnega sodišča in ostaja samo eksistiranje, ne delovanje,
               eksistiranje, obstoj tako imenovane Kosove komisije in nič več: niti ne pravne
               podlage delovanja, niti ne ukrepi, niti mehanizmi, celo nezagotovljeno financiranje.
               Pravzaprav bi tej komisiji, bi rekel, še malo "zategnili štrik okoli vratu" in
               počakali na prvega mimoidočega, da pride mimo in spodmakne stolček.</p>
               <p>Da ni druge poti, je bilo rečeno v razpravi. Je druga pot, moram vas razočarati, je
               druga pot! In še enkrat ponavljam, čaka nas, kaj: mukotrpen, dolgotrajen, tudi
               frustrirajoč dvoboj med opozicijo in koalicijo v zvezi s spremembami in dopolnitvami
               zakona na podlagi Ustavnega sodišča, ki ga bo nemara Vlada prinesla v parlament. Še
               enkrat se bomo tukaj spopadli, še enkrat bomo tukaj poskušali drug drugemu
               argumentirati, kaj je prava rešitev. Še enkrat bomo dokazovali 1000 krat, da je
               potrebno imeti neko telo izven Vlade, izven parlamenta, da mora biti v sistemu, kot
               ga poznamo, relativno neodvisno, da moramo, svoje, predvsem poslanske in druge
               zadeve, ki so vezane na transparentnost, položiti v roke nekomu drugemu, ne samemu
               sebi in tako naprej. Še enkrat bomo razlagali nejevernim Tomažem, pa ne samo Tomažem,
               ki ga ne vidim, vsem po vrsti, da je boj proti korupciji izgubljen v tistem trenutku,
               ko koruptivne zadeve že prejme tožilstvo in policija, kajti utemeljen sum je, da se
               je korupcija že zgodila, da se nanaša na številne druge oblike, družbenega,
               političnega, etičnega delovanja, ki naj pripelje do tega, da bo teh ravnanj manj in
               da bo tudi tožilstvo in policija imela manj dela. Vse to bomo še enkrat razložili in
               še enkrat se bomo spopadali in moje predvidevanje tudi je, da se bomo še enkrat
               srečali na Ustavnem sodišču, če se ne bomo znali, če ne boste predvsem v opoziciji
               znali oziroma v koaliciji znali razumeti in se kaj naučiti iz številnih primerov, ki
               so se v tem mandatu že zgodili.</p>
               <p>Tako navkljub dobrim namenom, kot sem rekel, predlagatelja, ne vidim smisla v tem
               zakonu, ne morem ga podpreti in seveda čakam na nov dvoboj okoli tega, kako se razume
               boj proti korupciji v tej državi. Upam, da vas bo tudi Pediatrična klinika,
               inštalacije, razpisi, da vas bodo kaj naučili in da bomo uspeli najti neko rešitev. O
               tem pa dvomim. Na svidenje ponovno čez eno leto - po mojem na Ustavnem sodišču. Hvala
               lepa.</p>
            </sp>
            <sp xml:id="SDZ4-Redna-28-2007-05-29.sp95">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Ljubeljšek.</p>
            </sp>
            <sp xml:id="SDZ4-Redna-28-2007-05-29.sp96">

               <speaker>MITJA LJUBELJŠEK:</speaker>

               <p>Hvala lepa, gospod predsednik. Spoštovane kolegice, spoštovani kolegi.</p>
               <p>Nisem se vključeval v razprave pri predhodnih korakih sprejemanja Zakona o
               nezdružljivosti opravljanja javne funkcije s pridobitno dejavnostjo, ker sem menil,
               da je veliko nepotrebnih razprav, podtikanj, napihovanj in vsega ostalega. Danes bi
               želel povedati svoje mnenje in stališče do tega predloga.</p>
               <p>Vse spoštovanje do podpisnikov oziroma vlagateljev tega predloga zakona, ki ima samo
               dva člena. Me ne prepričuje, da je ta predlog dobronameren. Sprašujem se kakšen je
               res pravi namen tega predloga zakona: ali, da se dejansko razveljavi sprejeti zakon,
               ki je bil sprejet pred dobrim leto, in da se ga nadomesti z dosedanjim, pri čemer pa,
               kakor je razvidno tudi že iz same obrazložitve predloga in tudi današnje razprave, bi
               bilo potrebno dosedanji zakon spremeniti oziroma ga nadgraditi. O tem ste sami
               predlagatelji govorili. Ali pa, kar me napotuje na to, da želite pridobiti čas, danes
               je bilo za to namenjeno kar 6 ur nove razprave, in ponovno razpravljati o tem, kar je
               bilo že večkrat slišano; češ kako zakon ni dober, kako se bo s tem začela in povečala
               korupcija, da je "skropucalo" in tako naprej, da ne ponavljam. Skratka, ustvarjati
               klimo, predvsem v smeri odprtja koruptivnosti. Teh razprav je bilo res, kot sem že
               rekel, po moji oceni, mnogo preveč. Siti so take razprave tako poslušalci in siti so
               tega tudi razpravljavci.</p>
               <p>Če bi predlagatelji res imeli dober namen, potem bi pripravili nov zakon, zakon, za
               katerega mislite, da bi bil res dober, ali pa bi pripravili predloge za nadgraditev
               obstoječega zakona. To bi bila prava pot in tudi lahko dobra razprava - pa nič od
               tega. Dajete nam sporočilo, kako se predvsem ukinja protikorupcijska komisija, ker
               češ - to je tudi v obrazložitvi napisano, maloprej je bilo tudi omenjeno -, kako se
               je predsednik te komisije Kos zameril predsedniku Vlade, kako je predsednik Vlade
               naročil Slovenski nacionalni stranki, da pripravi in vloži ta zakon, ki ga je potem
               koalicija tudi podprla. Za moje pojme čiste insinuacije in podtikanja, brez prave
               osnove in brez pravih dokazov.</p>
               <p>Spoštovani! Korupcije je bilo v teh tranzicijskih časih več kot preveč. Brez
               korupcije ne bi mogli nekateri obogateti prek nekih razumnih meja, s poštenim delom
               sigurno ne. Obogateti ne bi mogli brez špekulacij, brez raznih zvez, informacij
               določenih, politične podpore. Brez tega ne moreš postati milijarder, in mi jih imamo
               v tej Sloveniji kar nekaj. Vprašam vas, koliko teh protikorupcijskih povezav je
               odkrila in ovadila protikorupcijska komisija. Koliko? Protikorupcijski zakon pa je
               stopil v veljavo leta 1994. In tu se je treba dejansko vprašati, pošteno, odprto,
               kakšne kompetence ima ta protikorupcijska komisija, kaj s svojimi kompetencami
               dejansko lahko stori, kaj je do sedaj delala, koliko je naredila ovadb in kakšnih.
               Ali ima dejansko realno moč? Ali je le nekakšna kulisa, češ, kako obvladujemo in
               preprečujemo korupcijo in sedaj, ko se bo ukinjala, bo ta korupcija izbila.</p>
               <p>Ne želim biti s temi vprašanji zlonameren. Določeno delo je ta protikorupcijska
               komisija vsekakor opravila in ga opravlja, vendar po mojem mnenju je to delo bolj
               evidenčno, bolj administrativno. Želim predvsem izpostaviti to, da nima potrebne moči
               in resursov za preprečevanje korupcije, kot jo ima na Švedskem - to ste v
               obrazložitvi navedli, kjer je posebna specialna protikorupcijska policija in tudi nek
               inštitut, neka ustanova, že od leta 1923 ustanovljena. To lahko potem kaj naredi. In
               če bi hotel, kot sem rekel, dobronamerno, bi predlagali take predloge, dopolnitve
               tega obstoječega zakona, dosedanjega zakona.</p>
               <p>Zakon o nezdružljivosti opravljanja javne funkcije s pridobitno dejavnostjo je
               prenesel to delo te protikorupcijske komisije na komisijo v Državnem zboru. In vi se
               s tem ne strinjate in ne vem, zakaj ne. Ali nimate zaupanja do komisij Državnega
               zbora? Pred kratkim ste zahtevali in tudi dobili oziroma smo ustanovili preiskovalno
               komisijo o nakupu osemkolesnih oklepnikov, ki jo celo vodite. Torej, imate zaupanje
               do komisij v Državnem zboru. To delo lahko z neko dobro strokovno podporo, ki ga ima
               protikorupcijska komisija, prenesemo na delo te komisije v Državnem zboru. Nekatere
               države, ki jih navajate v obrazložitvi, so prenesle ta nadzor v parlament, kot na
               primer Irska. Irska ima odbor, ki zadevo tudi v tej smeri vodi in nadzira. Ustavno
               sodišče je presojalo Zakon o nezdružljivosti opravljanja javne funkcije s pridobitno
               dejavnostjo, vendar pa je, verjetno tudi na žalost predlagateljev tega zakona,
               Ustavno sodišče v postopku za oceno ustavnosti odločilo, da zakon ni v neskladju z
               ustavo. Ni v neskladju z ustavo! Vi ste verjetno pričakovali, da bo tako odločilo,
               vendar ni. Razveljavilo je le nekaj določil, ki so po mojem nestrokovnem mnenju
               strokovne, pravne narave, predvsem v zvezi z upravnim sporom. Je pa ena določba,
               prenos pooblastil na komisijo Državnega zbora, kjer je določilo, da mora Državni zbor
               v 6-mesečnem roku odpraviti to neskladje z ustavo.</p>
               <p>Za zaključek bi povedal samo še to, da je po mojem mnenju neracionalno razveljaviti
               sprejeti zakon, ki je dal toliko in toliko, bi rekel, postopkov in razprav ter
               usklajevanj, in nadaljevati delo z dosedanjim zakonom, ki bi ga bilo po vašem mnenju
               tudi treba popraviti in nadgraditi. In primerneje se mi zdi, da se tudi opozicija
               konstruktivno vključi v dopolnitev sedanjega sprejeta zakona o nezdružljivosti
               opravljanja javne funkcije s pridobitno dejavnostjo, posebno kar se tiče komisije,
               kjer je treba najti najbolj optimalno rešitev. To pa, mislim, da bo tudi tema
               razprave na eni izmed naslednjih sej Državnega zbora in tu pričakujem tudi
               konstruktivne predloge s strani opozicije. Tega predloga zakona pa ne bom podprl.
               Hvala lepa.</p>
            </sp>
            <sp xml:id="SDZ4-Redna-28-2007-05-29.sp97">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Koren.</p>
            </sp>
            <sp xml:id="SDZ4-Redna-28-2007-05-29.sp98">

               <speaker>DRAGO KOREN:</speaker>

               <p>Hvala za besedo, gospod predsednik. Ta Predlog zakona o prenehanju veljavnosti zakona
               o nezdružljivosti opravljanja javne funkcije s pridobitno dejavnostjo, ki ga danes tu
               obravnavamo, po mojem mnenju nima dovolj teže, da bi bilo vredno o njem toliko časa
               razpravljati, kolikor smo si ga rezervirali za to razpravo. Kajti samo ta dva člena,
               ki ukinjata obstoječi, veljavni zakon in ne prinašata nič novega, po moje nima
               nobenega smisla. Sam osebno moram reči, da se zavzemam za to, da vsi v državi, vse
               institucije v državi, ki morajo skrbeti in se boriti proti korupciji, opravijo svojo
               dolžnost, da opravijo svojo nalogo. V tej naši zgodovini Slovenije, mislim, da je
               bilo kar nekaj korupcije, ki bi jo bilo treba preganjati, pa se na žalost še ni našla
               ustrezna institucija, ki bi bila sposobna zadevi priti do dna. Mislim, da je osnovno
               že to, da so ljudje osveščeni, in da si upajo stvari, ki jih opažajo v svojem okolju,
               prijaviti. Pa zato ni potrebna posebna protikorupcijska komisija, kajti v državi
               imamo dovolj institucij, ki so za to in so tudi odgovorne za to, da to preganjajo.
               Začenši z našo policijo, tožilstvom in naprej sodiščem. Ampak na žalost, prepričan
               sem, da so vsi ti organi na določeni stopnji ali pa v določenem trenutku zatajili in
               niso dosledno opravljali svoje naloge. Tako pa bi lahko rekel tudi za
               protikorupcijsko komisijo, če pogledamo njihova poročila, vidimo kakšni so njihovi
               uspehi. Na to v resnici ne moremo biti posebej ponosni. Res pa je, da bi se lahko
               vprašali, morda samo, kar se tiče ene stvari, kako to, da ima ta korupcijska komisija
               več prijav kot pa na primer policija in tožilstvo, ki sta po mojem mnenju prva
               poklicana za to, da odkrivata in preganjata koruptivna dejanja v naši državi. Jaz bi
               od predlagateljev pričakoval, da bi dejansko prišli v Državni zbor s predlogom
               spremenjenega, dopolnjenega, boljšega zakona, kot pa samo s tem, da se zakon ukinja.
               Po mojem mnenju je veliko stvari v tem zakonu dobrih in je prav, da so, da pa bo
               treba določene stvari nadgraditi, dograditi. Predvsem pa bodo morali vsi tisti, ki
               sem jih že prej naštel, odigrati svojo vlogo in opravljati svojo dolžnost. Hvala
               lepa.</p>
            </sp>
            <sp xml:id="SDZ4-Redna-28-2007-05-29.sp99">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Cvikl.</p>
            </sp>
            <sp xml:id="SDZ4-Redna-28-2007-05-29.sp100">

               <speaker>MAG. MILAN M. CVIKL:</speaker>

               <p>Hvala lepa, gospod predsednik. Poslanke in poslanci! Danes opravljamo splošno
               razpravo o predlogu zakona, s katerim ne želimo nič drugega kot to, da se uveljavi v
               letu 2003 sprejeti Zakon o preprečevanju korupcije, če bo takšna skupna volja. Vendar
               pa je treba ob tem zakonu, ob našem predlogu zakona vendarle povedati, da je dobro,
               da imamo danes to razpravo. Zakaj je dobro? Zato, da se spomnimo kako je v treh letih
               vladavine sedanje oblasti prišlo naprej do sprejema zakona, katerega prenehanje
               veljavnosti danes predlagamo in kaj je zaradi seveda uveljavljene zaščite s strani
               Ustavnega sodišča, v tem času proti korupciji vendarle bilo storjeno. Znano je, da je
               kot enega od načinov prevzemanja oblasti, vladna koalicija v letu 2005, seveda, s
               pomočjo tako imenovane opozicije pod B, predlagala in sprejet je bil zakon, ki je
               ukinil samostojen, od parlamentarne večine in od vlade neodvisen organ. Rečeno je
               bilo, da je v redu, če to počnejo poslanci v Državnem zboru. Ni treba zelo veliko
               razlagati, ampak iz tega, kar se zadnje tedne dogaja, je očitno, da je bil za vlado
               in koalicijo, zaradi osebnih zamer s strani predsednika Vlade, moteč predvsem
               predsednik "Kosove" komisije. Poslanci opozicije smo v času sprejemanja zakona
               opozarjali na slabe rešitve. Na to, kaj pomeni to, da v Sloveniji ne bomo več imeli
               neodvisnega organa. Vendar je vladajoča koalicija, v želji ukiniti "Kosovo" komisijo
               - podobno kot pri prevzemanju oblasti v gospodarstvu, podrejanju javnih uslužbencev,
               medijev, represivnih organov, pač šla do konca. K sreči smo na Ustavnem sodišču
               dobili podporo za naše argumente. In k sreči je "Kosova" komisija danes še vedno
               delujoči organ. Četudi je ta Državni zbor, kot da bi verjel, da Ustavno sodišče ne bo
               pritrdilo našim ugovorom, že za leto 2007 "Kosovi" komisiji zmanjšal denar. Kljub
               temu je "Kosova" komisija še vedno delujoči organ. Da pa deluje v nasprotju ali pa
               deluje za Vlado neprimerno, pa kaže nekaj zanimivih stališč, načelnih mnenj "Kosove"
               komisije, in mislim, da jih velja v nadaljevanju nekoliko podrobneje predstaviti, da
               bi pravzaprav videli, kaj se zgodi, če seveda bi, na podlagi javnih izjav
               predstavnikov Vlade, zgolj popravili sestavo komisije, ki je trenutno oblikovana in
               se imenuje seveda Komisija po zakonu o preprečevanju korupcije - komisija Državnega
               zbora za nadzor nad premoženjskim stanjem funkcionarjev. Naš namen predloga
               prenehanja veljavnosti zakona o nezdružljivosti opravljanja javne funkcije s
               pridobitno dejavnostjo je ohraniti neodvisni organ.</p>
               <p>Trije primeri, zakaj je to potrebno. Začnimo s famoznimi helikopterji. 9. januarja
               2007 je "Kosova" komisija izdala načelno mnenje, mnenje številka 60, če se ne motim,
               da je delovanje organov Vlade Republike Slovenije v primeru sprejema uredbe in potem
               brez javnega razpisa predanega posla podjetju Flycom oziroma "Leteti komercialno",
               kot se to prevede, seveda znak korupcije. In logično je bilo, da gospodu ministru
               Bručanu to ni bilo povšeči, tudi ne gospodu predsedniku Vlade, ker je samo nekaj dni
               pred tem, mislim, da je bilo 18. decembra, na televiziji lagal, da je s temi
               helikopterji vse v redu, ker je bil izveden javni razpis. Logično, da Vlada ne želi
               takšnega neodvisnega organa.</p>
               <p>Drug primer, načelno mnenje številka 67 (to si lahko vsi pogledate na spletni
               strani), mnenje "Kosove" komisije glede poravnave ministra Zvera z nadškofijo v
               Mariboru. Prav tako negativno mnenje. Mnenje, ki kaže, da gre za znake klientelizma,
               oškodovanja premoženja in neustreznega delovanja.</p>
               <p>In če se vrnemo spet na zdravstvo, mnenje "Kosove" komisije glede uveljavitve tako
               imenovanega dodatnega zavarovanja za preskakovanje vrst. Mehanizem, ki si ga je
               vladajoča koalicija z ministrom Bručanom na čelu izmislila zato, da bi, v narekovaju,
               reševala probleme v zdravstvu. Jasno povedano, da gre seveda tu za probleme
               klientelizma, korupcije in tako dalje.</p>
               <p>Ti trije primeri - lahko bi jih naštel še nekaj, mislim, da je zadnja številka nekaj
               čez 80 - načelnih mnenj samostojnega neodvisnega organa so zelo pomembni zato, da se
               uravnava delovanje vladajoče koalicije. No, in teh načelnih mnenj se vladajoča
               koalicija boji. Zato predlagate ali pa boste verjetno želeli predlagati spremembo
               Zakona o nezdružljivosti opravljanja javne funkcije s pridobitno dejavnostjo, ker bo
               preprosto nekaj poslancem Državnega zbora pridano še nekaj zunanjih ali ne vem
               kakšnih še funkcionarjev. Takšne so navedbe iz javnih nastopov predstavnikov Vlade.
               In zato smo vas želeli, s predlogom zakona in z današnjo razpravo, predvsem opozoriti
               na to, da je treba zakon vsebinsko razveljaviti in se vrniti na Zakon o preprečevanju
               korupcije iz leta 2003. Naj vas spomnim, da je Zakon o preprečevanju korupcije bil
               eden od pogojev za vstop v Evropsko unijo. In naj vas spomnim, poslanci vladajoče
               koalicije, minister za gospodarstvo, minister za finance, minister za zunanje zadeve,
               ko se boste začeli pogajati z OECD, bo to eno temeljnih vprašanj - ali Slovenija
               lahko zagotavlja in ima od države neodvisne institucije. To ni samo nekaj, kar bo
               treba imeti v Sloveniji organizirano v skladu s tako imenovanimi mednarodnimi
               obveznostmi, če bi seveda Slovenija ratificirala ustrezne dokumente. To bo nedvomno
               eden od zelo pomembnih delov pogajanja za OECD. Zato nas skrbi, da zunanji opazovalci
               ocenjujejo, da se v Sloveniji protikorupcijski standardi znižujejo, in da se na ta
               način kršijo predpristopni dogovori z Evropsko unijo. Ukinjanje oziroma poizkus
               ukinjanja protikorupcijske komisije, kar je preprečilo Ustavno sodišče, sodi v ta
               del. Zato je namera na nas kot predlagateljih, da s predlaganim zakonom o prenehanju
               veljavnosti Zakona o nezdružljivosti opravljanja javne funkcije s pridobitno
               dejavnostjo, se pravi z ukinitvijo zakona, ki je ukinil zakon o preprečevanju
               korupcije, želimo vrniti, tudi neposredno po določbi Ustavnega sodišča, v veljavo
               zakon o preprečevanju korupcije. Smo v prvem branju in potrebno se je vprašati ali je
               to prava pot in vsekakor je mogoča tudi ustrezna redakcija s prehodno določbo, ki bo
               zagotovila, da bo takšen zakon še naprej veljal v Državnem zboru, v zakonodajnem
               telesu to tudi uveljaviti, če obstaja takšna politična volja. Vendar današnje
               razprave kažejo, da ni takšne politične volje. Vi ne želite imeti neodvisnega organa.
               Vi ne želite imeti organa, ki bo dal svoje mnenje ali je nakup oziroma najem
               helikopterjev bil koruptivno dejanje. Vi ne želite organa, ki bo ministru gledal pod
               prste ali se je dobro poravnal z nadškofijo. Vi ne želite organa, ki bi v primeru
               ministra Podobnika, pogledal ali se je dobro pogodil s podjetjem PUH d.d. Vi ne
               želite imeti organov, ki bi ministra za zdravje opozarjali, da imamo na področju
               zdravstva, z uveljavljanjem posebnih vrst, tako zelo velike probleme. Spletna stran
               protikorupcijske komisije tudi kaže zelo zanimivo statistiko oziroma zelo zanimivo
               anketo. Ljudje, ki vstopijo na to spletno stran, pravijo, da jih 51% verjame, da je
               največ korupcije v politiki. Mislim, da 15, 20% jih pravi, da je največ korupcije v
               zdravstvu, sledi potem gospodarstvo, sodstvo 9% itn. Zakaj sem omenil politike? Zato,
               ker vi ne želite imeti od politikov neodvisnega organa, ki bi s svojimi načelnimi
               mnenji politike opozarjal, kaj je pravilno delovanje, organa s katerim lahko pride do
               preprečitve korupcije. Veste, ni dovolj gledati samo premoženjsko stanje
               funkcionarjev. Predvsem zato, ker z nekaterimi spremembami zakonodaje, ki ste jo
               naredili, predvsem z davčno zakonodajo in pa s prostim pretokom blaga, kapitala itn.,
               je mogoče imeti premoženjsko stanje funkcionarjev na različnih točkah sveta in zato
               ni dovolj imeti samo komisijo Državnega zbora, ki bo nadzorovala premoženjsko stanje
               funkcionarjev. Najmanj kar je, je potrebno prevzeti, ali bi bilo dobro prevzeti od
               protikorupcijske komisije obrazec za tako imenovano poročanje o premoženjskem stanju
               funkcionarjev. In naj vas, seveda, spomnim, da je veliko, veliko tako imenovanih, v
               narekovaju, zmagovalcev tranzicije rajši odklonilo, da bi še naprej bili občinski
               svetniki, kot da bi celovito s premoženjskim stanjem poročali o njihovem stanju na
               začetku nekega mandata. Zato seveda ocenjujem, da je prav, da se vrnemo na Zakon o
               preprečevanju korupcije, da je prav, da s tem, ko bi se vrnili na Zakon o
               preprečevanju korupcije, omogočamo, da bo "Kosova" komisija izvedla nekatera dejanja
               do konca tega mandata, ki so še vedno potrebna. Eno od teh dejanj bo nedvomno
               povezano z dvema preiskavama, ki jih "Kosova" komisija izvaja, po navedbah iz
               javnosti, pa so gotovo zelo zanimiva. Eno je seveda preganjanje davčnega inšpektorja
               s strani direktorja davčne uprave, zato ker je ta davčni inšpektor želel razširiti
               davčni pregled gospoda Domna Zavrla, latnika podjetja Partner Fin, d.o.o., na
               Pediatrično kliniko. Zakaj je to zanimivo? To je zanimivo zato, ker seveda minister
               za finance tega direktorja Davčne uprave Republike Slovenije brani ali pa zato, ker
               minister za zdravje, gospod Bručan pravi, da ni nič narobe, če je v razpisni komisiji
               za posel Pediatrične klinike sedel nekdo, ki je bil nekaj dni kasneje ali celo
               istočasno prokurist podjetja, ki je dobilo četrt milijona evrov provizije, zato da je
               posredovalo pri nekem poslu Pediatrične klinike. In, ko davčni inšpektor predlaga
               razširitev pregleda posla Pediatrične klinike, mu direktor Davčne uprave Republike
               Slovenije da odpoved, izredno odpoved delovnega razmerja. K sreči imamo na Vladi
               Republike Slovenije še nekaj samostojnih institucij in Vlada Republike Slovenije kot
               pritožbeni organ razveljavi odločbo direktorja Davčne uprave Republike Slovenije. Se
               je davčni inšpektor vrnil v službo? Ne ni. Zato, ker je bila vmes dana še druga
               sporna odpoved. In, če velja, po anketah, da 51% anketiranih meni, da je največ
               korupcije v politiki seveda takšno delovanje nosilcev javnih funkcij, kot sta
               direktor DURS-a, minister za finance, minister za zdravje, seveda ni mogoče
               preprečiti drugače, kot tako, da imate neodvisni organ, ki o takšnih zadevah izreka
               svoje mnenje in jaz verjamem, da bo seveda "Kosova" komisija povedala, da je bilo
               delovanje direktorja davčne uprave, najmanj kar je, zaščita svojih klientelističnih
               dejanj. Gospod direktor davčne uprave je lastnik podjetja S&amp;P, Simič &amp;
               Partnerji, ki je latnik 24-ih podjetij, ki slovenskim podjetjem nudijo davčno
               svetovanje, potem pa davčni inšpektorji podrejeni podjetju Simič seveda pregledujejo
               takšne davčne napovedi.</p>
               <p>Drug primer, ki ga velja omeniti, ker je aktualen, je, upajmo da bo to "Kosova"
               komisija kljub omejenim sredstvom uspela, njihovo mnenje glede famoznega nakupa
               oklepnikov 8x8. Res je, ustanovljena je preiskovalna komisija za preiskavo vseh
               dejanj glede nakupa oklepnikov 8x8. Vendar moram povedati, da ta preiskovalna
               komisija, ki ima izredno dolg naslov, ne bom ga citiral, ampak po domače povedano
               pravi, da je pač treba odpraviti netransparentnost, ugotoviti ali je obstajala
               netransparentnost, ali je obstajala potencialna korupcija, se v svojem delu ne more,
               ali pa bo po svojem delu skušala del dela tudi nasloniti na mnenja protikorupcijske
               komisije. Protikorupcijska komisija o tem pripravlja svoja mnenja, razumemo tudi, da
               Računsko sodišče. In to je pomembno. Pomembno je zaradi tega, ker se po mednarodnih
               statistikah in po mednarodnih analizah, citiram Ženevski Center za demokratično
               kontrolo nad oboroženimi silami, zelo poudarja vloga Državnega zbora pri spremljanju
               javnih naročil na področju obrambe. In javno naročilo zaupne narave, ki se je izvedlo
               v primeru nakupa oklepnikov 8x8, ima sum korupcije, ima sum klientalizma. In dobro
               je, dobro bi bilo, da bi lahko neodvisen organ, protikorupcijska komisija to mnenje
               tudi izdala.</p>
               <p>Vendar, vladajočo koalicijo še vedno ostaja sporen predvsem predsednik omenjene
               komisije. In tukaj bom zaključil. Če je v Sloveniji problem v tem, da je potrebno
               ukiniti določen organ zato, ker je sporen predsednik komisije vas vprašam: Kaj bi
               bilo, če bi to uporabili tudi pri Banki Slovenije? Sporen je bil gospod Gaspari,
               sporen je bil gospod Rant, sporen je bil gospod Mencinger, sporen je bil gospod Bole,
               sporen je gospod Mrak in seveda gospod Dušan Mramor je po mnenju posameznih
               poslanskih skupin tudi sporen. Boste ukinili Banko Slovenije? Boste zaradi tega, ker
               je guverner sporen, ukinili institucijo, ki je omogočila prevzem evra? Ne. Upam, da
               vam kaj takega na bo padlo na pamet, zato vam predlagam, da podprete zakon v prvem
               branju, Zakon o prenehanju veljavnosti zakona o nezdružljivosti opravljanja javne
               funkcije s pridobitno dejavnostjo in da seveda v drugem in tretjem branju napišemo
               takšen zakon, ki bo ohranil neodvisni organ, ne glede na to, kdo bo ta neodvisni
               organ vodil. Če je, seveda, za nekatere od vas to tako sporno, kot vidimo to v
               prejšnjem primeru, primeru Banke Slovenije, ne pa zato, ker ima predsednik Vlade
               zamero do predsednika omenjene komisije, ukinjate institucijo, ki je v zadnjih letih
               izdala nekaj pomembnih načelnih mnenj in začela uveljavljati dobro prakso
               preprečevanja korupcije. Zato bom seveda ta zakon podprl in v nadaljevanju tudi
               deloval na to, da bomo v Državnem zboru, v praksi, s svojimi dejanji zmanjševali
               potencialno zmanjševanje klientelizma in korupcije, ne pa da bomo delovali tako, da
               se bosta korupcija in klientelizem, kot je to razvidno iz vrste primerov v mandatu
               Vlade gospoda Janeza Janša, samo še nadaljevala. Hvala lepa.</p>
            </sp>
            <sp xml:id="SDZ4-Redna-28-2007-05-29.sp101">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kovačič.</p>
            </sp>
            <sp xml:id="SDZ4-Redna-28-2007-05-29.sp102">

               <speaker>DIMITRIJ KOVAČIČ:</speaker>

               <p>Hvala lepa za besedo gospod predsednik, kolegice, kolegi.</p>
               <p>Predhodna razprava, po mojem mnenju, predstavlja tipičen primer zamegljevanja
               obstoječega problema in odvračanja pozornosti od same stvari, ki je predmet te
               razprave in ki ga je sprožila skupina poslancev. Skupina poslancev je sprožila
               postopek za sprejem zakona, ta predhodna razprava pa je govorila vse prej kot o tem,
               kar je predlog poslanske skupine oziroma skupine poslancev, ampak o čisto nečem
               drugem, o tistem o čemur smo v tej dvorani že razpravljali, ko smo razpravljali o
               sprejemu Zakona o nezdružljivosti opravljanja funkcije s pridobitno dejavnostjo. 90%
               ali 85% razprave mojega predhodnika je temeljilo na tistem, kar je povedal takrat, ko
               je razpravljal o tem zakonu.</p>
               <p>Po mojem prepričanju je namen takšnih razprav ta, da se za vsako ceno ohrani skupina
               oziroma komisija za preprečevanje korupcije, da se za vsako ceno ohrani njen
               predsednik, kljub temu, da je Ustavno sodišče s svojo odločbo ugotovilo, da je Zakon
               o preprečevanju korupcije v nekaterih delih protiustaven in to je bil tudi eden od
               razlogov, da je bilo potrebno sprejeti nov zakon in ta zakon je ta Državni zbor
               sprejel. To je bil Zakon o nezdružljivosti javne funkcije s pridobitno dejavnostjo.
               Skupina poslancev predlaga sprejem novega zakona z dvema členoma. Bistvo tega zakona
               je, da se Zakon o nezdružljivosti javne funkcije s pridobitno dejavnostjo ukine in da
               se vzpostavi Zakon o preprečevanju korupcije, kljub temu, da je Ustavno sodišče
               povedalo, da je ta zakon v nekaterih določilih protiustaven. Jaz zdaj tukaj ne
               razumem kaj se želi; ali se želi slediti Ustavnemu sodišču ali se želi Ustavnemu
               sodišču nasprotovati? In ta predhodna razprava je šla samo v to smer. Torej ne
               sprejeti tega, kar je Ustavno sodišče reklo, ampak celo nasprotno, s tem zakonom, ki
               ga predlagate želite vzpostaviti zakon za katerega je Ustavno sodišče zelo jasno
               povedalo, da ga je potrebno spremeniti. Mi smo ga spremenili. Zdaj, ko je pa
               spremenjen, želite pa spet vzpostaviti prejšnji zakon, ki je bil nadomeščen z novim.
               Popolnoma narobe svet. Torej, popolno nasprotovanje temu kar je odločilo Ustavno
               sodišče.</p>
               <p>Jaz ne bi šel v debato o tem, da bi nasprotoval vsemu tem kar je bilo povedano glede
               načelnih mnenj protikorupcijske komisije, potem o tem, da je obstoj protikorupcijske
               komisije, po možnosti še pod predsedovanjem sedanjega predsednika pogoj za
               vključevanje Slovenije v OECD, da bo to ena pomembnejših pogajalskih izhodišč in tako
               naprej. Mislim, da so to res malo prepoceni razlage, da bi se s tem ukvarjali, zlasti
               še zato, ker to ni tema dnevnega reda. Govorimo o zakonu z dvema členoma. In Ustavno
               sodišče je tukaj zelo jasno povedalo, kaj je potrebno storiti in mislim, da je
               dolžnost poslancev, da temu sledimo in da popravimo tista določila, ki so ustavno
               sporna in jih popravimo tako, da bodo ta določila nesporna, to je pa samo nekaj, samo
               nekaj malega je potrebno dopolniti, spremeniti, da bo zakon v kompletu izpolnil svoj
               namen in Ustavno sodišče je povedalo, da koncept in vsebina tega zakona nikakor nista
               ustavno sporna. Tisti majhen del, tisto pa je stvar o kateri se moramo pogovoriti in
               jo popraviti in jaz pričakujem, da bo v kratkem prišel ta del tudi na naše poslanske
               klopi in da bomo v tem smislu zadevo tudi uredili. To Ustavno sodišče želi od
               Državnega zbora, ne pa to kar želite vi, da se ta zakon, ki je v redu, da se ga ukine
               in da se oživi zakon za katerega je pa spet Ustavno sodišče reklo, da ni v redu.
               Torej, mi smo dolžni slediti napotilom Ustavnega sodišča in zato takšnega zakona, ki
               temu napotilu in zahtevi Ustavnega sodišča nasprotuje, vsekakor, ne morem sprejeti.
               Hvala.</p>
            </sp>
            <sp xml:id="SDZ4-Redna-28-2007-05-29.sp103">

               <speaker>PREDSEDNIK FRANCE CUKJATI:</speaker>

               <p>Hvala. Gospod Cvikl se je javil k repliki. Izvolite.</p>
            </sp>
            <sp xml:id="SDZ4-Redna-28-2007-05-29.sp104">

               <speaker>MAG. MILAN M. CVIKL:</speaker>

               <p>Hvala lepa. V svoji razpravi očitno nisem bil dovolj jasen. Bom razložil gospodu
               Kovačiču kje je povezava z OECD-jem. Vzemiva primer helikopterjev. Če bi bil javni
               razpis, bi se lahko na posel helikopterskih prevozov javilo tudi kakšna recimo
               avstrijsko ali nemško podjetje. In to imenujejo, znotraj OECD-ja, svoboda
               gospodarskega delovanja. Mi smo v Sloveniji, kot sestavni del predpristopnih
               dogovorov z Evropsko unijo, to tudi načeloma sprejeli. In "Kosova" komisija je v
               svojem mnenju o ravnanju uradnih oseb Vlade Republike Slovenije, ki so odločile, da
               lahko Avto-moto zveza Slovenije poleg Slovenske vojske in policije, edina, poudarek
               je na edina, opravlja helikopterske prevoze za potrebe nujne medicinske pomoči in
               prevoze do zdravstvene službe oziroma do bolnice, ugotovili, da ustreza definiciji
               korupcije. In OECD, ko se bomo z njim pogajali, bo od nas zahteval, to kar zahteva
               tudi Mednarodna konvencija o boju proti korupciji, in to je, da Slovenija ima
               neodvisno delovno telo in aktivno, preventivno deluje. Komisija Državnega zbora,
               nadzor nad premoženjskim stanjem funkcionarjev, tega aktivnega, preventivnega
               delovanja ne more izvajati. Zato bo ena temeljnih ocen OECD-ja ali Slovenija ima
               telo, ki aktivno, preventivno deluje v boju proti korupciji in to je tako imenovana
               "Kosova" komisija s svojimi 80 plus mnenji. In meni je žal, da gospod Kovačič kot
               pravnik ne razume, da nas je Ustavno sodišče samo zadržalo, zadržalo je zmoto
               Državnega zbora, ki je šel ukinjati protikorupcijsko komisijo in seveda na nas je, na
               Državnem zboru je, da izpolnjujemo obveznosti, do katerih smo se zavezali do Evropske
               unije, in če bi ratificirali mednarodno konvencijo o boju proti korupciji, tudi že
               obstoječe dejavnosti. In bom zelo vesel, ko bo prišla naslednja Vlada in rekla, veste
               kaj, zaradi OECD-ja pa potrebujemo aktivno, preventivno delovanje in takrat boste to
               morali popraviti. Tako da, gospod Kovačič, povezava med OECD-jem, "Kosovo" komisijo
               in tem kar sami hočete narediti, obstaja, samo kakšni dokument si je treba prebrati.
               Hvala lepa.</p>
            </sp>
            <sp xml:id="SDZ4-Redna-28-2007-05-29.sp105">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Zagorac.</p>
            </sp>
            <sp xml:id="SDZ4-Redna-28-2007-05-29.sp106">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsednik. Spoštovani prisotni! Sam zakona, kot
               je predlagan, ne morem podpreti in sicer iz večih razlogov. Tudi ne morem pristati na
               nekatere navedbe, ki so jih navajali zagovorniki zakona. Roko na srce, "Kosova"
               komisija je ravno toliko apolitična, kot so tisti poslanci LDS-a apolitični do LDS-a,
               pa so sedaj odstopili pa lahko rečejo, mi pa nikoli nismo bili LDS. Kar se tiče
               dobrega dela "Kosove" komisije. Prijavljenih je bilo s strani poslancev, kot ste
               lahko sami razbrali, 61 daril, od tega jih samo pet ni last Državnega zbora in teh
               pet je, mislim da, par steklenic vina, ena ženska ruta, ena oglasna brisača z
               buteljko penečega vina, ki ga ne bom imenoval, ker bi lahko komu naredil reklamo.
               Celo sama "Kosova" komisija je prijavila eno jetrno klobaso. Prosim, povejte mi kje
               so hiše, avtomobili, statusi in še ne vem kaj vse, takrat ko govorimo o korupciji.
               Vendar mi ne boste rekli, da je jetrna klobasa korupcija. Potem smo mi koruptivni
               vsak dan. Ali jaz svoji sodelavki ali pa ona meni kdaj posodi za kak sendvič. Pa ne
               mi reči, da bom deset dekagramov pariške prijavljal, toliko je po moje tehtala tista
               jetrna klobasa, razen če je dobil kdo kaj drugega. Hiše, avti, statusi in te stvari,
               tega pa "Kosova" komisija od svojega nastanka do danes ni odkrila. Sam sem tudi eden
               izmed tistih nasprotnikov ustanavljanja komisij na komisije, zato da bomo nekaj
               ugotavljali. Po mojem skromnem prepričanju se te komisije ustanovijo takrat, kadar
               želimo nekaj prikriti. Navedite mi primer ene komisije, ki je bila ustanovljena, pa
               je dejansko kaj odkrila in je zaradi dela te komisije dejansko tudi nekdo nastradal.
               Sam se, moram reči, ne spomnim takega primera. Dejstvo je, in tudi tu mi boste
               verjetno pritrdili, če ste realni in pošteni, možnost koruptivnega delovanja je bila
               največja v času od osamosvojitve Republike Slovenije, pa tisto prvo obdobje
               tranzicije, takrat, ko ni bila potrebna "Kosova" komisija. Vsaj po izjavah nekaterih
               takrat zelo visokih vladnih predstavnikov, na primer, enega izmed državnih
               sekretarjev, ki je takrat dejal, pa verjetno se bo sam prepoznal, ker danes ni več
               državni sekretar, ampak naš kolega, vmes je bil pa še s kako funkcijo dodatno
               nagrajen s strani volivcev, da ne bo pomote: "Korupcije v Sloveniji ni toliko, da bi
               potrebovali zakon o preprečevanju korupcije." Danes pa zagovarja, da ta zakon
               potrebujemo. Ampak takrat, roko na srce, je bilo okolje tako zrelo, da je bila
               možnost koruptivnega delovanja na višku. Takrat ni bilo potrebne nobene neodvisne
               komisije, danes je pa ta komisija še kako potrebna. Pa ne govorim, da je zdajšnja
               vlada kaj boljša. Ampak danes se mi zdi, da gre pri zdajšnji vladi bolj za
               klientelizem, klientelistično delovanje, kot pa koruptivno; mogoče kdo že od sedanje
               vlade za kako uslugo kaj dobi, predvsem če se sprehodi čez mejo pogajat za kako
               investicijo v Sloveniji, ampak se mi zdi, da gre bolj za klientelizem, za
               nastavljanje kadrov. Tu pa moram čestitati prejšnji oblasti, ki je menjavala doktorje
               za doktorje, sedanja vlada pa menjuje doktorje za avtomehanike, samo da so iz prave
               stranke in da vodijo neko veliko podjetje. S tem se pa strinjam. Ampak, ravno tako
               sem pa prepričan, da bo neka državnozborska komisija popolnoma dovolj za to, da bo
               lahko ugotavljala, ali je kateri poslanec dobil buteljko, jetrno klobaso, pariško ali
               mortadelo. In verjamem, prepričan sem, da v kolikor si bomo poslanci tu zaupali, in
               roko na srce, ne vidim enega poslanca, ki bi si upal v tej dvorani vstati in reči,
               jaz sem pa bil kdaj koruptiven, kar pomeni, da smo vsi tu notri pošteni, da ne bi
               zaupali sami sebi. Nenazadnje smo najvišja oblast, legitimno izvoljena s strani
               ljudi, vsi ostali so pa imenovani ali določeni s strani Državnega zbora ali pa Vlade
               Republike Slovenije. Mi smo tista oblast. In nihče v tem Državnem zboru ni pogumen,
               da bi rekel in priznal, da je kdajkoli koruptivno deloval. Torej je pošten. In zakaj
               ne bi pošten človek poštenemu človeku zaupal, ko gre za korupcijo? Ne nazadnje bo ta
               komisija sestavljena iz različnih opcij, tako leve, desne, opozicijske, zgornje,
               spodnje, v katero okolje se pač kdo prišteva. In ne vidim nobenega razloga za
               nezaupanje. Zato se mi zdijo razlogi, ki so jih navajali zagovorniki zakona,
               popolnoma neprepričljivi za to, da bi ta zakon danes potrdili.</p>
               <p>Kot sem že dejal, sam bom glasoval proti temu zakonu. Hvala.</p>
            </sp>
            <sp xml:id="SDZ4-Redna-28-2007-05-29.sp107">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kumer.</p>
            </sp>
            <sp xml:id="SDZ4-Redna-28-2007-05-29.sp108">

               <speaker>DUŠAN KUMER:</speaker>

               <p>Hvala za besedo. Spoštovani kolegice in kolegi.</p>
               <p>Najprej moram reči, da imam en grenak priokus in se počutim, kot da sem v tisti
               spovednici, če ste gledali ta "resničnostni šov Big Brother". Tudi ta dvorana tako
               izgleda, kot tista spovednica, kajti govorimo eden mimo drugega, se ne poslušamo in
               potem seveda pride tudi do kratkih stikov in bom navedel dva, tri primere, ki smo jim
               bili danes priča.</p>
               <p>Dve diskusiji nazaj smo poslušali, da je prišlo do novega predloga zakona, ki smo ga
               sprejeli v letu 2005 zaradi tega, ker je Ustavno sodišče ugotovilo, da je prejšnji
               sporen in zato smo šli v nov zakon. To je bil argument s strani koalicije, pozicije,
               da smo v letu 2005 sprejeli nov zakon, čeprav jaz temu seveda ne verjamem, v to sem
               tudi prepričan, da ne verjamem, ker gre za drugačen koncept, ker gre za drugačno
               strategijo boja proti korupciji ali pa "neboja" proti korupciji; ampak dobro, to je
               argument. Danes poslušamo, ker je ravno tako, Ustavno sodišče zadržalo ta zakon, da
               gre samo za majhne popravke, in da tukaj samo te majhne popravke odpravimo in bo vse
               v redu. Ko mi predlagamo, da bi bilo dobro, da seveda pripravimo nov zakon, je ta
               argument, seveda, naš argument, z veliko vehemenco zavržen. To je samo to dvolično
               ali pa sprenevedavo argumentiranje, ki ga danes poslušamo, tudi na ta zakon, ki ima
               dva člena, tako kot vi govorite.</p>
               <p>Drugače pa bi načelno rekel naslednje, če je družbena klima in pri nas definitivno
               je, ki omogoča, da sta nepotizem in klientelizem nekaj vsakdanjega; in to morate
               vprašati ljudi, ne samo preko anket in nekih raziskav, z ljudmi se pogovarjajte in
               vam bodo oni povedali, da danes ni možno priti do posla, ni možno uspeti na razpisu,
               če nisi iz prave politične provenience, če nisi v pravi stranki, etc, etc. Jaz ne
               govorim, da tega v preteklosti tudi ni bilo, ampak jaz govorim o današnjem stanju in
               posledica tega nepotizma in klientelizma so potem koruptivna dejanja in korupcija.
               Saj brez tega korupcije in koruptivnih dejanj, brez nepotizma in klientelizma, seveda
               ne more biti. Tako da, tukaj po mojem ni nobene dileme in težko me bo kdo prepričal,
               da je danes v Sloveniji ta družbena klima naklonjena temu, da tega nepotizma in
               klientelizma ni. Tega je več, kot ga je bilo v preteklosti. Nekateri, to je moje
               mnenje in moje stališče, zato, ker se kadrovski mlini vrtijo drugače, in jaz sem tudi
               danes v uvodu v imenu poslanske skupine povedal - politična in ekonomska elita se je
               v zadnjih dveh letih in pol okrepila z novimi elitneži - jaz mislim, da to ni nobena
               pregreha, da to na glas povemo, saj smo rekli: ena garnitura zamenjuje drugo, ampak
               tista prva garnitura se ni kar tako odpovedala nekaterim privilegijem, ki so v
               preteklosti bili, se pravi, da imamo posledično lahko več možnosti za koruptivna
               dejanja in korupcijo. Če pa poslušate podatke, statistične in tudi odgovor na moje
               poslansko vprašanje, ki sem ga dobil od Vlade, pa zgleda tako kot da koruptivnih
               dejanj in korupcije v Sloveniji v zadnjih dveh letih ni. Statistični podatki kažejo
               na to, da tega ni in da to v bistvu ni problem. Jaz mislim, da tudi ni prav
               postavljena teza o tistih, ki govorite zdaj, ko govorimo o tem zakonu, da nekateri
               drugi organi ne morejo opravljati svojega dela, tožilstva in policija. Poslušajte to,
               da mi razpravljamo o tem zakonu, o boju proti korupciji ali pa o nezdružljivosti
               javne funkcije s pridobitno dejavnostjo nima nobene zveze s tem, da ti organi ne bi
               mogli funkcionirati in da ne bi mogli odkrivati teh inkriminiranih dejanj, ki so
               povezana s korupcijo, klientelizmom in nepotizmom. Ta zakon pa njim tega res ne
               preprečuje. In se samo sprašujem, samo vprašanje zastavljam: Zakaj se niso lotili
               nekaterih dejanj, sumov teh dejanj, ki so se zgodila v zadnjem letu? Pa gremo, od
               helikopterja, tako kot je danes bilo, od operacijskih miz, problemov v pediatrični
               kliniki in tako dalje. Nikjer nisem slišal, da bi se policija ali da bi se tožilstvo
               tega lotilo. Vse je, po mojem, pometeno pod preprogo. In tretje. Izrecno me je dve in
               pol letno obdobje v tem Državnem zboru prepričalo v to, da parlamentarna komisija, pa
               je lahko sestavljena iz 521-ih predstavnikov strank, ki predstavljajo dva milijona
               ljudi, ne more opravljati tega dela, ga ne more korektno opravljati iz preprostega
               razloga, katerakoli komisija v tem Državnem zboru je politični organ. Je organ,
               politični organ. Ne govorim o tem, da tudi drugi ljudje, ki so v tako imenovanih
               neodvisnih in samostojnih organih, nimajo svoje politične usmeritve, ampak ta je pa
               izrecno politični organ. In poslušajte: Ali je to higienično, da bi mi sami sebe
               nadzorovali, da bi mi glede na to dvoletno in polletno prakso, ki jo jaz doživljam
               zdaj, tukaj tudi z nekaterimi drugimi komisijami katerih član sem, da bi mi brskali
               in imeli vpogled v nekatere premoženjske podatke vseh drugih javnih funkcionarjev?
               Kdo me pa danes lahko prepriča, da se tako kot v drugih primerih to ne bo
               zlorabljalo? Mene na žalost v tem Državnem zboru v to ne bo noben prepričal. In to je
               ena varovalka, zaradi katere se jaz zavzemam, da je to samostojen neodvisen organ
               zunaj politike, ne zaradi tega, da ljudje, ki so tam ne bi imeli svoje politične
               usmeritve ali pa pedigreja. Tako da, sem izrecno na nasprotni strani tistih, ki
               pravijo, da lahko ta komisija opravi to delo. In še nenazadnje, rad bi slišal
               odgovor, sedajle po dveh letih in pol, ko o tem razpravljamo, ampak en res
               verificiran in korekten odgovor: Ali je v Sloveniji korupcija problem ali v Sloveniji
               korupcija ni problem? To bi rad slišal podkrepljeno s podatki, z nekaterimi ocenami s
               strani izvršne oblasti. Tega do danes v dveh letih in pol še nisem slišal. Ampak iz
               enega preprostega razloga, zato ker ste vsi vi, ki sedite v izvršni oblasti, pred
               dvema letoma in pol in kakšen mesec več, v tej isti dvorani veliko govorili o
               koruptivnosti, o koruptivni dejavnosti skorumpirani družbi v kateri živimo. In ne
               verjmame, da se je v dveh letih in pol ta stvar obrnila na glavo, in da je danes ta
               stvar res tako lepa, tako čista, spodobna, tako kot izgledajo stvari v nekaterem
               hramu modrosti. Hvala lepa.</p>
            </sp>
            <sp xml:id="SDZ4-Redna-28-2007-05-29.sp109">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima predstavnik Vlade, gospod minister.</p>
            </sp>
            <sp xml:id="SDZ4-Redna-28-2007-05-29.sp110">

               <speaker>DR. LOVRO ŠTURM:</speaker>

               <p>Hvala za besedo, gospod predsednik. Nekaj pojasnil sem še dolžan glede na razpravo,
               ki sem jo vse skozi pazljivo spremljal. Eno od vprašanj je bilo: Kako je z
               ratifikacijo konvencije Združenih narodov, ki se ukvarja tudi z vprašanjem korupcije.
               Vlada je že večkrat pojasnila, da je čakala na odločitev Ustavnega sodišča. Odločitev
               Ustavnega sodišča je sedaj tukaj, je znana in je tudi zelo jasna in razumljiva. Vlada
               jo bo spoštovala v celoti. Postopek ratifikacije je v teku. Mi bomo temu sledili.
               Gotovo spoštujemo vse pravne akte Združenih narodov. Naj na tem mestu ponovno povem
               neko razveseljivo novico. Slovenija je bila pred nekaj tedni z velikansko večino, s
               138. glasovi, izvoljena v Svet Združenih narodov za človekove pravice. Izvolitev, že
               sama izvolitev in velika večina, ki jo je dobila, kaže na to kakšen ugled uživa
               Slovenija v Združenih narodih. Pri realizaciji te konvencije se bo Vlada zgledovala
               po tistih državah, ki so konvencijo že ratificirale. Rekel sem, to bomo predvsem
               gledali, kako so ali bodo države z evroobmočja realizirale to konvencijo, kako bodo
               nenazadnje tudi najvplivnejše države OECD-ja realizirale to konvencijo ali so jo že
               ali kako jo bodo. Tudi je treba odgovoriti na očitke, ki so se slišali v razpravi, da
               Komisija po zakon o nezdružljivosti opravljanja javne funkcije s pridobitno
               dejavnostjo v Državnem zboru ni primerna. Če je Slovenija na tem, da vstopi v OECD,
               se gotovo lahko zgleduje tudi pri najstarejši in največji državi članici OECD-ja, pri
               Združenih državah Amerike in tam je prav komisija ameriškega kongresa, ki se imenuje
               Etična komisija. Politični organ je tisti, ki se ukvarja z natanko istimi vprašanji s
               katerimi se bi ukvarjala tudi naša predvidena komisija o nezdružljivosti, tako kot jo
               določa zakon. Zato je v tem pogledu očitek, da je takšna komisija neprimerna po
               prepričanju Vlade, neprimeren. Je pa bilo nenavadno slišati tudi ugovore, da bi bila
               taka komisija neodvisna in neavtonomna oziroma vsaj tako ta ne more biti odvisna in
               da ne more biti avtonomna komisija, ker je sestavljena iz vrst poslancev in v kateri
               ima opozicija večino. Ali to pomeni, da potem opozicija sama sebi odreka status
               neodvisnosti in avtonomnosti v tako pomembnem telesu? To je vprašanje, ki ga
               prepustim vsem, ki o teh pomembnih vprašanjih razmišljajo.</p>
               <p>Na vprašanje, ki sem ga zastavil na začetku, želim odgovor, katere države iz
               evroobmočja imajo takšno komisijo za preprečevanje korupcije, kot je naša. Želim
               slišati ime vsaj treh držav iz EU, ki bi imele tako komisijo kot je naša. Na to
               vprašanje v razpravi ni bilo odgovorjeno iz preprostega razloga, ker nobena od držav
               iz evroobmočja take komisije nima in ker treh takih držav iz EU tudi ni mogoče najti.
               Hvala lepa.</p>
            </sp>
            <sp xml:id="SDZ4-Redna-28-2007-05-29.sp111">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima še predlagatelj. Gospod Potrč, izvolite.</p>
            </sp>
            <sp xml:id="SDZ4-Redna-28-2007-05-29.sp112">

               <speaker>MIRAN POTRČ:</speaker>

               <p>Hvala lepa. Najprej bi rad, glede na opozorilo gospoda Rezmana, opravičil DeSUS. Res,
               DeSUS pri sprejemanju sedanjega zakona po mojem vedenju ni sodeloval in sem bil v tem
               delu neprecizen, ker sem govoril o koaliciji, moral pa bi govoriti o treh
               koalicijskih največjih strankah, ob pomoči takratnega predlagatelja zakona, to pa je
               bila Slovenska nacionalna stranka.</p>
               <p>Nadalje. Rad bi odpravil nesporazum, ki je, glede na stališče skupine nepovezanih
               poslancev, razlog, da ne morejo podpreti zakona. Po našem prepričanju s predlaganim
               zakonom namreč ne bo prišlo do pravne praznine, ampak bo stopil v veljavo zakon, ki
               smo ga sprejeli v letu 2003, to je Zakon o preprečevanju korupcije. Kajti, če bomo,
               tako kot je naš predlog, razveljavili Zakon o nezdružljivosti opravljanja javne
               funkcije s pridobitno dejavnostjo, bo razveljavljen tudi 23. člen zakona, ki v prvem
               odstavku pravi: "Z dnem uveljavitve tega zakona preneha veljati Zakon o preprečevanju
               korupcije."</p>
               <p>Drugič, če to ne bi držalo in bi v tem pogledu bili v zmoti, je prav povedati, da je
               Ustavno sodišče v svoji odločitvi povedalo, da Zakon o preprečevanju korupcije še
               velja, in sicer v svoji 5. točki. In mi seveda nimamo niti pristojnosti niti smo
               želeli ali mogli kakorkoli razveljaviti odločitev Ustavnega sodišča. Ob našem zakonu
               bo še naprej veljala 5. točka, ki pravi: "Do odprave neustavnosti, ugotovljene v 1.
               točki, se uporabljajo določbe Zakona o preprečevanju korupcije." Mi smo pa rekli, da
               soglašamo, da če bo potrebna kakšna dopolnitev, jo bomo pa opravili.</p>
               <p>In tretjič, spoštovani kolegi, ki vas to skrbi, če bi iz tega razloga bil kakršenkoli
               dvom, so že nekateri kolegi povedali, zakon je vložen po rednem postopku, lahko se
               amandmira, dopolnjuje, lahko bi sprejeli tudi 3. člen, ki bi določal, da do
               nadaljnjega veljajo določbe Zakona o preprečevanju korupcije.</p>
               <p>To je moja dobronamerna razlaga, iz te smo izhajali. Nočem reči, da se je kdo na
               neveljavnost izgovarjal, ker je imel kakšen drug političen interes, ampak prav gotovo
               to ni temeljno vprašanje, zaradi katerega ne bi bilo treba zakona podpreti in ga
               zavrniti.</p>
               <p>Zelo pomemben nesporazum, pa ne nenameren, ampak nameren, se je mnogokrat kazal v
               današnji razpravi. Namreč, govorilo se je o tem, da želimo na vsak način uveljaviti
               star Zakon o preprečevanju korupcije, da pa pri tem ne priznavamo, da se vsa
               pooblastila, ki jih je prej imela protikorupcijska komisija, prenašajo na novo
               komisijo Državnega zbora. To je enostavno globoka neresnica, ki si je nihče, ki jo je
               izrazil, pa ve, kaj je vsebina enega in drugega zakona, ne bi smel privoščiti. V
               Zakonu o preprečevanju korupcije gre namreč za neodvisno komisijo, sestavljeno iz
               petih članov, pri kadrovanju katerih sodeluje predsednik države, Državni zbor, Vlada
               in Sodni svet, mi imamo tu samo poslanke in poslance zaenkrat. Drugič, obe komisiji
               govorita o pristojnostih, ki jih imata v zvezi z darili, prijavljanjem premoženjskega
               stanja, prepovedjo opravljanja pridobitne dejavnosti, poklicne, in to imata približno
               enako urejeno. In tista neresnica, ki je velika, je pa dejstvo, da sedanja Komisija
               po Zakonu o nezdružljivosti Državnega zbora nima nobenih preventivnih pristojnosti,
               nima nobenih svetovalnih pristojnosti, ne more dajati mnenj, o katerih je govoril moj
               kolega Cvikl, in jih je doslej že nekaj deset izdala, in opozarjal na to, kje je
               mogoče zagotavljati sum koruptivnosti. In to je velika razlika, ki obstoja, in v tem
               delu se prejšnji Zakon o preprečevanju korupcije sklicuje na resolucijo Združenih
               narodov proti korupciji, ki izrecno zahteva tudi preventivno delovanje in ki izrecno
               zahteva tudi samostojno in neodvisno komisijo, ki naj ta posel opravlja. Mi nič ne
               govorimo o tem, da zaupamo ali ne zaupamo parlamentarni komisiji za delo, ki ga
               opravlja, ampak to delo je v Zakonu o nezdružljivosti bistveno ožje in bistveno bolj
               nepomembno, kot je skupno delovanje, tudi preventivno, proti korupciji. To bi bilo
               prav povedati in ne bi bilo prav, da se nasprotniki našega predloga pred tem
               skrivajo.</p>
               <p>Naslednje, kar je zelo, zelo pomembno poudariti je dejstvo, da zakon, ki bi ga mi
               ponovno radi uveljavili, to je Zakon o preprečevanju korupcije, nima dejanj, ki bi
               zagotavljale sankcioniranje korupcije. To je točno samo, če se tukaj naredi pika,
               potem se ustvarja vtis, da ima Zakon o nezdružljivosti opravljanja javne funkcije s
               pridobitno dejavnostjo določbe, ki zagotavljajo sankcioniranje korupcije, ne, prav
               tako jih nima. Nobeden od teh dveh jih nima in prav je, da jih nobeden od teh dveh
               nima, ker imamo za to policijo, tožilstvo in sodstvo in vsaj, kar se tiče dobrih
               poznavalcev pravnega sistema, ni prav, da s tako polovičnimi izjavami zavajajo
               javnost. Mi si vsi želimo v tem zakonu in v drugem, da bi to nalogo uspešno
               opravljali organi, ki jih za to imamo. Menimo pa, da je svetovalno protikorupcijsko
               delovanje, da je sprejemanje ukrepov v slehernem organu države za to koristno. Danes
               je bilo v eni od razprav rečeno - zakaj imeti za to posebno neodvisno
               protikorupcijsko komisijo, če pa imamo Vlado? Mi menimo, da Vlada teh pristojnosti ne
               more opravljati. To ne pomeni, da tudi Vlada ni zadolžena, da sama skrbi, v okviru
               svojih organov in v okviru svojega nadzora, da ne prihaja do korupcije. Samo, tudi v
               okviru delovanja ministrstev, tudi ministrov - Vlade kot celote, bi težko rekel, je
               možno protikoruptivno delovanje, v Vladi in upravi kot celoti pa je mogoč tudi
               klientelizem. Zato, ne govorite mi o tem, da lahko Vlada to reši sama in da ni
               boljše, da v tej smeri imamo protikorupcijsko komisijo. Dajati Vladi te pristojnosti
               je, če sem malo hudoben, podobno, kot če daš volku čuvati ovce. In to je tudi mnenje
               večine, da je največ korupcije tam, kjer je največ denarja in kjer je tudi največ
               možnosti in kjer je najbolj neposredna povezava med politiko in gospodarstvom, če
               najbolj na splošno to opredelim.</p>
               <p>Naslednja popolnoma netočna in nesmiselna izjava je bila, da nismo zadovoljni z
               odločbo Ustavnega sodišča ali da je ne želimo izvršiti. Zadovoljstvo ali
               nezadovoljstvo z odločbo Ustavnega sodišča je popolnoma nepomembna stvar. Samo mi s
               tem predlogom zakona po našem trdnem prepričanju odločbo Ustavnega sodišča
               uresničujemo, saj tudi Ustavno sodišče v svoji 5. točki pove, da do uskladitve
               sedanjega zakona z ustavno odločbo velja Zakon o preprečevanju korupcije, ki ga tudi
               mi z zakonom po našem prepričanju uveljavljamo.</p>
               <p>Menimo pa, da je prav tudi tokrat brati poleg izreka tudi obrazložitve v odločbi
               Ustavnega sodišča. In glede obrazložitve Ustavno sodišče trdi, da sicer ni direktne
               zapovedi, da bi moral zakon urejati protikoruptivno delovanje, da pa je kljub temu
               korupcija tako pomemben družbeni problem v slehernem okolju. Ne govorim, da je v
               Sloveniji bistveno večji ali manjši, ampak tudi v Sloveniji je, da je prav, da se
               protikoruptivno delovanje organizirano ureja.</p>
               <p>Drugo pove res, da nimamo formalne obveznosti po mednarodni konvenciji, vendar to ne
               pomeni, da nimamo moralne obveznosti, formalno pa bomo imeli, ko se bodo uresničile
               besede gospoda ministra, da bomo v najkrajšem času - ta najkrajši sem jaz pridodal,
               on je govoril samo v doglednem času - le končno ratificirali Konvencijo Združenih
               narodov proti korupciji.</p>
               <p>In to, kar je nesporno, Ustavno sodišče pove, da je treba tudi pri oblikovanju
               odnosov v državi, vedno tudi pri protikorupciji upoštevati ustrezne odnose med
               posameznimi vejami oblasti, zaradi česar tudi del odločb tega zakona
               razveljavlja.</p>
               <p>Ne ugotavlja pa, da bi morali imeti protikorupcijsko komisijo. Res je, ne ugotavlja.
               Tako, kot je na različen način lahko v različnih državah Evropske unije to
               protikorupcijsko delovanje urejeno. Morda kje tudi samo preko vlade, morda tam
               demokratični odnosi, ki trajajo dalj časa, kot pri nas, zaupajo, da to ureja vlada.
               Mnogo kje so pa zato popolnoma na drug način oblikovane samostojne institucije, tudi
               instituti in podobno. In prav je, da se naredi takšna kompletna analiza.</p>
               <p>Mi upamo, da jo bo naredila ali Vlada, sicer jo bomo predlagali pa sami preko našega
               raziskovalnega sektorja, da se ne bomo na pamet podučevali, kdo, kaj misli, da je v
               kakšni državi urejeno ali ni urejeno. Jaz sem torej prepričan, da če bi želeli
               zagotoviti, da se ohranijo nekatere prvine protikorupcijskega delovanja, ki jih
               vsebuje Zakon o preprečevanju korupcije in jih zakon o nezdružljivosti sploh nima,
               gre za sistemsko analitične naloge komisije, ki so posebej rojene samo v tem.</p>
               <p>Gre za koordinativne naloge komisije. Gre za svetovalno-izobraževalne naloge komisije
               in gre končno tudi za obveznost, da naj se v slehernem organu sprejemajo tako
               imenovani načrti integritete. Ali najbolj posrečeno ali ne? Ampak to so vprašanja, ki
               so mnogo širše urejena v Zakonu o preprečevanju korupcije kot pa v Zakonu o
               nezdružljivosti opravljanja javne funkcije s pridobitno dejavnostjo, ki samo v nekaj
               členih ureja prepoved sprejemanja daril, izpolnjevanje obrazcev o premoženjskem
               stanju in načelno nezmožnost opravljanja poklicne pridobitne dejavnosti za
               funkcionarje. Gre torej za dva vsebinsko nesprejemljiva zakona. In naša stvar je, za
               katerega se v vsebini odločamo. Hvala lepa.</p>
            </sp>
            <sp xml:id="SDZ4-Redna-28-2007-05-29.sp113">

               <speaker>PREDSEDNIK FRANCE CUKJATI:</speaker>

               <p>Hvala. Vsi prijavljeni razpravljavci, ki ste to želeli, ste dobili besedo. Ker pa čas
               določen za razpravo, še ni potekel, sprašujem, ali želi na podlagi prvega odstavka
               71. člena Poslovnika zbora še kdo razpravljati? Odpiram možnost razprave. Prosim, da
               se vsi, ki želite še razpravljati, prijavite. Trije prijavljeni, po pet minut imate.
               Gospod Gantar, izvolite.</p>
            </sp>
            <sp xml:id="SDZ4-Redna-28-2007-05-29.sp114">

               <speaker>DR. PAVEL GANTAR:</speaker>

               <p>Hvala lepa, gospod predsednik. Saj bom kratek. Z gospodom Potrčem nimava problemov
               pri razumevanju vsebine, kaj bi antikorupcijski zakon, Zakon o preprečevanju
               korupcije moral vsebovati tu. Verjetno nimamo velikih problemov. Velike probleme pa
               imamo okoli interpretacije tega, kaj ta zakon, ki ste ga vi predlagali, dejansko
               pomeni. Če sem vas prav razumel, naj bi s sprejemom vašega zakona, ki ukinja sedanji
               zakon, stopil v veljavo prejšnji zakon.</p>
               <p>Po mojem mnenju in posvetovali smo se z nekaterimi pravniki - jaz sam nisem pravnik -
               moram povedati, to ne drži, tudi če obstaja ta 23. člen zakona. Samo v primeru, če bi
               kdorkoli, predvsem pa Ustavno sodišče razglasilo, da je sedanji zakon pravno ničen in
               ne more imeti nobenih posledic in nobenih konsekvenc.</p>
               <p>Sicer pa je, če je ta zakon, kakršenkoli že je, jaz se strinjam z njim, sedanji
               obstoječi, vi ne, ima 23. člen, ki je ugasnil prejšnji zakon in prejšnjega zakona ni
               mogoče obuditi v življenje ne da bi ga sprejeli po proceduri, ki velja za vse
               zakone.</p>
               <p>Moja interpretacija je, da če sprejmemo danes vaš zakon, nimamo nikakršne
               antikorupcijske zakonodaje razen odločbe Ustavnega sodišča, ki omogoča eksistiranje
               Kosovi komisiji. Še enkrat poudarjam, da je ta zadeva zelo občutljiva in da iz teh
               nejasnosti - seveda še enkrat povem, ne morem glasovati za ta zakon, ki je predložen
               prav zaradi tega.</p>
               <p>Skratka, moje mnenje je, da nam v zakonodajni proceduri, kot nam preostaja, ostaja
               samo še dolg mukotrpen boj za to, kako bomo adaptirali ustavne spremembe v obstoječi
               zakon ali sprejeli kakršenkoli nov drug zakon, ki bo razveljavil sedanjega.</p>
               <p>Drugih interpretacij jaz ne morem videti, kajti nobeden ni sedanjega zakona, ki
               velja, razglasil za pravno ničnega.</p>
               <p>Rad bi omenil samo še eno zadevo. Namreč, komentar na ministra. Vsaka država ima
               svoje specifičnosti pravnega sistema in urejanja zadev itn. Zato nobena rešitev ni
               avtomatsko prenosljiva. Ne obstaja samo formalna struktura, ampak tudi politične
               tradicije itn. In zato je treba reči, da dokaz, da nekatere druge države nimajo tako
               imenovanih neodvisnih komisij, ne pomeni nič, ker imajo lahko kakšne druge mehanizme,
               ki nadomeščajo te stvari in takšno ureditev kot jo imamo mi. To vemo dobro.</p>
               <p>Tisto, kar bi se mogli naučiti iz tega predloga samostojne komisije, je preprosto
               vprašanje samoomejevanja oblasti. Poslanci kot poslanci, neodvisno so pozicijski ali
               opozicijski, bi se morali zavedati, da morajo nekatere stvari, ki so povezane z
               njihovim delom, s transparentnostjo njihovega delovanja, premoženja, dohodkov, etiko,
               prenesti na nekatere druge ljudi ne na njih same.</p>
               <p>To je osnovno načelo, ki bi moralo biti spoštovano in to načelo spoštuje prav ta
               ureditev. Lahko bi bila še boljša kot je, ki jo je sedanji veljavni zakon odpravil.
               Zato te argumentacije ni mogoče sprejeti. Hvala lepa.</p>
            </sp>
            <sp xml:id="SDZ4-Redna-28-2007-05-29.sp115">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Cvikl.</p>
            </sp>
            <sp xml:id="SDZ4-Redna-28-2007-05-29.sp116">

               <speaker>MAG. MILAN M. CVIKL:</speaker>

               <p>Hvala lepa. Najprej glede tega vprašanja, kaj je bil namen predlagatelja in kaj bomo
               danes sprejeli. Danes ne bomo sprejeli nobenega zakona. Danes bomo sprejeli samo to,
               ali je prav, da gremo k Zakonu o preprečevanju korupcije iz leta 2003. Na kakšen
               način ga uveljaviti je naslednja zgodba.</p>
               <p>Sam sem se pa oglasil za razpravo zato, da ne bi pred slovensko javnostjo ostalo
               odprto to, kar je rekel minister Šturm, češ v Ameriki imajo pa tako imenovani "Ethics
               Committee" in če je to dobro za Ameriko, zakaj to ni dobro za Slovenijo.</p>
               <p>Prvič, gospod minister, to ni res. USN - vmes sem se poigral z internetom - USN, se
               pravi Državni svet ima "Ethics Committee. Torej, če bi sedaj to prevedli v slovenske
               razmere, Državni svet ustanovi komisijo za preprečevanje korupcije, ki nadzira
               eventualno Državni svet in Državni zbor. Vendar tudi Državni zbor, ameriški ali "US
               House of Representatives" ima "Committee on Standards of Official Conduct." Torej
               tudi njihov spodnji dom ima tako imenovano etično komisijo.</p>
               <p>Vendar, gospod minister, v skladu z ameriško zakonodajo obstaja tudi protikorupcijska
               komisija. Imenuje se "United States Office of Government Ethics". Spletno stran si
               lahko pogledate, je v tako imenovanem "Triangle od Federal Institution", New York
               Avenue, Washinghton. In ta institucija dela isto, kar dela "Kosova" protikorupcijska
               komisija. Tako, da prosim, ne zavajati slovenske javnosti, da če je slučajno bil na
               obisku v Sloveniji gospod Voinovch, ki je bil res v prejšnjem mandatu šef Ethics
               Committee, da je to dovolj za Slovenijo.</p>
               <p>Ne, tudi v Sloveniji potrebujemo v skladu z dobro prakso od vlade neodvisno
               institucijo. In kot ste videli na primeru ameriške administracije, ameriške
               zakonodajne oblasti, imamo kar tri institucije, ki počnejo to, kar počne pri nas
               Kosova protikorupcijska komisija.</p>
               <p>Zato bi želel pred slovensko javnostjo poudariti, da ni dovolj prebrati samo nekaj,
               kar piše na eni spletni strani, ampak je treba iti tudi na povezave z drugimi
               spletnimi stranmi in ugotovili boste, da imamo preventivne organe tudi v Ameriki,
               četudi ima Ethics Committee. Če pogledate na njihovo spletno stran, boste videli, da
               izvajajo podobne aktivnosti, izdajajo vnaprejšnja mnenja na to, da administracija ne
               bi tega ali onega naredila.</p>
               <p>In poudarjam, to je United States Office of Government Ethics, to ni US Government
               niti White House ali, če hočete, neposredno z Bushem pristojen organ, ampak ga
               sestavljajo v parlamentu imenovani uslužbenci. Spisek uslužbencev je jasen. In jasno
               pokaže, da v primeru, če želite ameriško prakso prenašati v Slovenijo, ni dovolj samo
               v Državnem zboru imenovati komisijo z enim ali dvema "stafferjema", ki bosta
               zagotavljala aktivno preventivno delovanje.</p>
               <p>Tako da, gospod minister, prosim, ne zavajati slovenske javnosti, ker na žalost
               obstaja internet. Hvala lepa.</p>
            </sp>
            <sp xml:id="SDZ4-Redna-28-2007-05-29.sp117">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Moge.</p>
            </sp>
            <sp xml:id="SDZ4-Redna-28-2007-05-29.sp118">

               <speaker>RUDOLF MOGE:</speaker>

               <p>Predsednik, hvala lepa. Ob teh, oprostite izrazu, "jeremijadah" o korupciji se
               človeku neprenehoma vsiljuje vprašanje: Kdo je sploh tisti, ki zavira vsakršen
               napredek na tem zakonodajnem področju, da bi se ta zadeva enkrat lahko zakonsko
               uredila?</p>
               <p>Če pogledamo pred volitvami, je takratna opozicija z vsemi topovi streljala s tremi
               "K". Bili smo deležni sprejev. Bili smo deležni različnih groženj, kako je vse
               narobe, kdo vse je v koruptivnem odnosu in tako naprej. In volivci, pa tudi jaz
               osebno sem pričakoval, da bo ta Vlada, ki ima na plačilnem seznamu 34.000 ljudi,
               sposobna s svojim potencialom in gmotno podporo davkoplačevalskega denarja ta problem
               rešiti tako, da bo poslala v Državni zbor tak Zakon o boju proti korupciji, ki ga
               bomo vsi več ali manj sprejeli za svojega.</p>
               <p>Kaj se je pa dogajalo v preteklosti? Jelinčičev zakon, pri čemer nam je več ali manj
               jasno, od kod izhaja, zakaj je on postal glavni proti korupciji. Vlada in pozicija ta
               zakon na veliko podprete. Mi pač vpijemo, da to ni dobro. Gre na Ustavno sodišče in
               tam se razveljavi.</p>
               <p>Se pravi, vse, karkoli smo delali v tistem obdobju, je bilo pač tako, da je Vlada
               stala v senci in je gledala na to dogajanje. Potem pričakujem, gospod minister dr.
               Šturm, da bo vaša Vlada sposobna. Kajti brez dvoma sem prepričan, da ta zakon, o
               katerem danes govorimo, ne bo prišel naprej, da boste v najkrajšem možnem roku
               prinesli v ta Državni zbor nek tak zakon, ki bo res pomagal v boju proti
               korupciji.</p>
               <p>Lahko rečem, da ne razumem Vlade, da ob tako perečih problemih in obljubah, ki jih je
               dala o korupciji, gre zdaj v vojno z vsemi. Šla je v vojno z novinarji. Šla je v
               vojno s podjetniki, šla je v vojno z obveščevalci.</p>
               <p>Poglejte, to je samo za par dni člankov o Sovi. Gor pa jih imam že tri fascikle. Šla
               je v vojno oziroma je z vojsko, dve preiskovalni komisiji. Pozicija sama preiskuje
               dejanja na tem, šla je v vojno s policijo - ti grozijo s "štrajkom". Šla je v vojno s
               sodniki - tudi tukaj se ne more nič zmeniti. Šla je v vojno zadnje čase s celim
               segmentom visokega šolstva, znanosti in tehnologije.</p>
               <p>Ja, gospodje, kaj smo v izrednih razmerah? Hodimo zjutraj pred zasedanjem Državnega
               zbora na seje, kjer govorimo o samih nepravilnostih v tej družbi?</p>
               <p>Vlada, ki pa bi morala po zakonodajni plati poskrbeti, da bi imeli tako zakonodajo in
               takšne mehanizme, ki jih ima izvršilna oblast v roki, da bi te stvari preganjala, pa
               po mojem mnenju ni na tem področju dovolj napravila, da bi lahko bili zadovoljni.</p>
               <p>Jaz mislim, da tudi zdajšnji predlagatelj, gospod minister, je tak, da ta problem
               sploh ne rešuje na zadovoljivi ravni. Zdi se mi, da je bil to eden izmed obupnih
               poizkusov, da bi poskušali dobiti zakonsko rešitev na tem področju takšno, da bi res
               ustrezala standardom, o katerih sanjamo mi in o katerih sanja ne vem koliko ljudi v
               Republiki Sloveniji.</p>
               <p>Če se samo spomnim, kako močni so lobiji za tem, je bilo pred leti nazaj, ko sva še z
               enim kolegom poslancem poskušala dati v proceduro Zakon o lobiranju, kjer naj bi se
               to, če nekdo odkrito lobira, priznalo, napisalo, se tudi plača naredila. Ampak ne
               vprašajte, kakšni pritiski so bili, kaj se je vršilo. Ne samo na osebni ravni, ampak
               tudi preko medijev tako, da iz tega ni bilo nič.</p>
               <p>Zdi se mi, da bi bilo dobro, gospod minister, če bi v Vladi zbrali toliko volje,
               toliko poguma, znanja po mojem imate dovolj - da bi enkrat z Damoklejevim mečem to
               korupcijo presekali in bi prinesli v ta Državni zbor takšno rešitev, da bi lahko bili
               vsi zadovoljni in bi jo lahko tudi v tem Državnem zboru s konsenzom podprli.</p>
               <p>Jaz vsaj to pričakujem od vas in mislim, da kolegi, ki ste se danes trudili povedati,
               da je tukaj nekaj hudo narobe - jaz bom sicer za vas glasoval, ampak to je klic
               obupanca v puščavi.</p>
            </sp>
            <sp xml:id="SDZ4-Redna-28-2007-05-29.sp119">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo. O predlogu sklepa, da je predlog zakona primeren
               za nadaljnjo obravnavo, bomo v skladu s časovnim potekom seje zbora odločali danes v
               okviru glasovanj čez pol ure. To je ob 15.40.</p>
               <p>S tem prekinjam to točko dnevnega reda.</p>
               <p>(Seja je bila prekinjena ob 15.07 in se je nadaljevala ob 15.41.)</p>
            </sp>
            <sp xml:id="SDZ4-Redna-28-2007-05-29.sp120">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Prosim, da zasedete svoja mesta.</p>
               <p>Prehajamo na glasovanja zbora o predlogih odločitev. Prosim poslanke in poslance, da
               preverite delovanje glasovalne naprave.</p>
               <p>V zvezi s prekinjeno 2. točko dnevnega reda vas obveščam, da bo zbor v skladu s 139.
               členom Poslovnika glasovanje o Predlogu zakona o spremembah in dopolnitvah zakona o
               Ustavnem sodišču opravil jutri, v sredo 30. maja 2007, v okviru glasovanj.</p>
               <p>Nadaljujemo s<title> prekinjeno 11. točko dnevnega reda - to je z obravnavo Predloga
                  zakona o spremembah in dopolnitvah zakona o pravdnem postopku. </title>Nadaljujemo z
               drugo obravnavo. To je z odločanjem o vloženih amandmajih. Prehajamo na odločanje o
               amandmaju poslanske skupine SDS k 10. členu zakona. Glasujemo. Navzočih je 60 poslank
               in poslancev, za je glasovalo 54, proti nihče.</p>
               <p>(Za je glasovalo 54.) (Proti nihče.)</p>
               <p>Ugotavljam, da je predlagani amandma sprejet.</p>
               <p>Prehajamo na odločanje o amandmaju poslanske skupine SDS k 13. členu. Ob tem vas
               obveščam, da je amandma vsebinsko povezan z amandmajem k 26. členu in če amandma ne
               bo sprejet, postane amandma k 26. členu brezpredmeten. Glasujemo. Navzočih je 67
               poslank in poslancev, za je glasovalo 60, proti nihče.</p>
               <p>(Za je glasovalo 60.) (Proti nihče.)</p>
               <p>Ugotavljam, da je predlagani amandma sprejet.</p>
               <p>Prehajamo na odločanje o amandmaju poslanske skupine SDS k 26. členu. Glasujemo.
               Navzočih je 65 poslank in poslancev, za je glasovalo 56, proti 3.</p>
               <p>(Za je glasovalo 56.) (Proti 3.)</p>
               <p>Ugotavljam, da je predlagani amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Prehajamo na <title>tretjo obravnavo </title>predloga zakona. Ugotavljam, da je zbor v
               drugi obravnavi sprejel amandmaje k 10., 13. in 26. členu dopolnjenega predloga
               zakona.</p>
               <p>Sprašujem kvalificirane predlagatelje, ali nameravajo k tem členom vložiti amandma?
               (Ne.) Ugotavljam, da v tretji obravnavi ni bilo vloženih amandmajev. Na podlagi
               petega odstavka 140. člena Poslovnika zbora vas obveščam, da me Zakonodajno-pravna
               služba oziroma Vlada nista obvestili, da bi bil zaradi amandmajev, sprejetih v drugi
               obravnavi, predlog zakona neusklajen. Zato prehajamo na odločanje o predlogu zakona.
               Glasujemo. Navzočih je 70 poslank in poslancev, za je glasovalo 66, proti nihče.</p>
               <p>(Za je glasovalo 66.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>V zvezi s prekinjeno <title>5. in 6. točko dnevnega reda </title>vas obveščam, da bo zbor v
               skladu s 139. členom Poslovnika zbora glasovanje o Predlogu zakona o spremembah in
               dopolnitvah zakona o zaposlovanju in delu tujcev ter o Predlogu zakona o spremembah
               in dopolnitvah zakona o subvencioniranju študentske prehrane opravil jutri, v sredo,
               30. maja 2007, v okviru glasovanj.</p>
               <p>Nadaljujemo s prekinjeno <title>12. točko dnevnega reda - prva obravnava Predloga zakona
                  o prenehanju veljavnosti Zakona o nezdružljivosti opravljanja javne funkcije s
                  pridobitno dejavnostjo. </title>
               </p>
               <p>Prehajamo na odločanje o naslednjem predlogu sklepa: "Predlog zakona o prenehanju
               veljavnosti Zakona o nezdružljivosti opravljanja javne funkcije s pridobitno
               dejavnostjo, prva obravnava, je primeren za nadaljnjo obravnavo." Glasujemo. Navzočih
               je 72 poslank in poslancev, za je glasovalo 21, proti 47.</p>
               <p>(Za je glasovalo 21.) (Proti 47.)</p>
               <p>Ugotavljam, da predlagani sklep ni sprejet, zato je zakonodajni postopek o predlogu
               zakona končan.</p>
               <p>S tem zaključujem to točko dnevnega reda.</p>
               <p>Prehajamo na prekinjeno <title>1. točko dnevnega reda - vprašanja poslank in poslancev.
               </title>
               </p>
               <p>V skladu s predlogom poslanca gospoda Jožefa Školča bo zbor odločal o naslednjem
               predlogu sklepa: "Državni zbor bo na naslednji redni seji opravil razpravo o odgovoru
               predsednika Vlade Republike Slovenije gospoda Janeza Janše na poslansko vprašanje
               gospoda Jožefa Školča v zvezi s spoštovanjem etičnega kodeksa v ministrskem
               zboru."</p>
               <p>Za obrazložitev glasu teče prijava, najprej v imenu poslanskih skupin. Gospod Jožef
               Školč, imate besedo.</p>
            </sp>
            <sp xml:id="SDZ4-Redna-28-2007-05-29.sp121">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Zagotovo vas ne bom razočaral, če bom rekel, da bom
               glasoval za ta predlog in da bi vas tudi poprosil, da to podprete. Gospod predsednik
               Vlade je bil včeraj v precejšnji zadregi, ko je motovilil v svojem odgovoru okrog
               tega, kakšne visoke standarde ima sedanja Vlada.</p>
               <p>Predlagam, da odpremo razpravo o tem in res vidimo, ali etični kodeks deluje bolje,
               kot bi delovali normalni instrumenti, ki jih ima parlament in ki jih ima država.
               Gospod predsednik Vlade je, na primer, včeraj rekel, da njegovi ministri niso ničesar
               plačevali iz črnih fondov. Tega jim ni nihče očital. Ni pa odgovoril, zakaj ravnajo v
               nasprotju z zakoni s sredstvi iz proračuna. O tem bi radi govorili.</p>
               <p>Zato menim, da je treba to podpreti pa videti, ali je res minister Rupel ravnal prav,
               ali je res minister Bručan tisti, ki skrbi za denar davkoplačevalcev, ali lahko
               gospod Podobnik verjame nekomu na besedo, da je bilo delo opravljeno in da se ga
               lahko tudi brez ustrezne pogodbe plača in tako naprej. Mislim, da koalicija, ki
               prisega na visoke etične standarde, ne sme zavrniti vsaj diskusije o tem, kako deluje
               njen etični kodeks, če se že izogiba, kot sem velikokrat rekel, razpravam v
               parlamentu.</p>
               <p>To bo test o tem, ali ste pripravljeni razpravljati vsaj o tistih instrumentih, ki
               ste jih nastavili sami, če že teh, ki jih predvideva Ustava, nimate pretirano radi.
               Hvala lepa.</p>
            </sp>
            <sp xml:id="SDZ4-Redna-28-2007-05-29.sp122">

               <speaker>PREDSEDNIK FRANCE CUKJATI:</speaker>

               <p>Hvala. Še kakšen interes. Odpiram prijavo za obrazložitev glasu v svojem osebnem
               imenu.</p>
               <p>Gospod Cvikl, izvolite.</p>
            </sp>
            <sp xml:id="SDZ4-Redna-28-2007-05-29.sp123">

               <speaker>MAG. MILAN M. CVIKL:</speaker>

               <p>Hvala lepa. Jaz bom podprl razpravo o tem, ker bi predvsem rad razpravljal o tem, kar
               je gospod Janez Janša včeraj rekel v odgovoru na vprašanje gospoda Školča. Rekel je,
               da se je Vlada pri helikopterjih odločala po dveh zakonih. Ta dva zakona, obadva,
               Vladi naj bi to dovoljevala. Eden je Zakon o javnih naročilih. Drugi je pa zakon o,
               po domače povedano, o delovanju primerov naravnih nesreč. No, temu ni tako.</p>
               <p>Jasno je, da bi Vlada morala delovati predvsem v skladu z Zakonom o javnih financah,
               kadar porablja javni denar. In daleč od tega, da bi Vlada imela zakonsko podlago za
               sprejem Uredbe o spremembi in dopolnitvi uredbe o organiziranju, opremljanju in
               usposabljanju za zaščito in reševanje ter pomoč. To je ugotovila tudi
               protikorupcijska komisija, ki je v tej zvezi ugotovila, da je Vlada, da je bilo
               delovanje uradnih oseb Vlade Republike Slovenije, ki so določile, da ima poleg
               Slovenske vojske in policije samo še AMZS edino pravico opravljati helikopterske
               prevoze, ustreza definiciji korupcije.</p>
               <p>Prav tako bi bilo dobro razpravljati o tem vprašanju tudi zato, da bi gospod Janez
               Janša povedal, kdo bo pokril to izgubo AMZS-ju. Mislim, da bo v razpravi več kot
               jasno, da ministri Vlade Republike Slovenije delujejo napačno in kot pravi
               protikorupcijska komisija, tako kot se definira korupcija. Hvala lepa.</p>
            </sp>
            <sp xml:id="SDZ4-Redna-28-2007-05-29.sp124">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 73 poslank in poslancev, za je glasovalo 28, proti
               45.</p>
               <p>(Za je glasovalo 28.) (Proti 45.)</p>
               <p>Ugotavljam, da predlagani sklep ni sprejet.</p>
               <p>V skladu s predlogom poslanca gospoda Mirana Potrča bo zbor odločal o naslednjem
               predlogu sklepa: Državni zbor bo na naslednji redni seji opravil razpravo o odgovoru
               predsednika Vlade Republike Slovenije gospoda Janeza Janše na poslansko vprašanje
               gospoda Mirana Potrča v zvezi z vplivom neizvolitve guvernerja Banke Slovenije na
               delovanje Vlade. Kakšen interes po obrazložitvi? Ni. Glasujemo. Glasovanje teče.
               Navzočih je 73 poslank in poslancev, za je glasovalo 28, proti 45.</p>
               <p>(Za je glasovalo 28.) (Proti 45.)</p>
               <p>Ugotavljam, da predlagani sklep ni sprejet.</p>
               <p>V skladu s predlogom poslanca dr. Pavla Gantarja bo zbor odločal o naslednjem
               predlogu sklepa: Državni zbor bo na naslednji redni seji opravil razpravo o odgovoru
               predsednika Vlade Republike Slovenije gospoda Janeza Janše na poslansko vprašanje dr.
               Pavla Gantarja v zvezi z vsebino in načinom oblikovanja Zakona o visokem šolstvu in
               raziskovalno-razvojni dejavnosti.</p>
               <p>Odpiram prijavo za obrazložitev glasu v imenu poslanske skupine. Gospod Gantar,
               izvolite.</p>
            </sp>
            <sp xml:id="SDZ4-Redna-28-2007-05-29.sp125">

               <speaker>DR. PAVEL GANTAR:</speaker>

               <p>Hvala, gospod predsednik. Spoštovane kolegice in kolegi!</p>
               <p>Bom zelo kratek. Predlagam seveda, da podprete to pobudo, da se opravi razprava o
               odgovoru predsednika Vlade na moje vprašanje. Sam moram reči, da bolj zanimivega
               odgovora, kot sem ga včeraj dobil, še nisem videl oziroma slišal. Tudi videl ne. Žal
               pa to ni bilo zadosti, da bi lahko bil zadovoljen s tem odgovorom.</p>
               <p>Predvsem me je malo zmotilo to, da pravzaprav sem - kot je predsednik Vlade rekel -
               spraševal o nečem, kar ne obstaja, da ni zakona, sem slišal. Vendar hkrati sem seveda
               tako kot vi, ugotovil, da je minister za visoko šolstvo, znanost podaljšal javno
               razpravo o zakonu, ki ga ni. Štirje bivši, ugledni rektorji pa so pozivali ministra,
               naj iz javne obravnave, naj umakne zakon, ki ga ni.</p>
               <p>Če smem biti ironičen, ampak sem res smrtno resen, bi bilo prav, da o tem
               razpravljamo, bi bilo prav, da razpravljamo tudi o tem, kakšni naj bodo cilji tega
               zakona, preden se minister loti ali poprave zakona, ki ga ni, ali pa izdelave česar
               srčno upam, nekega povsem novega zakona. Upam, da boste to željo po tej razpravi v
               tem Državnem zboru vsi skupaj podprli. Hvala lepa.</p>
            </sp>
            <sp xml:id="SDZ4-Redna-28-2007-05-29.sp126">

               <speaker>PREDSEDNIK FRANCE CUKJATI:</speaker>

               <p>Hvala. Gospa Širca, izvolite v svojem imenu. Samo ena roka je. Ne bom odpiral
               prijave. Izvolite. Več rok se je pojavilo, prijava teče. V bodoče velja: če je samo
               ena roka, ne bom odpiral.</p>
               <p>Gospod Grill.</p>
            </sp>
            <sp xml:id="SDZ4-Redna-28-2007-05-29.sp127">

               <speaker>IVAN GRILL:</speaker>

               <p>Hvala za besedo. Jaz tega predloga zagotovo ne bom podprl. Pa ne zato, da ne bi želel
               o teh stvareh razpravljati. Vendar ta delovni osnutek zagotovo sedaj ne zasluži, da
               bi se obravnaval v Državnem zboru, saj bo še veliko sprememb in dopolnil skozi
               razpravo v strokovni javnosti. Sam tudi ne sprejemam te posplošene kritike, ki
               prihaja predvsem iz ust tistih, ki skušajo sedaj to že v začetku kritizirati
               neupravičeno, predvsem pa nekje skrbijo za svoje položaje ali statuse, ki jim sedanja
               ureditev ustreza.</p>
               <p>Tukaj bi želel poudariti, da v razpravah s številnimi uglednimi strokovnjaki iz tega
               področja je ta zakon ali ta osnutek bil deležen številnih pohval. In to predvsem
               tistih, ki stremijo k odličnosti in vsemu tistemu, kar Slovenija dejansko želi in
               potrebuje. Ta zakon bo deležen v naslednjih mesecih številnih sprememb. In ko bo čas,
               bomo o njem lahko tudi tukaj razpravljali. Hvala lepa.</p>
            </sp>
            <sp xml:id="SDZ4-Redna-28-2007-05-29.sp128">

               <speaker>PREDSEDNIK FRANCE CUKJATI:</speaker>

               <p>Hvala. Gospod Germič.</p>
            </sp>
            <sp xml:id="SDZ4-Redna-28-2007-05-29.sp129">

               <speaker>LJUBO GERMIČ:</speaker>

               <p>Hvala lepa za besedo. Sam bom podprl predlog poslanca Gantarja. Kajti zelo zanimivo
               je bilo poslušati zelo različne odgovore na eni strani predsednika Vlade in na drugi
               strani pristojnega ministra. Kajti eden je govoril o tezah, ki so zelo ohlapne. Drugi
               je govoril, da imamo osnutek zakona, ki je v interni obravnavi. Hkrati pa smo imeli
               tudi odgovor, da govorimo o nečem, česar pravzaprav ni.</p>
               <p>Jaz seveda razumem, da sta Vlada in Ministrstvo za visoko šolstvo v težavah. Glede na
               to, da je prišlo z besedilom, ki je zapisano v 128 členih kot nek osnutek zakona, ki
               je naletel pravzaprav na zelo oster odziv tiste javnosti, ki je pri tem pravzaprav
               najbolj kompetentna, da presodi o vsebini zakona. Torej, rektorske konference
               študentov, raziskovalnih inštitutov, inženirske akademije.</p>
               <p>Zelo korektno bi bilo, da opravimo v Državnem zboru razpravo o tem, o čem pravzaprav
               teče v javnosti splošna razprava, ki je podaljšana v neko obdobje. Hkrati pa ne
               moremo izvedeti, kje smo in kam želimo s tem zakonom. Zato se mi zdi korektno,
               smiselno in potrebno, da o tem opravimo razgovor tukaj v Državnem zboru. Hvala lepa.
            </p>
            </sp>
            <sp xml:id="SDZ4-Redna-28-2007-05-29.sp130">

               <speaker>PREDSEDNIK FRANCE CUKJATI:</speaker>

               <p>Hvala. Gospa Širca.</p>
            </sp>
            <sp xml:id="SDZ4-Redna-28-2007-05-29.sp131">

               <speaker>MAJDA ŠIRCA:</speaker>

               <p>Sam pogovor v Državnem zboru na odgovor premierja bi bil več kot izziv za ta Državni
               zbor. Če ne drugega, bi se moral soočati z zelo filozofskim vprašanjem: Kako se
               soočati z enim pojavom, ki ga ni? Namreč, zakona ni. Posledice na ta pojav pa so:
               študentje so šli na cesto, ustanovili avtonomno tribuno, rektorji so onemeli in
               podpisali deklaracijo, ki se globoko ne strinja s tem, česar premier pravi, da ni. In
               če ne drugega bi bilo še bolj zanimivo slišati, kako upravičiti skoraj 50.000 evrov
               zato, da je bilo napisano nekaj, kar premier trdi, da ni.</p>
            </sp>
            <sp xml:id="SDZ4-Redna-28-2007-05-29.sp132">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potrata.</p>
            </sp>
            <sp xml:id="SDZ4-Redna-28-2007-05-29.sp133">

               <speaker>MAG. MAJDA POTRATA:</speaker>

               <p>Hvala za besedo. Seveda bom predlog za razpravo o odgovoru predsednika Vlade podprla.
               Jaz ne bom zastavljala filozofskega vprašanja, ampak se bom v polje poetičnega
               spustila. To bo zame tako kot razpravljati o mačji preji, če citiram Svetlano
               Makarovič. Kako sicer pojasniti, da ne obstaja nekaj, o čemer je bilo mogoče marsikaj
               prebrati v sredstvih javnega obveščanja?</p>
               <p>Trije avtorji osnutka Zakona o visokem šolstvu in raziskovalni dejavnosti so očitali
               trem rektorjem, da so proti dialogu.</p>
               <p>Ali ne bi bilo najbolj prav v Državnem zboru razpravljati o tem, kar naj bi nastalo?
               Kajti to, kar ravno rektorji očitajo osnutku zakona, je, da je koncept zakona za
               uporabnike in izvajalce te sfere popolnoma nesprejemljiv.</p>
               <p>Kaj pa se da napraviti v zakonodajnem postopku - pa se ve, da večina vedno preglasuje
               manjšino, pa naj je presežek razumnega v manjšini še tako velik. Hvala. </p>
            </sp>
            <sp xml:id="SDZ4-Redna-28-2007-05-29.sp134">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še gospod Alojz Sok. Prosim.</p>
            </sp>
            <sp xml:id="SDZ4-Redna-28-2007-05-29.sp135">

               <speaker>ALOJZ SOK:</speaker>

               <p>Hvala lepa. Sam tega predloga ne bom podprl, sicer pa to ni novo. To ste že na
               prejšnji seji predlagali. Takrat je dr. Gaber zahteval odgovor od ministra, odgovor
               dobil in potem se je ta zadeva že takrat odvila. Verjetno niste spremljali, tako da
               je bilo govora že takrat o teh tezah predloga zakona, nekakšnem osnutku, ki ga je
               minister poslal v obravnavo strokovni javnosti. In sedaj seveda ta razprava strokovne
               javnosti poteka.</p>
               <p>Vendar, če poteka na takšen način, kot smo lahko sinoči videli v oddaji Studio City,
               kjer se je nek študent - saj ne vem, če je bil, če ni vse skupaj režija - postavil
               pred Pravno fakulteto in povedal, da ta zakon pomeni, da bo minister imenoval
               profesorje. Če se razpravlja na takšen način in če se to seveda na takšen način
               prikazuje, potem res lahko rečemo, da se trese gora in da se bo na koncu rodila
               miš.</p>
               <p>Jaz mislim, da boste imeli zadosti časa, da ko bo predlog, osnutek zakona
               pripravljen, da bo doživel razpravo v tem parlamentu, do tačas pa je seveda treba
               biti malo učakan in ni potrebno prehitevati po desni in levi. Hvala lepa.</p>
            </sp>
            <sp xml:id="SDZ4-Redna-28-2007-05-29.sp136">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 68 poslank in poslancev, za je glasovalo 26, proti
               41.</p>
               <p>(Za je glasovalo 26.) (Proti 41.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Srečka Prijatelja bo zbor odločal o naslednjem
               predlogu sklepa: "Državni zbor bo na naslednji redni seji opravil razpravo o odgovoru
               ministra za finance dr. Andreja Bajuka na poslansko vprašanje gospoda Srečka
               Prijatelja glede predvidene odprodaje državnega deleža gospodarske družbe Splošna
               plovba Portorož."</p>
               <p>Prijava za obrazložitev glasu v imenu poslanske skupine teče. Besedo ima gospod Janko
               Veber. (Ne.) Odpiram prijavo v lastnem imenu. Gospod Boštjan Zagorac, izvolite. </p>
            </sp>
            <sp xml:id="SDZ4-Redna-28-2007-05-29.sp137">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni! Mislim, da je najmanj,
               kar lahko danes storimo, da podpremo ta predlog, in sicer iz več razlogov. Prvi
               razlog je ta, da damo gospodu finančnemu ministru, ki je zelo zasedena oseba ali pa
               najbolj zasedena oseba v tej državi in ima omejen čas, možnost, da odgovori na tisto,
               kar je poskušal odgovoriti v najmanj štirih pisnih odgovorih in včeraj v nekako bolj
               površnem ustnem odgovoru o tem, kaj se bo dogajalo z edinim slovenskim ladjarjem.</p>
               <p>Za tiste, ki ne veste, prišlo bo do lastninjenja. In strah vzbujajoče dejstvo je, da
               je glavni potencialni kupec nekdo, zoper katerega potekajo številne kazenske ovadbe,
               ne samo v Sloveniji, ampak tudi v drugih državah. Država pa tu enostavno ne naredi
               skoraj ničesar. Seveda ne boste podprli tega predloga, razen če želite, da Vlada
               Republike Slovenije ne stori ničesar, če želite karkoli prikriti. Ampak nenazadnje,
               samostojni poslanci niste vezani na to, saj je predsednik Vlade včeraj to kar
               nekajkrat povedal, da on ni tisti, ki bi ukazoval.</p>
               <p>Vi ste samostojni ljudje tu noter in vse vas bi moralo zanimati, kaj se dogaja z
               največjim, edinim slovenskim ladjarjem. Zato verjamem, da bo vaša zdrava vest pa
               velika pamet ugotovila, da je ta predlog treba podpreti in tu spregovoriti ter dati
               gospodu Bajuku možnost, da o tem tudi kaj pove. Hvala.</p>
            </sp>
            <sp xml:id="SDZ4-Redna-28-2007-05-29.sp138">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Glasovalo je 65 poslank in poslancev, za 16, proti 44.</p>
               <p>(Za je glasovalo 16.) (Proti 44.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Srečka Prijatelja bo zbor odločal o naslednjem
               predlogu sklepa: "Državni zbor bo na naslednji redni seji opravil razpravo o odgovoru
               ministra za gospodarstvo mag. Andreja Vizjaka na poslansko vprašanje gospoda Srečka
               Prijatelja v zvezi z uporabo frekvenc na območju ob italijanski meji." Glasujemo.
               Glasovalo je 65 poslank in poslancev, za 21, proti 41.</p>
               <p>(Za je glasovalo 21.) (Proti 41.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Boruta Sajovica bo zbor odločal o naslednjem
               predlogu sklepa: Državni zbor bo na naslednji redni seji opravil razpravo o odgovoru
               ministra za okolje in prostor gospoda Janeza Podobnika na poslansko vprašanje mag.
               Boruta Sajovica v zvezi z uresničevanjem ukrepov za prilagajanje podnebnim
               spremembam. Prijava v imenu poslanske skupine teče. Mag. Sajovic, imate besedo.</p>
            </sp>
            <sp xml:id="SDZ4-Redna-28-2007-05-29.sp139">

               <speaker>MAG. BORUT SAJOVIC:</speaker>

               <p>Hvala lepa. So bili časi, ko smo govorili, kaj se bo zgodilo, če vremenske spremembe
               res nastanejo. Danes je dejstvo, da so podnebne spremembe tu in jih tu čutimo. Vendar
               zavedanje javnosti, slovenske in svetovne, je sorazmerno majhno. Že včeraj sem
               omenil, da takšne zime, kot je bila letošnja, niso več slučaj. Niso nekaj izjemnega.
               Postajajo pravilo in vsaka odgovorna vlada in vsaka odgovorna država, tudi naša mora
               preiti od besed k dejanjem, dokler je še čas in omejiti izpuste CO2.</p>
               <p>Moram reči, da sem bil z včerajšnjim vprašanjem zadovoljen, saj je bilo na njega kar
               nekaj pozitivnih odzivov. Predvsem so me spraševali po internetu tudi osnovnošolci,
               kako se pa CO2 lahko zmanjša. In za vse tiste, ki se jim ta tema ne zdi smešna ali pa
               obrobna, nekaj na to temo. Če zmanjšamo temperaturo v stanovanju za 1 stopinjo, s tem
               zmanjšamo emisije CO2 za 300 kilogramov. Hladilnik z energetsko nalepko A plus lahko
               te emisije zmanjša za 200 kilogramov na leto. Že zamenjava petih navadnih žarnic z
               nizko energijskimi prihrani 250 kilogramov CO2.</p>
               <p>Seveda o tem, kakšna naj bo uporaba avtomobilov in motorjev, o tem ta trenutek ne bi.
               Vendar tudi ti so eni od večjih proizvajalcev CO2. Kako na drugi strani lahko tudi
               učinkovito pomagamo že seveda s prilagojeno hitrostjo avtomobilov, če hitrost 110-ih
               kilometrov zmanjšamo na 90. S tem marsikaj prihranimo na CO2 in tudi v denarnici, saj
               se stroški goriva zmanjšajo za kakšnih 20%. Tisto, kar pravi star kitajski pregovor,
               da je treba zaploditi otroka, napisati knjigo in posaditi drevo, s tem, ko boste
               posadili eno drevo, vežete približno 1 tono CO2. O teh stvareh se je potrebno resno
               pogovarjati in razmisliti. Včerajšnje deževje ni omililo suše. Daleč od tega. V
               zadnjem pol letu je v Sloveniji padlo rekordno malo padavin, tam, kjer teh razpok ni
               bilo nikoli opaziti - recimo pri nas na Gorenjskem - vidimo razpoke, v katere na
               dolžini enega metra lahko vtakneš roko. Od petih boljših tržiških virov pitne vode,
               ki so nanizani kot kaskada, je zgornji presušil in še je precej teh primerov. Prihaja
               čas, da se s konkretnimi ukrepi odločimo, ali bomo na smučiščih imeli od sedaj naprej
               umetno zasneževanje in žičnice, ali pa terme in toplice. Hvala lepa.</p>
            </sp>
            <sp xml:id="SDZ4-Redna-28-2007-05-29.sp140">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa za poslansko stališče Poslanske skupine LDS. Prijava teče. Gospod Pavel
               Gantar, imate besedo.</p>
            </sp>
            <sp xml:id="SDZ4-Redna-28-2007-05-29.sp141">

               <speaker>DR. PAVEL GANTAR:</speaker>

               <p>Hvala lepa. Jaz bom podprl predlog, da se opravi razprava o odgovoru ministra na
               poslansko vprašanje kolega Sajovica. Sam menim, da ta tema klimatskih sprememb
               nezadržno prihaja na dnevni red politike, da se je politika dolgo oklevala se je
               lotiti, vendar se je sedaj mora.</p>
               <p>Dejstvo je, da ima Slovenija program zmanjševanja emisij CO2 do leta 2012 za minus
               8%. Dejstvo je, da bo ta program dozdevno lahko uresničila. Dejstvo pa je, da
               Slovenija v tem trenutku nima programa ne za zmanjševanje, temveč za soočanje in
               prilagajanje podnebnim spremembam. Takšen program bi najbolj potrebovali na področju
               urejanja voda zaradi spremenjenih padavinskih režimov, vodotokov in vsega tega se
               slovenska vlada v tem trenutku ni lotila, pa bi se morala. Mi imamo projekte do leta
               2023.</p>
               <p>Razen vodikovih tehnologij ni nobenega projekta, ki bi se tega lotil zares. Imamo
               otok blizu Izole, vendar vam jaz povem, da bomo leta 2023 ali že prej branili obalo
               pred Izolo, Piranom in Portorožem pred povišanjem vodostaja morja. In zato se
               strinjam, da se ta razprava začne, četudi preko poslanskega vprašanja, ker v družbi v
               Sloveniji se je že začela. Hvala.</p>
            </sp>
            <sp xml:id="SDZ4-Redna-28-2007-05-29.sp142">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Milenko Ziherl.</p>
            </sp>
            <sp xml:id="SDZ4-Redna-28-2007-05-29.sp143">

               <speaker>MILENKO ZIHERL:</speaker>

               <p>Hvala za besedo. Predloga ne bom podprl iz več razlogov, in sicer taka razprava se je
               že opravila v okviru Odbora za zadeve EU, kjer so ministri in državni sekretarji, pa
               tudi veleposlanik Velike Britanije, ki je zelo vključena v to problematiko. So pač
               predstavili neke vizije oziroma program, kako se bomo odzvali na podnebne spremembe.
               Tako je Ministrstvo za obrambo predstavil nov plan ogroženosti pred poplavami, nov
               plan pred plazovi in tako naprej, ministrstvo za zdravje nevarnost pojava tropskih
               bolezni. Torej, na Odboru za zadeve EU na posebni seji, odprti za javnost, smo to
               zadevo že obravnavali.</p>
               <p>Veselilo me je, da je bilo kakšnih devet do deset poslancev, ki niso člani našega
               odbora. Torej, zanimanje za problematiko vsekakor je. Če bi bila problematika tako
               pereča, kot je v predlogu za posebno razpravo, potem bi pač bilo zaželeno, da bi že
               na tej seji bilo več poslancev. Poleg tega pa se v okviru parlamenta, v obeh domovih,
               torej "house of lords and house of commons", torej v Državnem svetu in Državnem
               zboru, deluje parlamentarna skupina GLOBE, ki se tudi ukvarja s temi problemi.
               Pravkar smo se vrnili iz Velike Britanije, kjer smo bili pač seznanjeni z nekaterimi
               vidiki reševanja teh problemov. In kdorkoli se želi vključiti v aktivnejše reševanje,
               je seveda prisrčno vabljen, da se naši skupini pridruži. Hvala lepa.</p>
            </sp>
            <sp xml:id="SDZ4-Redna-28-2007-05-29.sp144">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Samo Bevk. (Se odpoveduje.) Gospod Anton Kokalj.
               Prosim.</p>
            </sp>
            <sp xml:id="SDZ4-Redna-28-2007-05-29.sp145">

               <speaker>ANTON KOKALJ:</speaker>

               <p>Pravzaprav je že kolega Ziherl vse povedal. Sam menim, da je institut poslanskega
               vprašanja relativno neprimeren način reševanja tako pomembne problematike, sploh
               glede vsebin, ki jih je gospod Sajovic predlagal. Mislim, da to sodi v učbenike in
               učne načrte. Predlagam mu, da to nameni tja po poteh, ki so pač običajne.</p>
               <p>Sicer bi pa ponovil, da se ta problematika obravnava ne samo na javni seji, bila v
               sklopu evropskega tedna, ampak tudi redna obravnava na izhodiščih za svete ministrov
               Evropske unije, ko odhajajo na razna usklajevanja. In takrat tudi poslanci, če seveda
               ste prisotni, lahko aktivno sodelujete s svojimi stališči in pripombami. In skozi to
               mislim, da je to tudi najučinkovitejše orodje, da bomo tudi na koncu kaj dosegli, ne
               zgolj delali pač neko poceni populistično zgodbo.</p>
            </sp>
            <sp xml:id="SDZ4-Redna-28-2007-05-29.sp146">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še gospod Boštjan Zagorac. (Se odpoveduje.) Glasujemo.
               Navzočih je 66 poslank in poslancev, za jih je glasovalo 25, proti 41.</p>
               <p>(Za je glasovalo 25.) (Proti 41.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Saša Pečeta bo zbor odločal o naslednjem
               predlogu sklepa: "Državni zbor bo na naslednji redni seji opravil razpravo o odgovoru
               ministra za finance dr. Andreja Bajuka na poslansko vprašanje gospoda Saša Pečeta v
               zvezi s privatizacijo Nove Kreditne banke Maribor."</p>
               <p>Prijava v imenu poslanske skupine teče. Besedo ima gospa Majda Širca. (Se
               odpoveduje.) Prijava še enkrat teče. Gospod Boštjan Zagorac, izvolite.</p>
            </sp>
            <sp xml:id="SDZ4-Redna-28-2007-05-29.sp147">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Moram reči, da ko spremljam ta glasovanja,
               so prav zanimiva. Med 20 in 27 za. Vse ostalo proti, ampak ker tako dobro sledite
               navodilom ali pa sugestijam, kako glasovati, pri kateri želji po razpravi - kajti
               vseeno sedimo v parlamentu, kjer se mora razpravljati in govoriti - me prav veseli,
               da če boste tudi tokrat sledili tistemu, kar je včeraj minister dejal - pred sabo
               imam njegov magnetogram.</p>
               <p>Očitno je to tema, ki bo zahtevala daljši čas, kot nam ga Poslovnik nudi v tej seansi
               vprašanj in odgovorov. Torej se ne skrivam. Razprava o tej temi bi bila dobrodošla,
               zato se že vnaprej veselim, da boste spet sledili navodilom Vlade Republike
               Slovenije, kako glasovati in boste pri taki zadevi, kot je Nova kreditna banka
               Maribor, vsaj tisti, ki prihajate iz Štajerske, znali zbrati toliko poguma in
               glasovali za to, da se o privatizaciji Nove KBM pa vseeno opravi razširjena razprava
               in s tem omogočili tudi gospodu Bajuku malo daljšo seanso od tiste, ki mu jo daje
               Poslovnik v prvi točki dnevnega reda, ko gre za vprašanja in odgovore.</p>
               <p>Z zanimanjem bom pogledal izpis glasovanja, predvsem štajerskih poslancev, ki
               prihajate iz vladnih vrst. Hvala lepa.</p>
            </sp>
            <sp xml:id="SDZ4-Redna-28-2007-05-29.sp148">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Glasovanje teče. Glasovalo je 68 poslank in poslancev, za je glasovalo 28,
               proti 38.</p>
               <p>(Za je glasovalo 28.) (Proti je glasovalo 38.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Milana M. Cvikla bo zbor odločal o naslednjem
               predlogu sklepa: "Državni zbor bo na naslednji redni seji opravil razpravo o odgovoru
               ministra za finance dr. Andreja Bajuka na poslansko vprašanje mag. Milana M. Cvikla v
               zvezi z nesprejetjem Zakona o pravnih naslednicah pooblaščenih investicijskih družb."
               Glasujemo. Glasovanje teče. Glasovalo je 68 poslank in poslancev, za je glasovalo 23,
               proti 44.</p>
               <p>(Za je glasovalo 23.) (Proti je glasovalo 44.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Srečka Prijatelja bo zbor odločal o naslednjem
               predlogu sklepa: "Državni zbor bo na naslednji redni seji opravil razpravo o odgovoru
               ministra za okolje in prostor gospoda Janeza Podobnika na poslansko vprašanje gospoda
               Srečka Prijatelja v zvezi s postavitvijo plinskih terminalov v Tržaškem zalivu."
               Glasujemo. Glasovanje teče. Glasovalo je 68 poslank in poslancev, za je glasovalo 24,
               proti 44.</p>
               <p>(Za je glasovalo 24.) (Proti je glasovalo 44.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Rudolfa Mogeta bo zbor odločal o naslednjem
               predlogu sklepa: "Državni zbor bo na naslednji redni seji opravil razpravo o odgovoru
               ministra brez listnice, zadolženega za lokalno samoupravo in regionalno politiko, dr.
               Ivana Žagarja na poslansko vprašanje gospoda Rudolfa Mogeta v zvezi z načinom
               delovanja Razvojnega sveta kohezijske regije."</p>
               <p>Teče prijava za obrazložitev glasu v imenu poslanske skupine. Gospod Moge, izvolite,
               v imenu Poslanske skupine LDS.</p>
            </sp>
            <sp xml:id="SDZ4-Redna-28-2007-05-29.sp149">

               <speaker>RUDOLF MOGE:</speaker>

               <p>Hvala lepa. Spoštovane kolegice in kolegi! Z velikim upanjem smo v LDS sodelovali pri
               sprejemanju Zakona o skladnem regionalnem razvoju, kajti Republika Slovenija je res
               taka, da še kako potrebuje ta zakon. V njem smo ustanovili, če se spomnite, razvojne
               regije. Ustanovili smo kohezijske regije.</p>
               <p>V Evropski uniji smo celo dobili zdaj, ker sami tega ne moremo določiti, da se
               Slovenija razdeli na dve kohezijski regiji. V zakonu tudi natanko opredeljujejo
               pristojnosti in organe, ki vodijo te posamezne svete. Torej, nas je zelo osupnil
               odgovor ministra dr. Žagarja, da Slovenija kljub nekajletni veljavnosti tega zakona
               še do sedaj ni ustanovila Sveta kohezijske regije.</p>
               <p>Ko sem sam osebno ministra tule spraševal, se je odgovoru na veliko izmikal in mi ni
               odgovoril na naslednje vprašanje: "Zakaj ni bil imenovan ta organ, ki je več kot
               potreben?"</p>
               <p>In drugo vprašanje: "Kdo odloča namesto tega organa, ki ga zakon predpisuje? Mislim,
               da je odveč reči, da vsi spoštujemo zakonodajo in da bi sploh ta zakon morali s
               posebno skrbjo spoštovati tisti ljudje, ki živijo na manj razvitih območjih. Ta zakon
               naj bi prinesel neko novo kvaliteto. Pomanjkanje takšnega organa pa pomeni, da se v
               bistvu odloča čez palec. Niti ne vemo, kdo odloča, kako odloča o sredstvih kohezije,
               ki pa so neprimerno večja, kot so pa sredstva za pokrajinski razvoj.</p>
               <p>Zaradi tega ocenjujemo v Liberalni demokraciji Slovenije, da se iz ministrovih
               odgovorov ta zakon ne spoštuje, da tej Vladi ni do skladnega regionalnega razvoja. In
               bomo zaradi tega glasovali za to, da se o odgovoru še enkrat pogovorimo na seji
               Državnega zbora. Prav zato, da vidimo, zakaj Vlada ni imenovala tega več kot
               potrebnega organa in kdo odloča namesto njega.</p>
               <p>Če to ne bo izglasovano, piše nad vrati pekla "lasciate ogni esperanze voi qui
               entrate", vam napovedujemo, da bomo še naprej poskušali z zakonitimi sredstvi priti
               do cilja.</p>
            </sp>
            <sp xml:id="SDZ4-Redna-28-2007-05-29.sp150">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Glasovalo je 68 poslank in poslancev, za 26, proti 42.</p>
               <p>(Za je glasovalo 26.) (Proti 42.)</p>
               <p>Ugotavljam, da sklep ni sprejet.</p>
               <p>V skladu s predlogom poslanke mag. Majde Potrata bo zbor odločal o naslednjem
               predlogu sklepa: "Državni zbor bo na naslednji redni seji opravil razpravo o odgovoru
               ministra za šolstvo in šport dr. Milana Zvera na poslansko vprašanje mag. Majde
               Potrata v zvezi z investicijami lokalnih skupnosti v vzgojno-izobraževalne
               zavode."</p>
               <p>V imenu poslanske skupine, prijava teče. Besedo ima gospa mag. Potrata, v imenu
               Poslanske skupine SD.</p>
            </sp>
            <sp xml:id="SDZ4-Redna-28-2007-05-29.sp151">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Redno zastavljam ustna vprašanja. Tokrat pa
               prvič predlagam Državnemu zboru, da sprejme razpravo o odgovoru ministra na moje
               poslansko vprašanje. Da vam sedaj kradem čas, je posledica tega, da sem bila zadnja,
               ki sem zastavljala vprašanje. Dvomim, da ste pogledali v magnetogram, kaj me je
               pravzaprav pripravilo k temu predlogu.</p>
               <p>Šolsko polje pričakuje velike spremembe. Napovedani sta spremembi dveh zakonov.
               Minister Zver prepričuje strokovno in drugo javnost, kakšni bodo učinki predlaganih
               sprememb o povečanju financiranja v šole, ki bodo, in v vrtce, ki bodo izvajali javni
               šolski program s koncesijo v zasebnih prostorih.</p>
               <p>Govora je o tem, da javna mreža šol ne bo razpadla. Govora je o tem, da v teh šolah,
               zasebnih, in vrtcih s koncesijo ne bo investicij iz javnih sredstev. Odgovorov na to,
               katere strokovne analize dajejo možnost tako zatrjevati, pa ni, ker ustreznih
               strokovnih analiz ni bilo opravljenih ali pa nam ne želijo biti predstavljene.</p>
               <p>In prav zato glede na to, da minister Zver še ni odgovoril na predlog podaljšanja
               javne razprave vsaj do 1. julija v zvezi s tema dvema predlogoma zakona, se mi zdi
               prav, da bi vsaj v Državnem zboru opravili razpravo o odgovoru ministra Zvera na moje
               vprašanje in našli osnovo tudi za to, ali imamo enake poglede na velike spremembe, ki
               se v šolstvu napovedujejo.</p>
               <p>Pričakujem torej, da bo predlog dobil podporo. Poslanska skupina Socialnih demokratov
               bo ta predlog podprla. Hvala.</p>
            </sp>
            <sp xml:id="SDZ4-Redna-28-2007-05-29.sp152">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 68 poslank in poslancev, za je glasovalo 25, proti
               43.</p>
               <p>(Za je glasovalo 25.) (Proti 43.)</p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>20. TOČKO DNEVNEGA REDA - MANDATNO VOLILNE ZADEVE.</title> Prehajamo na
               obravnavo predloga za volitve podpredsednice Državnega zbora Republike Slovenije.
               Skupina poslank in poslancev Poslanske skupine Socialnih demokratov je Državnemu
               zboru predložila predlog kandidature za podpredsednico Državnega zbora, in sicer
               predlaga, da za podpredsednico Državnega zbora Republike Slovenije izvoli gospo Darjo
               Lavtižar Bebler, poslanko Poslanske skupine Socialnih demokratov.</p>
               <p>Besedo dajem predstavniku predlagatelja gospodu Miranu Potrču za obrazložitev
               predloga kandidature. Izvolite.</p>
            </sp>
            <sp xml:id="SDZ4-Redna-28-2007-05-29.sp153">

               <speaker>MIRAN POTRČ:</speaker>

               <p>Gospod predsednik, hvala lepa. Spoštovane kolegice in kolegi! Poslanska skupina
               Socialnih demokratov vam predlaga, da za podpredsednico Državnega zbora izvolite
               Darjo Lavtižar Bebler. Ta predlog dajemo na podlagi prvega odstavka 20. člena
               Poslovnika, po katerem ima Državni zbor enega podpredsednika ali podpredsednico iz
               največje opozicijske poslanske skupine. Predlog za podpredsednico oziroma za
               podpredsednika dajemo tokrat drugič.</p>
               <p>Naš prvi predlog za dr. Marka Pavliho ob glasovanju v Državnem zboru ni dobil
               potrebne večine. Potrebna absolutna večina poslank in poslancev je ob tajnem
               glasovanju namreč bolj sledila političnim zameram ob prehodih 12 poslancev
               poslanskega kluba LDS v druge poslanske skupine, kot obveznosti iz Poslovnika, da se
               spoštuje voljo največje opozicijske poslanske skupine in njenega kandidata ali
               kandidatko tudi izvoli.</p>
               <p>Žal, poslanke in poslanci koalicije, brez katerih glasov podpredsednik iz vrst
               opozicije ne more biti izvoljen, svojih obveznosti niso spoštovali. Kasneje so sicer
               brez dokazov poskušali odgovornost za neizvolitev odvrniti od sebe, kar smo razumeli
               predvsem kot priznanje napake in kot sporočilo, da bodo pri naslednjem kandidatu
               spoštovali voljo največje opozicijske stranke.</p>
               <p>Zato smo se v Poslanski skupini Socialnih demokratov odločili, da ponovno predlagamo
               svojega kandidata. Gospod dr. Marko Pavliha ponovno ni želel kandidirati. Po skrbnem
               premisleku je na kandidaturo pristala poslanka Darja Lavtižar Bebler. Poslanci in
               poslanke iz Socialnih demokratov smo njeno kandidaturo soglasno podprli.</p>
               <p>Gospa Darja Lavtižar Bebler je univerzitetna diplomirana pravnica. Svojo poklicno pot
               je začela kot novinarka na nacionalni televiziji. Poslanka Državnega zbora je bila v
               mandatih 1990-1992, 1996-2000 in v mandatu od leta 2004, ki sedaj teče. V vseh
               mandatih svoje poslanske funkcije je bila članica Ustavne komisije, kar je tudi
               sedaj. Ob snovanju Ustave Republike Slovenije pa je bila tudi vodja delovne skupine
               za pripravo poglavja o človekovih pravicah v Ustavi Republike Slovenije. V mandatu
               1990-1992 je bila predsednica Odbora za lokalno samoupravo, v mandatu 1996-2000 pa je
               bila predsednica Odbora za notranjo politiko in pravosodje. V istem mandatu je bila v
               odločilnem času vključevanja Slovenije v Evropsko unijo sopredsednica pridružitvenega
               parlamentarnega odbora z odborom evropskega parlamenta.</p>
               <p>V letih 2001 do 2004 je bila veleposlanica in stalna predstavnica Republike Slovenije
               pri Svetu Evrope v Strasbourgu, kjer je bila dve leti tudi predsednica poročevalske
               skupine odbora ministrov namestnikov za socialno kohezijo in zdravstvo pri Svetu
               Evrope.</p>
               <p>V tem poslanskem mandatu je vodja delegacije Državnega zbora Republike Slovenije v
               parlamentarni skupščini Sveta Evrope in že drugo leto tudi podpredsednica
               parlamentarne skupščine Sveta Evrope. V tej funkciji na plenarnih zasedanjih v
               odsotnosti predsednika tem tudi predseduje.</p>
               <p>Darja Lavtižar Bebler obvlada aktivno angleški, ruski in srbski jezik, pogovorno
               francoski in italijanski ter pasivno nemški jezik.</p>
               <p>Prepričani smo, da ima poslanka Poslanske skupine Socialnih demokratov Darja Lavtižar
               Bebler dragocene in mnogovrstne parlamentarne izkušnje, ki zagotavljajo korektno in
               uspešno podpredsedovanje Državnemu zboru. Iskreno pričakujemo, da boste poslanke in
               poslanci naš predlog podprli. Zaradi javnih in predvsem internih izjav upamo verjeti,
               da bo tokrat pomembna večina vseh poslank in poslancev glasovala za prvič izvoljeno
               podpredsednico Državnega zbora gospa Darjo Lavtižar Bebler. Hvala lepa.</p>
            </sp>
            <sp xml:id="SDZ4-Redna-28-2007-05-29.sp154">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavnikom poslanskih skupin. Besedo ima gospod Jožef
               Horvat v imenu Poslanske skupine Nova Slovenija. Izvolite, prosim.</p>
            </sp>
            <sp xml:id="SDZ4-Redna-28-2007-05-29.sp155">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovane kolegice poslanke, kolegi poslanci,
               spoštovani predlagatelji kandidatke za podpredsednico Državnega zbora, spoštovana
               kolegica in kandidatka Darja Lavtižar Bebler! Poslanska skupina Nove Slovenije
               kandidatki za podpredsednico Državnega zbora Republike Slovenije gospe Darji Lavtižar
               Bebler priznava njene dolgoletne politične izkušnje in njeno aktivnosti in
               prizadevnost pri delu v Državnem zboru, kar so nenazadnje njeni volivci že nekajkrat
               tudi nagradili. Kot takšna je primerna kandidatka za podpredsednico Državnega zbora
               Republike Slovenije. Na njeni politični poti oziroma karieri pa bo gotovo ostal
               zaznamek, da je po izvolitvi na listi LDS oktobra 2004 po dobri polovici mandata
               2004-2008 prestopila k Poslanski skupini Socialnih demokratov, ki je tako tudi z
               njeno pomočjo postala največja opozicijska poslanska skupina v Državnem zboru, ki ji
               pripada mesto enega podpredsednika Državnega zbora. Želim vam in slovenski javnosti
               sporočiti, da Poslanska skupina Nove Slovenije od aprilske seje Državnega zbora do
               danes ni spremenila svojega stališča glede podpore tokratni kandidatki za
               podpredsednico Državnega zbora.</p>
               <p>Če ne drugo, bi to bilo krivično do kolege dr. Marka Pavliha, ki ga na aprilski seji
               nismo podprli za podpredsednika Državnega zbora. Mi namreč ne moremo s funkcijo
               podpredsednice Državnega zbora Republike Slovenije nagraditi poslanske kolegice, ki
               so ji volivci na volitvah, z letnico oktober 2004, zaupali mesto v Državnem zboru in
               to izključno v Poslanskem klubu LDS.</p>
               <p>To dejstvo ima toliko večjo težo, če upoštevamo, kakšen volilni sistem imamo v
               Republiki Sloveniji. Mi tudi ne priznavamo prestrukturiranja oziroma preoblikovanja
               Državnega zbora na osnovi nekih dogovorov, pogajanj, nekih obljub. Priznavamo podobo
               oziroma razdelitev sedežev Državnega zbora Republike Slovenije izključno na osnovi
               rezultata volitev. Poslanska skupina Nove Slovenije bi podprla kandidata oziroma
               kandidatko za podpredsednika oziroma podpredsednico Državnega zbora, ki bi ga oziroma
               bi jo predlagala poslanska skupina SD ob pogoju, da je bil oziroma bila izvoljena na
               volitvah oktobra 2004 na Združeni listi socialnih demokratov. Če prisluhnem dobro
               obveščenim medijem, bo danes gospa Darja Lavtižar Bebler postala podpredsednica
               Državnega zbora. Zagotavljam ji, da s strani Poslanske skupine Nove Slovenije ne bo
               poslank ali poslancev, ki bi oteževali njeno delo, pri katerem pa ji želimo veliko
               parlamentarne spretnosti in objektivnosti. Hvala lepa.</p>
            </sp>
            <sp xml:id="SDZ4-Redna-28-2007-05-29.sp156">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jakob Presečnik, v imenu poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-28-2007-05-29.sp157">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovane kolegice in kolegi! Dejstvo je, da so
               današnje volitve podpredsednice oziroma tako podpredsednice povzročili dogodki v
               preteklosti pred približno dvema mesecema v Poslanski skupini Liberalne
               demokracije.</p>
               <p>Dejstvo je tudi to, da v Poslanski skupini Slovenske ljudske stranke sicer ne
               podpiramo prihajanja poslancev v času trajanja mandata iz ene poslanske skupine v
               drugo, ker mislimo, da takšen prehod ni v skladu z rezultati, ki smo jih posamezne
               stranke oziroma posamezne liste dosegli na volitvah v Državni zbor. Glede na
               Poslovnik pa moram reči, da v imenu poslanske skupine, da podpiramo predlog Poslanske
               skupine SD, ker to, kot rečeno, določa Poslovnik in da tej poslanski skupini to mesto
               tudi pripada.</p>
               <p>Drugo. Ker podpiramo odločitev, da na to mesto imenujemo žensko, kar smo verjetno
               zamudili na začetku mandata.</p>
               <p>In tretjič, ker menimo, da je kolegica Darja Lavtižar Bebler kot izkušena pravnica in
               poslanka to funkcijo tudi sposobna opravljati. Če bo izvoljena, ji želimo uspešno
               delo. Poslanska skupina bo glasovala za. Hvala lepa.</p>
            </sp>
            <sp xml:id="SDZ4-Redna-28-2007-05-29.sp158">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jože Tanko. V imenu poslanske skupine Socialdemokratske
               stranke.</p>
            </sp>
            <sp xml:id="SDZ4-Redna-28-2007-05-29.sp159">

               <speaker>JOŽE TANKO:</speaker>

               <p>Hvala za besedo in vsem prav lep pozdrav. Največji poslanski skupini opozicije v
               skladu z določbami Poslovnika pripada mesto podpredsednika Državnega zbora. SD, odkar
               je največja opozicijska poslanska skupina, pošilja v izvolitev drugi predlog, tokrat
               žensko. Prejšnji predlog na glasovanju predvsem zaradi nerodnosti ali pa neučakanosti
               ali pa morda tudi zaradi spretnosti vodje poslanske skupine ni dobil zadostne
               podpore.</p>
               <p>Za neizvolitev dr. Pavlihe nosi odgovornost predvsem predlagatelj, ki ni zagotovil za
               predlog niti zadostne podpore v lastnih vrstah. Vendar stvar je bila pač vroča in
               paro je bilo na nek način potrebno iz poslanske skupine izpustiti, pa čeprav za ceno
               neizvolitve dr. Pavlihe in tudi neizpolnitve Pahorjeve obljube kandidatu. Tudi do
               tega predloga, ki ga je posredovala poslanska skupina SD v izvolitev v poslanski
               skupini SDS, nimamo zadržkov.</p>
               <p>Tudi danes bomo poslanci SDS ravnali in glasovali odgovorno, saj se zavedamo pravice,
               ki je zapisana v prvem odstavku 20. člena Poslovnika Državnega zbora. Seveda pa bi
               rad ob tem spomnil, da se je v zadnjem času o vstopu lastovk v poslansko skupino SD
               precej spremenil tudi slog dela poslanske skupine SD.</p>
               <p>Prej so bili sicer trd, vendar korekten političen konkurent, sedaj pa temu ni več
               tako. Primeri zadnjih sej nekaterih delovnih teles kažejo, da se je k njim preselil
               velik del arogantnosti, nesramnosti, žaljivosti, kar je bilo prej značilno za neko
               drugo poslansko skupino.</p>
               <p>In moram javno povedati, da smo presenečeni, ker ni nobenega javnega odziva najvišjih
               predstavnikov stranke na ravnanja v nekaterih delovnih telesih. Nihče se ne opraviči,
               nihče noče tudi nič videti oziroma nič slišati. In mislim, da zelo na lahko z levo
               roko prevzeti vse tisto, kar ste tako dosledno opazili pri drugih in jim seveda tudi
               to zelo ostro in javno oporekali. Verjamemo vaši trditvi v tistem delu predloga, ko
               pravite, da ima poslanka Darja Lavtižar Bebler dragocene in mnogovrstne parlamentarne
               izkušnje. Smo pa dokaj skeptični, predvsem zaradi zadnjih dogodkov, v tistem delu te
               iste trditve, ko trdite, da te zagotavljajo korektno in uspešno podpredsedovanje v
               Državnem zboru. Zadnja primera v delovnih telesih temu absolutno ne pritrjujeta.
               Vendar, kot že rečeno, bomo poslanci SDS kljub tej očitni spremembi glasovali tako
               kot smo pri predhodnem kandidatu.</p>
               <p>Rad pa bi ob tej priložnosti tudi poudaril, da ta koalicija, tudi kar zadeva
               podpredsednike Državnega zbora, zagotavlja nadstandardno rešitev, saj bosta po
               izvolitvi gospe Darje Lavtižar Bebler kar dva podpredsednika od treh iz opozicijskih
               vrst. To ni bila odlika prejšnjih koalicij. Celo več. Prejšnje koalicije so bile v
               stanju, da niso omogočile izvolitve niti enega podpredsednika Državnega zbora iz
               opozicije. Niti tistega ne, ki je pripadal največji opozicijski stranki.</p>
               <p>Seveda pred glasovanjem pričakujemo, da bo poslanska skupina dala jasna zagotovila,
               da so poleg določil 20. člena Poslovnika pri kandidaturi spoštovali tudi določila
               prvega odstavka 29. člena Poslovnika Državnega zbora, ki se glasi takole: "Poslanci,
               ki so bili izvoljeni z istoimenskih list, in poslanci, ki so člani iste parlamentarne
               stranke, imajo pravico ustanoviti le eno poslansko skupino. Poslanec je lahko član
               poslanske skupine istoimenske liste, na kateri je bil izvoljen, oziroma poslanske
               skupine parlamentarne stranke, katere član je." Hvala lepa.</p>
            </sp>
            <sp xml:id="SDZ4-Redna-28-2007-05-29.sp160">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na razpravo poslank in poslancev. Besedo ima gospod Alojz Sok.
               (Se odpoveduje.) Gospod Bojan Kontič, izvolite.</p>
            </sp>
            <sp xml:id="SDZ4-Redna-28-2007-05-29.sp161">

               <speaker>BOJAN KONTIČ:</speaker>

               <p>Hvala lepa, gospod podpredsednik. Bil sem trdno prepričan, da mi ne bo treba govoriti
               o tem, kako bom glasoval oziroma zakaj je vredno podpreti našo kandidatko, ker se v
               celoti strinjam s tem, kar je povedal kolega Potrč v uvodu. Pa sem slišal kar nekaj
               posipanja s pepelom. Tudi obdolževanja, tudi govorjenja o tem, kdo ima zasluge, da
               dr. Marko Pavliha ni bil izvoljen na prejšnji seji. In na koncu se seveda zgodba
               konča pri predlagatelju, pri Socialnih demokratih, ki sicer imamo zdaj 14 glasov v
               parlamentu. To je pa mnogo premalo za to, da bi jih imeli potrebnih 46 za izvolitev.
               In verjetno vsi le niste ravnali tako, kot je bilo napovedano. Pri tem bi želel, brez
               da bi se posebej obračal na posameznega predgovornika in da bi poskušal ovreči
               trditve o naši aroganci, dejal, da pri tem pa seveda ne želim biti žaljiv do ptic, ne
               glede na vrsto, pa vseeno gospod Tanko - rajši imam v tem primeru lastovke kot pa
               kukavico, ki podtakne svoje jajce kam drugam, kamor sicer ne sodi.</p>
            </sp>
            <sp xml:id="SDZ4-Redna-28-2007-05-29.sp162">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Breda Pečan. Se odpovedujete. Gospod Dušan Kumar, se odpovedujete.
               Gospod mag. Cvikl, tudi ne. Gospod Samo Bevk, tudi ne. Morda želi besedo še
               predlagatelj? Izvolite, gospod Potrč.</p>
            </sp>
            <sp xml:id="SDZ4-Redna-28-2007-05-29.sp163">

               <speaker>MIRAN POTRČ:</speaker>

               <p>Hvala lepa. Jaz sem prepričan, da naša kandidatka gospa Darja Lavtižar Bebler, ne
               samo izpolnjuje vse pogoje za izvolitev, ampak da bo tudi korektno in uspešno delala
               v tem Državnem zboru. Jaz bi rad poudaril, da sem trdno prepričan, da se temu in k
               takemu ravnanju trudijo vse poslanke in poslanci naše poslanske skupine. Ne trdim pa,
               da kdaj ni tudi kakšnega spodrsljaja. Ne sprejemam pa, da lahko o tem, ali gre za
               spodrsljaj, sodi samo gospod Jože Tanko. Mnogo premalo je objektiven, da bi si to
               dovolil. Hvala.</p>
            </sp>
            <sp xml:id="SDZ4-Redna-28-2007-05-29.sp164">

               <speaker>PODPREDSEDNIK MAG. VASJA KLAVORA:</speaker>

               <p>Ker ni več prijavljenih k razpravi, razpravo zaključujem.</p>
               <p>Prehajamo na izvedbo glasovanja. V skladu s tretjim odstavkom 199. člena Poslovnika
               zbora o izvolitvi podpredsednice Državni zbor odloča s tajnim glasovanjem. V skladu s
               prvim odstavkom 92. člena Poslovnika zbora vodi tajno glasovanje komisija, ki jo
               sestavljajo predsedujoči ter štirje poslanci, ki jih izvoli Državni zbor. Poslanske
               skupine so mi že posredovale predloge za člane komisije, ki vodi glasovanja. To so:
               gospod Franc Jazbec - SDS, gospod Aurelio Juri - SD, gospod Rudolf Moge - LDS in
               gospod Martin Mikolič - NSi. Član te komisije sem tudi jaz kot predsedujoči. Ali kdo
               temu predlogu nasprotuje? Ugotavljam, da ne, zato prehajamo na odločanje o taki
               sestavi komisije. Glasujemo. Glasovanje teče. Glasovalo je 60 poslank in poslancev,
               za je glasovalo 59, proti 1.</p>
               <p>(Za je glasovalo 59.)( Proti je glasoval 1.)</p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bo poslankam in
               poslancem vročena glasovnica tako, da pride vsak poslanec k mizi predsedujočega in
               pove svoje ime in priimek. Glasuje se tako, da se na glasovnici obkroži beseda "za"
               ali "proti". V skladu s petim odstavkom 91. člena Poslovnika Državnega zbora je
               neizpolnjena glasovnica neveljavna. Neveljavna je tudi glasovnica, iz katere volja
               poslanca ni jasno razvidna. V skladu s četrtim odstavkom 199. člena Poslovnika
               Državnega zbora bo kandidatka izvoljena, če bo zanjo glasovala večina vseh poslank in
               poslancev, to je 46 ali več. Glasovali bomo v dvorani, v glasovalnih kabinah.
               Poslanke in poslanci boste izpolnjeno glasovnico oddali v glasovalno skrinjico, ki bo
               v dvorani na mizi ob kabinah za glasovanje.</p>
               <p>Prehajamo na izvedbo tajnega glasovanja. Prosim poslanke in poslance, ki mi bodo
               pomagali pri glasovanju, da se takoj zglasijo v sobi 217, kjer bomo prevzeli volilni
               material. Glasovanje se bo pričelo ob 17.00 ter bo trajalo do 17.10. Po končanem
               glasovanju prosim poslance, ki mi boste pomagali pri glasovanju, da se zberete v sobi
               217.</p>
               <p>Prekinjam to točko dnevnega reda in sejo zbora, ki jo bomo nadaljevali ob 17. uri in
               20 minut.</p>
               <p>(Seja je bila prekinjena ob 16.50 in se je nadaljevala ob 17.21.)</p>
            </sp>
            <sp xml:id="SDZ4-Redna-28-2007-05-29.sp165">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo prekinjeno obravnavo 20. točke. Prebral
               vam bom zapisnik o ugotovitvi izida glasovanja za podpredsednico Državnega zbora
               Republike Slovenije.</p>
               <p>Glasovanje je bilo v prostorih Državnega zbora Republike Slovenije dne, 29. maja
               2007. Razdeljenih je bilo 70 glasovnic, oddanih je bilo 70 glasovnic, neveljavnih je
               bilo 7 glasovnic, veljavnih je bilo 63 glasovnic. "Za" je glasovalo 37 poslancev,
               "proti" je glasovalo 26 poslancev.</p>
               <p>Na podlagi izida glasovanja gospa Darja Lavtižar Bebler ni bila z večino glasov vseh
               poslancev izvoljena za podpredsednico Državnega zbora Republike Slovenije.</p>
               <p>Ker predlagana kandidatka ni dobila zadostnega števila glasov, se na podlagi 196.
               člena Poslovnika zbora ponovi kandidacijski postopek in postopek glasovanja na
               podlagi novega predloga kandidature.</p>
               <p>Prekinjam to točko dnevnega reda in 28. sejo Državnega zbora, ki se bo nadaljevala
               jutri ob 10.00.</p>
               <p>Rad bi vam še to sporočil, da ima Komisija za nadzor proračuna v velikem salonu čez
               15 minut svojo sejo. Hvala. Lahko noč!<title> (SEJA JE BILA PREKINJENA 29. MAJA 2007 OB
                  17.23.) </title>
               </p>
            </sp>
         </div>
      </body>
   </text>
</TEI>
