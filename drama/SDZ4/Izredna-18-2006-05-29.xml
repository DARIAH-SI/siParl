<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Izredna-18-2006-05-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|8D68F98FAACE6541C125718C003FCC76</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=8D68F98FAACE6541C125718C003FCC76</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Izredna-18-2006-05-29.DZ" n="18">
               <name>Izredna</name>
               <date when="2006-05-29"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Izredna-18-2006-05-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE </head>
            <stage type="session">18. izredna seja </stage>
            <stage type="date">(29. maj 2006) </stage>
            <stage type="chairman">Sejo je vodil France Cukjati, predsednik državnega zbora. </stage>
            <stage type="time">Seja se je pričela ob 10.01 uri.</stage>


            <sp xml:id="SDZ4-Izredna-18-2006-05-29.sp1">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Prosim, da zasedete svoja mesta. Hvala
               lepa.</p>
               <p>Pričenjam 18. izredno sejo državnega zbora Republike Slovenije, ki sem jo sklical na
               podlagi drugega odstavka 58. člena ter prvega odstavka 60. člena poslovnika državnega
               zbora. Obveščen sem, da so zadržani in se današnje seje ne morejo udeležiti naslednje
               poslanke in poslanci: Anton Anderlič, Franc Kangler, dr. Marko Pavliha, Jakob
               Presečnik, Bojan Starman, Janko Veber, Maria Pozsonec in Darja Lavtižar Bebler.</p>
               <p>Obveščen sem, da se bo gospod minister za zunanje zadeve dr. Dimitrij Rupel udeležil
               seje do 12. ure zaradi tega, ker popoldne odide večja skupina poslancev oziroma
               ministrov s premierjem in pa z obsežno gospodarsko delegacijo v Rusijo. Prehajamo na
               določitev dnevnega reda 18. izredne seje državnega zbora Republike Slovenije. Predlog
               dnevnega reda je pripravljen skladno z 58. členom poslovnika in ste ga prejeli s
               sklicem seje dne 23. maja 2006. Predlogov v zvezi s širitvijo dnevnega reda seje
               nisem prejel, zato prehajamo na odločanje o določitvi dnevnega reda. Preden preidemo
               na glasovanje, prosim poslanke in poslance, da preverijo delovanja glasovalne
               naprave, in sicer mora na desni strani vložene kartice goreti oranžna lučka.
               Glasujemo o dnevnem redu. Glasovanje teče. Navzočih je 48 poslank in poslancev, za
               jih je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je dnevni red, kot je bil predlagan s sklicem seje, 18. izredne seje
               zbora, določen.</p>
               <p>Prehajamo na <title>1. TOČKO DNEVNEGA REDA - TO JE NA OBRAVNAVO PREDLOGA SKLEPOV V ZVEZI
                  Z ODZIVOM VLADE REPUBLIKE SLOVENIJE NA NAČRTE O IZGRADNJI TERMINALOV ZA
                  UTEKOČINJENI ZEMELJSKI PLIN V TRŽAŠKEM ZALIVU IN V NJEGOVEM OBALNEM OBMOČJU.</title> Predlog sklepov je v obravnavo zboru predložila skupina poslancev s
               prvopodpisanim dr. Pavlom Gantarjem. Besedo dajem predstavnikoma predlagateljev za
               dopolnilno obrazložitev predloga. Najprej ima besedo dr. Pavel Gantar. Izvolite.</p>
            </sp>
            <sp xml:id="SDZ4-Izredna-18-2006-05-29.sp2">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovana gospoda ministra s sodelavci, spoštovane
               kolegice in kolegi.</p>
               <p>Izgradnja dveh plinskih terminalov za utekočinjeni zemeljski plin v Tržaškem zalivu
               in na obali v kraju Žavlje, ki jih načrtujejo v sosednji Italiji, je seveda resen
               razlog za zaskrbljenost. Že prvi pogled v dokumentacijo, ki je bila pridobljena s
               strani italijanskih oblasti, kaže, da gre za projekta, ki če bosta zgrajena v tej
               velikosti na predvidenih lokacijah, da bosta imela pomembne čezmejne vplive na
               okolje, ki spreminjajo kvaliteto življenja na slovenski strani in v celoti
               degradirajo celo vrsto razvojnih konceptov na slovenski obali, na morju in v zaledju.
               Bosta predstavljala dodatna varnostna tveganja in seveda bosta vplivala na spremembo
               režima plovbe v severnem Jadranu.</p>
               <p>Potrebno je vedeti in priznati, da Slovenija kot država uradno s strani italijanske
               oblasti ni bilo seznanjena z obema projektoma, ki ležita neposredno ob slovenski meji
               na morju in na kopnem, čeprav je povsem jasno, da oba projekta s svojimi vplivi
               segata čez mejo, seveda pa ni nujno, da Slovenija neuradno ali pa nekateri uradniki
               neuradno za te načrte niso vedeli. Za oba projekta je značilno, da so lokacijsko v
               prostor oziroma v morje Tržaškega zaliva umeščena tako, da poskušata minimizirati
               okoljske in druge vplive na prebivalstvo in na okolje na italijanski strani, s tem pa
               seveda jih približujejo slovenskim teritorialnim vodam in slovenski kopenski meji z
               namenom, da bi seveda zmanjšali, kot sem rekel, vplive na italijanski strani, s tem
               seveda povečajo na slovenski strani. Še enkrat se je tu potrdilo pravilo, drage
               kolegice in kolegi, da so objekti in naprave, ki imajo tako ali drugače kontraverzni
               značaj včasih poskuša locirati čim dlje stran od sebe in jih tako rekoč sosedu
               poriniti v naročje.</p>
               <p>Slovenska javnost in vlada sta za nameravana projekta izvedeli iz medijskih poročanj
               v mesecu februarju in od tedaj naprej smo od slovenske vlade pričakovali, da v zvezi
               s tema projektoma začne v uveljavljati interese prebivalcev in gospodarstva, ki bi
               bilo s temi projekti prizadeto. Žal moramo ugotoviti, da odziv slovenske vlade je bil
               mlačen in neodločen in tudi neustrezen.</p>
               <p>Naj najprej utemeljim, zakaj je bil mlačen in neodločen. Slovenija je, kot vemo,
               članica Evropske skupnosti, tako kot Italija. Za obe državi kot tudi vse ostale
               države članice veljajo tri direktive, ki jih tu ne bom omenjal, ki govorijo o presoji
               vplivov določenih javnih in zasebnih projektov na okolje, da ne govorim seveda tudi o
               drugih mednarodnih konvencijah, kot so ESPO konvencija, barcelonska konvencija itd.
               Predvsem te tri direktive narekujejo, da kadar gre za vpliv na okolje, za katere
               izhaja, da imajo čezmejni vpliv, mora država članica EU obvestiti drugo državo
               članico, v katero segajo vplivi, in jo na njeno željo vključiti v presojo vplivov.
               Določbe teh direktiv so v slovenski pravni red uvedene v zakon o varstvu okolja v
               členu 44 in 45 in še v nekaterih drugih členih. Če povzamem, bi torej izhajajoč iz
               evropskega pravnega reda Slovenija že takoj, ko je izvedela za projekt, zahtevala
               presojo čezmejnih vplivov na okolje in aktivno udeležbo v teh postopkih. To bi lahko
               storila že na osnovi utemeljene domneve, da gre za objekte, ki spadajo med objekte,
               za katere se obvezno ugotavlja presojo vplivov na okolje, in to terminali nedvomno
               so, in da gre za lokacijo, na kateri je absolutno možno pričakovati čezmejne vplive
               na okolje, saj so tukaj, resnici na ljubo, čezmejni vplivi na okolje že takoj lokalni
               vplivi, kajti bližina meje ni tako velika. Tega vlada v bistvu do desetih dni nazaj
               je storila.</p>
               <p>Minister Podobnik je marca napisal pismo in zaprosil za uradno pojasnilo. Pisma nismo
               videli, minister se sklicuje, da je zahteval vključitev v postopek, vendar ne gre za
               jasno izraženo diplomatsko zahtevo. Včeraj smo slišali strokovnjaka, da v takih
               primerih vlade med seboj komunicirajo z diplomatsko pošto in diplomatskimi notami.
               Minister Rupel je opravil nekaj razgovorom z gospodom Illyjem, vsa so izzvenela
               pojemljivo in prijateljsko, podobno je ravnal predsednik vlade, ki tako kot zunanji
               minister, poskuša minimizirati problem in zagotoviti, da vlada deluje odgovorno. Če
               samo navedem predsednika vlade, gospoda Janeza Janšo pravi, da je bil v preteklih
               mesecih v Italiji predvolilni čas, da se v Rimu nihče ni resno ukvarjal s tem
               vprašanjem, da tedaj še ni bilo nove vlade, da ni praktično relevantnega sogovornika,
               s katerim bi lahko določene stvari uredili. In drugič, da je problem tudi v tem, ker
               v Sloveniji nimamo pokrajin, v nekateri postopki pa tečejo na pokrajinski ravni. To
               so res izgovori, ki ne zdržijo nobene resne kritike. Volitve v Italiji so bile, v
               predvolilnem in povolilnem času italijanska administracija deluje normalno in
               običajno tako kot vedno, presoje in postopki v zvezi s tema dvema terminaloma
               potekajo neodvisno od teh volitev. Sklicevanje na to, da v Sloveniji nimamo regij in
               zato ne moremo dobro reagirati, je samo po sebi neustrezno. Podobno tudi zunanji
               minister, ki trdi, da recimo, pravi: "Kot sem jaz informiran, sedaj govorim
               notranjepolitično. Je kar nekaj ovir na poti k temu, da bi terminali postali
               realnost. V tem "kar nekaj ovir" se z ministrom, upam, lahko globoko strinjamo.
               "Mislim, da predvsem tisti na morju nima možnosti, da bi uresničili, ker moti promet
               itn." Skratka vsi na nek način minimizirajo, dajo problem, kot bi rekli, na nizek
               ogenj in češ da se bo samo po sebi zgodilo, da terminalov ne bo. Terminali bodo, če
               ne bomo reagirali. Terminali bodo, če bomo reagirali neustrezno. In zadnji čas je, da
               se slovenska vlada tega zave in poskuša reagirati tako, kot je potrebno.</p>
               <p>Ob tem smo vsi imeli na razpolago informacije, da postopki, presoje vplivov na okolje
               potekajo, vendar brez domneve, da gre za čezmejne vplive na okolje. Zato smo sklicali
               nujno sejo odbora za okolje in prostor 18. aprila, vendar je bila to na žalost
               izgubljena priložnost, saj sklep, da naj vlada Republike Slovenije od Republike
               Italije zahteva, da ustavi postopke s temi terminali, ni bil izglasovan. Vlada je
               ustanovila medresorsko skupino, ki je pripravila strokovno presojo tako imenovan "ex
               post" evalvacije tega prejetega gradiva in poročilo medresorske skupine je razkrilo,
               da obstajajo pomembni okoljski, varnostni, prometni vplivi, ki so bili zanemarjeni in
               podcenjeni v dosedanjih študijah. Šele na osnovi tega poročilo je vlada ugotovila
               uradno, poudarjam - uradno, da gre za projekte, ki sodijo pod omenjene direktive, ki
               zahtevajo čezmejno presojo vplivov na okolje. Tega ne moremo imenovati drugače kot
               mlačen in neodločen odgovor. Mimogrede, prva diplomatska nota, ki je slovenska vlada
               poslala, je bila poslana na dan sklica izredne seje; in drugič vlada je ravnala
               neustrezno.</p>
               <p>Da postopki presoje vplivov na okolje za oba terminala potekata, je vsakomur jasno,
               na to je celo v oddaji aktualno komercialne televizije POP TV opozorila, torej so
               italijanske oblasti odgovorile, da postopki potekajo. Toda vlada je v odziv na
               sklepe, ki smo jih pobudniki zapisali v sklicu za to sejo, odgovorila, da se postopka
               o oceni presoje za oba plinska terminala v Tržaškem zalivu še niso začela. Na zahtevo
               po pojasnitvi stališča na odboru za okolje in prostor je minister za okolje in
               prostor povedal, da je to njihovo stališče, da ker Slovenija - pazite" -, ker
               Slovenija še ni vključena v presojo vplivov na okolje, smatra, da se je postopek šele
               začel. To je približno, drage kolegice in kolegi, tako kot če bi rekel: Ker danes
               zjutraj še nisem vstal, se za mene jutro še ni začelo." Postopki potekajo in to je
               izjemno nevarno stališče. Če Slovenija ne bo vključena in bodo postopki vplivov na
               okolje končani in se bomo lahko pritožili na Evropsko komisijo in potem na Evropsko
               sodišče in oni bodo rekli: "Kje pa ste bili doslej? Niste uporabili svojih pravnih
               možnosti", in bomo, kot se temu reče, "odpisani". Prav zato je, jasno, odbor za
               okolje sprejel dva sklepa, ki jih je predlagala opozicija oziroma pobudniki, ki
               zahtevajo oziroma priporočajo vladi Republike Slovenije, da po diplomatski poti
               zahteva od Republike Italije, da postopke vplivov na okolje vrne v začetno fazo in da
               se pri ponovni pripravi poročil izhaja iz predpostavk o čezmejnih vplivov na okolje.
               In drugi sklep, da v kolikor se to ne bo zgodilo, mora vlada Republike Slovenije pri
               Komisiji evropskih skupnosti sprožiti postopke v zvezi s kršenjem direktiv Evropske
               unije v zvezi s presojo čezmejnih vplivov na okolje.</p>
               <p>Sicer, če se v zaključku dotaknem še sklepov, kot veste, smo pobudniki predlagali 11
               sklepov, večina sklepov je bilo zavrnjenih, prvi trije sklepi, ki so mogoče nekoliko
               bolj pomembni od drugih, lahko rečem predvsem to, da je bil prvi sklep zavrnjen, kar
               obžalujemo, da pa sta bila dva sklepa sprejeta. To pozdravljamo in upamo, da bosta ta
               dva sklepa, ki sta tudi vključena v sklepe, ki jih je sprejel odbor, in upamo, da bo
               na podlagi teh dveh sklepov vlada Republike Slovenije znala ustrezno in primerno
               reagirati.</p>
               <p>Kljub vsemu pa je pomembno ugotoviti, da vlada do sedaj ni reagirala tako, kot bi
               morala, zato smo pripravili nek amandma k nekemu določenemu sklepu in ta amandma
               boste dobili in o njem bomo lahko danes tudi razpravljali.</p>
               <p>Še enkrat bi opozoril na koncu, spoštovane kolegice in kolegi. Italija ima 8 tisoč
               kilometrov morske obale, Slovenija ima 46 kilometrov morske obale. Občutek do
               problema je seveda zato povsem drugačen. Če lahko neka država ali pa skupnost,
               kdorkoli že, misli, da lahko žrtvuje košček nekega, recimo, obale za neko ekonomsko
               korist, če jo ima 8 tisoč, seveda, Slovenija ne more razmišljati tako. Če bomo
               sprejeli te terminale na takšen način, kot so, je slovenska obala se skrčila samo na
               naše želje. Zato vas seveda danes pozivam, da sprejmemo te sklepe, da sprejmemo tudi
               amandma in seveda da damo vladi jasna napotila, naj se obnaša bolj odločno, bolj
               odgovorno in bolj dosledno pri uveljavljanju vitalnih slovenskih interesov na
               slovenski obali. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp3">

               <speaker>PREDSEDNIK FRANCE CUKJATI:</speaker>

               <p>Hvala. Kot drugi bo v imenu predlagateljev govoril gospod Aurelio Juri. Prosim.</p>
            </sp>
            <sp xml:id="SDZ4-Izredna-18-2006-05-29.sp4">

               <speaker>AURELIO JURI:</speaker>

               <p>Spoštovane kolegice in kolegi, predstavniki vlade, lep dan!</p>
               <p>Dovolite mi, da dopolnim kolega Gantarja in dodatno obrazložim razloge, ki so nas
               vodili k sklicu te seje in cilje, ki jih zasledujemo. Glejte, od sprejetja resolucije
               o pomorski usmeritvi Republike Slovenije dalje stavimo vsi, skoraj vsi, kdo več, kdo
               manj, na razvojne priložnosti, ki jih ponuja pomorstvo. Stavimo na Luko Koper, na
               njeno nadaljnjo poslovno rast, na interes, ki ga izkazuje širša srednjeevropska
               okolica za koriščenje njenih storitev in za povečevanje njenih zmogljivosti. Stavimo
               na odprtje tako imenovanih jadranskih avtocest, stavimo na nadaljnji razvoj Splošne
               plovbe, pa tudi na navtični in drugi obmorski turizem, na prijazno zdravo, kolikor
               lahko še naravno okolje, ki je predpogoj za vsakršno tovrstno ambicijo. Trudimo se
               obvarovati, kar še ostaja, od enega od pomembnih pričevanj kulturne dediščine in
               kulturne identitete tega prostora. To je ribištvo. Za vse to je prostor, kot vemo,
               odmerjen. Zato mora vsakršno načrtovanje posegov vanj slediti načelom skrbnosti,
               previdnosti, preudarnosti, racionalnosti in funkcionalnosti. Tudi prostor, namenjen
               plovbi, ni v izobilju. Želimo si povečevati tonažo pretovora v luki in dobiček iz
               tega naslova. Seveda! A čim več z blagom in tovori, ki se z okoljem, naravo in
               varnostjo ljudi ne tepejo, in čim manj - težko jih je povsem preprečiti, ne da bi
               tvegali tudi hujših poslovnih škod - s tistimi, ki so manj prijazni oziroma bolj
               nevarni. Verjetno smo že slišali, če že ne prej, vsaj te dni, za memorandum med
               Slovenijo, Hrvaško in Italijo o shemi ločene plovbe, ki ga je sprejela mednarodna
               pomorska agencija in ki koristi temu, da se zagotovijo čim bolj varne in tekoče
               plovne poti. Stroka in ob njej sama pristojna država uprava nas opozarjata, da bi
               postavitev in obratovanje terminala na morju na lokaciji, ki je predvidena, ogrozila
               in celo onemogočila izvajanje tega dogovora in reda, s čimer bi se varnost plovbe, ki
               je danes zagotovljena, močno poslabšala. Nova situacija bi terjala spremembo plovnih
               poti s posledično večjo gostoto prometa v koridorjih, ki so že danes na robu
               zmogljivost. O vplivih na morskih habitatih, na mikroklimo, na floro in favno, na
               vodne tokove, temperaturo, kakovost vode, na prehrambeno verigo, na ribje staleže, na
               ribiške dejavnost, na turizem, na marsikaj še so povedali te dni, ki znajo povedati
               bolje drugi, zato o tem dovolj.</p>
               <p>Raje se vrnimo k osnovnemu vprašanju našega sklica: koliko je storila vlada, koliko
               mi vsi, da bi se pravočasno branili nevarnosti, ki jih realizacija obeh projektov
               prinaša. Ali smo bili učinkoviti in če nismo, kaj naj še postorimo, da bomo?
               Priznajmo si, da kljub pospešeni dejavnosti vlade, ki jo je moč zaznati v zadnjih
               tednih in ki je tudi razvidna iz priloženega poročila o sklepih vlade in za katero v
               koaliciji trdite: več, bolje se ni dalo, se je težko znebiti občutka, da je Slovenija
               vendarle nekoliko preveč oklevala pri dojemanju razsežnosti in posledic te zgodbe in
               pri iskanju poti in načinov, da bi svoje pomisleke in skrbi pravočasno sporočili
               italijanski strani. Težko se je znebiti vtisa, da se je zganila le zaradi vse bolj
               zaskrbljenih, argumentiranih, jeznih odzivov najbolj prizadete javnosti in zaradi
               dejavnosti tudi opozicije.</p>
               <p>To oklevanje zagotovo ni prispevalo k izkazovanju avtoritete, ki jo naša država kot
               članica Evropske unije ter kot soseda ter partnerica v vseh relevantnih mednarodnih
               konvencijah in dogovorih ima pri dopovedovanju spoštovani in prijateljski sosedi, da
               jo je bila dolžna jemati resno oziroma kot enakopravno sogovornico že pri snovanju,
               načrtovanju in morebitni realizaciji projektov.</p>
               <p>Gre namreč za dve infrastrukturni pošasti, ki sta eminentne čezmejne narave zaradi
               evidentnih čezmejnih vplivov na okolje, ki meja, kot veste, ne pozna. In še bolj
               zaradi neposrednega, fizičnega poseganja v primeru platforme na morju v teritorialno
               suverenost Republike Slovenije. Varnostni pas, kot ste se že brali ali slišali, okoli
               tega objekta vstopa v globini parih kilometrov v naše vode. Že sama ta okoliščina je
               opravičevala in terjala takojšen formalen protestni odziv zunanjega ministrstva, ki
               bi še kako koristil temu, da bi se italijanska stran od naročnikov preko načrtovalcev
               projektov do vseh odgovornih za njuno realizacijo zavedala, da je morala stopiti
               korak in Slovenijo pozvati zraven ali jo vsaj povprašati za privolitev v to, da se
               del njenega ozemlja zajame v snovanje načrtov. Vse to se, žal, ni zgodilo in oba
               projekta sta nemoteno nadaljevala vsak svojo pot. Najdlje je prišel, kot smo slišali
               in vemo, projekt oziroma objekt v Žavljah pri Miljah. Sedaj sta že v taki fazi, da je
               njuna vrnitev na izhodišče nekoliko težavna. Več denarja, kot vemo, je že
               investiranega v nekem objektu, večja je moč investitorjev. Ni pa nemogoča, če bo naš
               odziv partnersko odločnejši in ne več oklevajoč, če bodo naše zahtevne pravno in
               strokovno utemeljene, če bo naša vizija o koriščenju in upravljanju severnega
               Jadrana, tudi ko gre za določitev energetskih poti, jasna, dosledna, dolgoročna in
               uresničljiva ter skladna z evropskimi smernicami in dogovori.</p>
               <p>Mene gotovo veseli, da je vlada končno ugotovila, da bi imela gradnja in obratovanje
               terminalov znatne, ponavljam oceno vlade, znatne čezmejne vplive na območju Slovenije
               in da je minister za okolje in prostor, gospod Podobnik, pozval italijanskega kolega
               k čimprejšnjemu srečanju oziroma k sklenitvi protokola med vladama o posvetovanju
               glede čezmejnih vplivov izvedbe planov in programov na okolje. Toda problem ni samo
               prometno-okoljski, je tudi političen. Zato bo podpora predloženim sklepom še kako
               dobrodošla, ker bo vladi zagotovo okrepila mandat. Upanje, da bodo bolj odločna
               prizadevanja vlade obrodila želene sadove oziroma da bo zgodba ustavljenja ali vsaj
               upočasnjena oziroma da se jo bomo lotili drugače, kot povedano, bolj složno,
               partnersko in spoštljivo do prostora in njegovih prebivalcev, do njihovih skrbi za
               zdravo in varno prihodnost, se razbira tudi iz vrste okoliščin v sami italijanski
               soseščini, ker je javnost nič manj zaskrbljena, kot je slovenska. Predsednik odbora
               Furlanije-Julijske krajine gospod Ricardo Illy, največji zagovornik terminalov, potem
               ko sta se le ta znašla na velikem zvonu, česar si seveda sam ni želel, je spoznal, da
               za pomiritev strasti kurtoazno snidenje z našim zunanjim ministrom ni bilo dovolj. Da
               na silo ne bo šlo in sporočil ter priporočil je italijanski vladi dvoje, da naj se
               rok posredovanja mnenj prizadetih italijanskih občin podaljša za mesec dni, kar
               koristi tudi nam, in da naj se Slovenijo ustrezno vključi v nadaljevanje postopkov.
               Tudi trem obalnim poslancem, Pečanovi, Pavlih in moji malenkosti, ki smo mu bili
               pisali in ga zaprosili za sprejem že konec marca, je odgovoril v pomirljivem tonu,
               sicer brez povabila na srečanje, a s priloženim obsežnim debelim prostorskim deželnim
               planom Furlanije-Julijske krajine, ki ga je poslal minule dni, kot sem bral, tudi
               predsedniku vlade, gospodu Janši, in odgovoril je tudi s pripravljenostjo do dodatnih
               informacij. V tem času so prizadete italijanske občine, izvedel sem včeraj, razen
               Trsta, baje oblikovale negativno mnenje do obeh terminalov. Torej, Gradež, Tržič,
               Milje, Devin, Nabrežina. Okoliščina, ki daje upati, še bolje ta, da je ministrstvo za
               okolje in prostor novi italijanski premier Romano Prodi zaupal Pecoraru Scaniu, ki je
               vodja Zelenih, to pa je stranka, ki je v sosednji deželi odločen nasprotnik
               postavitve dveh terminalov. Domnevamo lahko, da bi mu naš, slovenski "ne" ali naš
               "pojdimo naprej skupaj", še kako dobro prišel, ko bo moral s tem vročim kostanjem
               rokovati in paziti, da se z njim ne opeče. Ne zamudimo torej priložnosti še tokrat,
               ko smo jo že zamudili nekaj tednov nazaj na prvi seji odbora za okolje in prostor na
               to temo.</p>
               <p>Vlado pozovimo, naj gre dlje od že sprejeta, naj jasno zahteva od Italije, da se
               postopki presoje vplivov na okolje in izdelava varnostnih ocen ter tveganj vrneta v
               začetno fazo, naj jo opozori, da jo bo v nasprotnem primeru zatožila Komisiji
               evropskih skupnosti zaradi kršenja direktiv Evropske unije v zvezi s presojo
               čezmejnih vplivov, samo vlada ugotavlja, da se je to že zgodilo, in naj zahteva tudi,
               da se za to presojo ustanovi mešana neodvisna strokovno znanstvena komisija ter naj
               jo pozove skupaj s Hrvaško k nadaljevanju že pričetih pogovorov o razglasitvi
               severnega Jadrana za ekološko občutljivo in zaščiteno območje. V tem kontekstu bi
               koristilo tudi iskanje poti k oblikovanju skupne politike oskrbe prostora s plinskimi
               in tekočimi gorivi, da bo dostava zemeljskega in tudi naftnega plina in drugih okolju
               nevarnih energentov sledila načelom dejanske potrebe, okoljske in varnostne
               sprejemljivosti in ne zgolj poslovnim interesom.</p>
               <p>Pobudniki današnje seje verjamemo, da obstajajo bolj varne in obče sprejemljive
               lokacije za postavitev tovrstnih platform, če jih že potrebujemo. Naj tu, ko
               postavljam ta vprašaj, prenesemo opozorilo italijanskih naravovarstvenikov, ki ni
               bilo demantirano, da Furlanija-Julijska krajina še nima svojega energetskega plana in
               da je energetsko že povsem preskrbljena; da gre torej pri obeh terminalih le za
               poslovni interes in ne za dejansko potrebo te dežele. Res da znajo biti rešitve na
               bolj varnih lokacijah tudi dražje, a varnost in zdravje prostora in ljudi ne smeta
               imeti cene. Torej, pozivam vas, da složno podpremo sklepe in odbora in tudi
               predlagateljev. Hvala.</p>
            </sp>
            <sp xml:id="SDZ4-Izredna-18-2006-05-29.sp5">

               <speaker>PREDSEDNIK FRANCE CUKJATI:</speaker>

               <p>Hvala. Predlog sklepov je obravnaval odbor za okolje in prostor, ki je pripravil
               dopolnjen predlog sklepov. Besedo dajem predsedniku odbora gospodu Rudolfu Petanu za
               predstavitev poročila odbora. Prosim.</p>
            </sp>
            <sp xml:id="SDZ4-Izredna-18-2006-05-29.sp6">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani predstavniki vlade, kolegice in
               kolegi! Odbor se je sestal zaradi zahteve skupine poslank in poslancev za izredno
               sejo o predvidenih terminalih, plinskih terminalih, v Jadranskem morju s
               prvopodpisanim poslancem dr. Pavlom Gantarjem. V imenu predlagatelja sta na seji
               razpravljala, sodelovala poslanca dr. Pavel Gantar in Aurelio Juri, na seji pa so
               sodelovali tudi predstavniki ministrstva za okolje in prostor, za zunanje zadeve,
               ministrstva za promet in ministrstva za kmetijstvo, gozdarstvo in prehrano. Na
               razpolago je bilo mnenje vlade Republike Slovenije o predlogu sklepov ter poročilo o
               delu medresorske komisije. Predstavnika predlagatelja, dr. Pavel Gantar in Aurelio
               Juri, sta se v uvodni predstavitvi problematike osredotočila predvsem na predlagane
               sklepe. Poudarjala sta, da sta cilja pobude za sklice izredne seje predvsem ta, da se
               vlado Republike Slovenije spodbudi k bolj odločnemu ukrepanju in da jo državni zbor
               Republike Slovenije pri tem z ustreznimi stališči podpre. S tem bo Republika
               Slovenija poslala jasno sporočilo Republiki Italiji, da se ne strinja z dosedanjimi
               postopki načrtovanja gradnje dveh plinskih terminalov v Tržaškem zalivu. Minister za
               okolje in prostor, Janez Podobnik, je uvodoma razložil nekaj osnovnih stališč.
               Jadransko morje je zaradi svoje geografske lege, plitvosti, onesnaževanja s kopnega
               in pritiskov zaradi naraščajočih prometnih tokov najbolj ogroženo morje v
               Sredozemlju. Zato je skrb za učinkovito varstvo slovenskega morja eno od naših
               glavnih prioritet. Slovenija je pomorska država, kjer so gospodarske in socialne
               aktivnosti, povezane z morjem, dragocena dodana vrednost in vrednota naše države kot
               celota. Republika Slovenija je tudi zato sprejela zakon o razglasitvi zaščitne
               ekološke cone in epikontinentalnem pasu. Prav celovitost je neizbežna pri zaščiti
               ekosistemov, ki imajo nujno tudi čezmejni vpliv. Pri tem smo upoštevali tudi
               nastajajoče pravo Evropske unije, ki zelo poudarja regionalni pristop pri reševanju
               okoljskih vprašanj. Ne glede na pomembne evropske posledice energetske krize, trend
               celovitega pristopa k okoljskim vprašanjem ostaja. Ker je Slovenija zaradi svojega
               pretežno tranzitnega geografskega položaja še posebej občutljiva na čezmejne okoljske
               vplive, si bo ministrstvo vsestransko prizadevalo za uveljavitev zamisli o okoljskem
               regionalnem pristopu, kar bo tudi ena od prioritet ministrstva pri oblikovanju
               skupnega programa predsedovanja Evropske unije. Ne glede na načelna izhodišča in
               razvoje mednarodnega in okoljskega prava, pa je umeščanje plinskih terminalov v
               prostor postalo sedaj tudi meddržavno vprašanje. Še posebej je minister poudaril, da
               je v pismu, poslanemu 18. aprila italijanskemu ministru, predložen tudi predlog za
               postopek meddržavnega sodelovanja kot osnutek protokola med vlado Republike Slovenije
               in vlado Republike Italije o posvetovanjih glede čezmejnih vplivov, izvedbe planov,
               programov na okolje in ostalo. Minister Podobnik je odbor seznanil tudi s sklepi
               vlade Republike Slovenije, ki jih je sprejela na seji 25.5.2006. Na seji je sodeloval
               tudi predstavnik ministrstva za zunanje zadeve gospod Kokalj, ki je poudaril, da so
               bili stiki ministrstva za zunanje zadeve in slovenskih diplomatov v BKP mreži
               številni in kontinuirani, kar je razvidno tudi iz mnenja vlade Republike Slovenije.
               Predstavnik ministrstva za promet Jadran Luin, generalni direktor direktorata za
               pomorstvo, je opozoril, da načrtovano lokacijo "off shore" terminala v Tržaškem
               zalivu bistveno posega v tristranski sporazum, ki uvaja skupni plovni sistem in shemo
               ločene plovbe v severnem Jadranu, ki so jih sklenile vlada Republike Slovenije,
               Hrvaške in pa Italije leta 2002 v Anconi. Sledila je splošna razprava.</p>
               <p>Odbor za okolje in prostor je ob upoštevanju mnenje vlade Republike Slovenije o
               predlogu sklepov, poročilo o delu medresorske komisije za oblikovanje stališč do
               problematike plinskih terminalov, s poročilom o ugotovitvah čezmejnih vplivov gradnje
               in obratovanja dveh plinskih terminalov v Tržaškem zalivu in njegovem obalnem območju
               ter razprave na seji odbora sprejel sedem sklepov, od tega tri sklepe predlagateljev,
               štiri sklepe je oblikoval odbor, eden predlog pa je bil amandmiran, tako da so ti
               sklepi sedaj v sprejeti obliki tudi predloženi in so kot del poročila tega odbora.
               Hvala lepa.</p>
            </sp>
            <sp xml:id="SDZ4-Izredna-18-2006-05-29.sp7">

               <speaker>PREDSEDNIK FRANCE CUKJATI:</speaker>

               <p>Hvala. V zvezi s poročilom matičnega delovnega telesa vas želim opozoriti, da lahko
               kvalificirani predlagatelji k dopolnjenemu predlogu sklepov vlagajo spreminjevalne
               oziroma dopolnjevalne amandmaje do konca splošne razprave poslank in poslancev. Sedaj
               dajem besedo predstavniku vlade za predstavitev mnenja. Besedo ima minister za okolje
               in prostor, gospod Janez Podobnik.</p>
            </sp>
            <sp xml:id="SDZ4-Izredna-18-2006-05-29.sp8">

               <speaker>JANEZ PODOBNIK:</speaker>

               <p>Spoštovani gospod predsednik, poslanske in poslanci! Predstavil bom stališče vlade do
               vsebine točke dnevnega reda, za katero ste se odločili, da jo boste obravnavali na
               izredni seji državnega zbora, v drugem delu pa bo stališče vlade predstavil tudi
               spoštovani kolega minister za zunanje zadeve, dr. Dimitrij Rupel.</p>
               <p>Slovenija je pomorska država, kjer so gospodarske in socialne aktivnosti, povezane z
               morjem, njena dragocena vrednota. Učinkovito moramo izkoristiti suverene pravice v
               zvezi z varstvom in tudi ohranitvijo morskega okolja, zato smo razglasili ekološko
               cono in jo februarja tudi notificirali pri Organizaciji združenih narodov. Učinkovito
               varstvo slovenskega morja je ena glavnih prioritev vlade Republike Slovenije in tudi
               ministrstvo za okolje in prostor. Izhaja pa lahko le iz varstva celotnega Jadranskega
               morja. Pri tem izhajamo tudi iz razvijajočega se prava in načela Evropske unije, ki
               prav pri okoljskih problemih poudarja regionalni pristop. Naša zakonodaja in politika
               je nadgradnja evropskih usmeritev na tem področju. Vse možnosti, ki jih nam ponuja
               nacionalno in razne oblike mednarodnega prava ter sodelovanja uporabljamo v smeri
               trajnostnega razvoja in rabe dragocenega morskega ekosistema in priobalnega območja.
               Aktivni smo tudi v okviru barcelonske konvencije. Ker je Slovenija trenutno
               predsedujoča barcelonske konvencije, mi dovolite, da dam samo nekaj osnovnih
               informacij o tej zadevi, ki je še kako povezana z današnjo točko dnevnega reda.</p>
               <p>Novembra lani smo na 14. rednem zasedanju podpisnic barcelonske konvencije v
               Portorožu sprejeli sredozemsko strategijo trajnostnega razvoja, ki nalaga obalnim
               državam usklajeno načrtovanje rabe morskega ekosistema in obalnih območij. Slovenija
               ta načela dejavno izvaja v praksi s tehničnimi projekti, načrti ravnanj za
               preprečevanje in ravnanje ob onesnaženjih zaradi nesreč na morju. Pripravlja načrt za
               opravljanje z balastnimi vodami v Jadranu ter upravljavskega načrta za obalno
               območje. Vse te tri projekta je Slovenija v okviru tristranske komisije za varstvo
               Jadranskega morja predlagala tudi v izvajanje sosednjima državama kot ostalim
               jadranskim državam v okviru jadransko Jonske pobude. Projekti so bili pozdravljeni,
               torej podprti in njihova priprava se bo nadaljevala že med 4. in 7. junijem, torej
               prihodnji teden v Portorožu v okviru priprave strategije za trajnostni razvoj v
               Jadranu ob sodelovanju različnih javnosti, torej nevladnih organizacij in pa
               strokovnih prispevkov. 7. junija pa bo na to Nato delavnica za pospešitev priprave
               upravljavskega načrta za balasne vode na Jadranu, kar bo pripomoglo tudi k
               dejavnostim za razglasitev Jadrana za posebej občutljivo območje.</p>
               <p>Ministrstvo za okolje in prostor si tudi prizadeva, da bi ob sodelovanju z
               mednarodnimi organizacijami vzpostavili za upravljanje z morskimi viri Jadrana
               sodobno organizacijo na podlagi referenc, ki jih ima Republika Slovenija v okviru
               priprave in izvajanje okvirnega sporazuma o Savskem bazenu. Gre za implementacijo
               načel, ki jih nalaga evrospki pravni red, vodna direktiva, morska direktiva, morska
               strategija v obeh regijah, ki jih Republika Slovenija deli s sosednjimi državami.</p>
               <p>Tudi v duhu bližajočega se predsedovanja Evropski uniji bo Republika Slovenija kot
               svoje programske prioritete predsedovanja vključila tudi sprejem oziroma dopolnitev
               zakonodajnih aktov Evropske unije na področju okolja v tistem delu, ki se nanašajo na
               sodelovanje držav članic pri planiranju ukrepov, ki zmanjšujejo čezmejne vplive na
               okolje zaradi transporta onesnaženega zraka, čezmejnega pretoka onesnaženih
               površinskih voda ali pa širjenja onesnaženja po morju. Slovenija ni samo tranzitna
               država za promet blaga in storitev, ampak je močno pod vplivom tranzita onesnaževanj
               po zraku in vodi. Zahodni vetrovi v Slovenijo prinašajo onesnaževala, predvsem ozon
               in prašne delce v količinah, ki povzročajo preseganje standardov kakovosti na
               doberšen del slovenskega ozemlja. Z državami članicami Evropske unije pa si delimo
               skorajda vse večje površinske vode in severni del Jadrana. V času predsedovanja
               Republike Slovenije Evropski uniji se bo tudi zaključil proces sprejemanja dveh
               direktiv o kakovosti zunanjega zraka in morskega okolja, kar daje Republiki Sloveniji
               priložnost, da kot predsedujoča skupaj z Nemčijo in Portugalsko kot sopredsedujočima
               članicama Evropske unije uveljavlja ustrezen poudarek prav na sodelovanju sosednjih
               držav pri doseganju okoljskih ciljev, ki sta določena s tema direktivama. Vprašanje
               je plinskih terminalov. V naši bližini je primarno meddržavno vprašanje. Celovit
               pristop in polna medresorska usklajenost pa je temeljni pogoj za kredibilen nastop.
               Na pravilen način se moramo posluževati nacionalnih ekspertov, prav tako pa tudi
               ekspertnih kapacitet Evropske unije, komisije Evropske unije in tudi drugih
               institucij. Pomembno je, da smo vsestransko dobro pripravljeni. Z uveljavljanjem
               okoljskih interesov znotraj Evropske unije se še nismo soočali, tako iz pravnega kot
               tehnološkega vidika bogate prakse na tem področju ni oziroma je še ni. Dejstvo, da je
               bila Italija v preteklosti tudi na okoljskem področju v nezavidljivi situaciji z
               vidika izpolnjevanja obveznosti po evropskem pravu, pa nas opominja, da moramo biti
               še bolj pozorni. In prav zato smo se tega lotili sistematično in dosledno. Takoj po
               prvih informacijah sem kot minister za okolje in prostor zahteval uradno pojasnilo od
               italijanskega veleposlanika. Kljub uradnemu zagotovilu, da gre za projekte v fazi
               idejne zasnove, sem po posvetovanju s pravnimi strokovnjaki, v to sem trdno
               prepričan, odreagiral na kredibilen in mednarodno strokovno sprejet način. 16. marca
               letos sem se poslužil možnosti, ki mi jo daje mednarodno pravo in pravo Evropske
               unije, in zahteval vključitev v postopke presoje vplivov na okolje po 45. členu
               zakona o varstvu okolja. Po pridobljenih netehničnih povzetkih enega od projektov,
               pospremljenih s trditvijo, da terminala nista predmet čezmejne presoje po ESPO
               konvenciji, sem 5. aprila odgovoril s pismom, da zahtevamo, poudarjam, zahtevamo
               vključitev v postopek, da so že iz predložene pomanjkljive dokumentacije razvidni
               čezmejni vplivi. Vlada je 6. aprila ustanovila medresorsko delovno skupino za
               oblikovanje predlogov stališč Republike Slovenije do problematike plinskih terminalov
               v Tržaškem zalivu in njegovem obalnem območju. 18. aprila sem poslal svojemu
               tedanjemu kolegu ministru Matteoliju pismo, v katerem podobno kot 5. aprila
               protestiram zaradi nepopolne dokumentacije v zvezi z drugim Žaveljskim terminalom,
               hkrati pa v duhu dobrososedskih odnosov, mednarodnega prava in evropskega prava na
               tem področju predlagam sklenitev posebnega protokola, ki bi posege, predvsem z
               energetskimi objekti, celovito in skupaj rešili na območju severnega Jadrana.</p>
               <p>Gre za obliko dogovora, ki ga predvideva ESPO konvencija in ki ga predvidevata
               Direktiva 2001 in pa Direktiva 85/337 Evropske gospodarske skupnosti. Tak naziv ima
               uradno. S posebnim pismom generalnega direktorja za okolje našega ministrstva smo se
               26. aprila tudi opredelili do enomesečnega roka, ki nam ga je postavil generalni
               direktor v pismu iz 3. aprila, in sicer predlagali smo dvostransko tehnično srečanje,
               hkrati pa naš minimalni, poudarjam minimalni, 6-mesečni rok, v katerem bi lahko
               potem, ko bo dokumentacija dopolnjena, zaključili naš postopek čezmejnih vplivov na
               okolje. 25. maja sem ob čestitkah novemu ministru za okolje pojasnil vso dosedanjo
               situacijo in stališča naše vlade, ki ugotavlja na podlagi medresorske delovne skupine
               in ekspertne delovne skupine, da Republika Slovenija utemeljeno zahteva sojo
               vključitev v postopek, saj znatni čezmejni vplivi gradnje in obratovanja obeh
               terminalov obstajajo. Torej obstajajo. Ponovno sem izpostavil, da je najprimernejši
               način rešitve tega vprašanja sklenitev že predlaganega protokola, ki bo najceloviteje
               in najbolj pertnersko razrešil sporno situacijo. Več o teh nekaterih postopkih, ki
               imajo še posebej mednarodno dimenzijo, bo kasneje predstavil dr. Dimitrij Rupel,
               minister za zunanje zadeve. Medresorska delovna skupina je poleg koordinacije med
               ministrstvi in vladnimi službami opredelila naloge tudi posebne ekspertne skupine
               strokovnjakov iz nekaterih pomembnih slovenskih institucij; če jih naštejem:
               Nacionalni institut za biologijo, Institut Jožef Štefan, Fakulteta za kemijo in
               kemijsko tehnologijo, Fakultete za gradbeništvo in geodezijo univerze v Ljubljani in
               pa Fakultete za pomorstvo in promet. Iz tehnične dokumentacije, ki nam jih je za oba
               terminala poslalo ministrstvo za okolje Italijanske republike, je ekspertne skupina
               na podlagi opredelitev po evropskem in mednarodnem pravu relevantnih čezmejnih
               vplivov gradnje in obratovanja vsakega izmed dveh plinskih terminalov po posameznih
               vsebinskih sklopih ugotovila naslednje. Z okoljskega vidika zaradi škodljivih vplivov
               na vodno okolje Tržaškega zaliva, zaradi disperzije toksičnih čistilnih sredstev,
               uporabljenih pri terminalskih cevovodih proti obrasti z morskimi organizmi,
               disperzija ohlajene vode, ki nastaja pri uporabi morske vode za uplinjanje
               ukapljenega zemeljskega plina in še posebej pomembno, disperzije kovinskih spojin,
               zlasti pa remobiliziranega živega srebra ob resuspenziji sedimentov ob gradnji in
               obratovanju plinskih terminalov v Tržaškem zalivu in njegovem obalnem območju.</p>
               <p>Čezmejni vpliv morebitnega plinskega terminala na morju v Tržaškem zalivu je prikazal
               predlagatelj plinskega terminala v svojem poročilu, iz katerega je razvidno, da
               morska voda, ki je ohlajena bolj kot za 0,1%, seže več milj južno od meje
               teritorialnih voda v slovenske vode. S tem v zvezi je prisoten tudi problem
               kloriranja ogrevalne morske vode za preprečevanje nabiranja morskih organizmov v
               izmenjevalnikih toplote, ki ga je predlagatelj plinskega terminala tudi navedel.
               Osnovni problem pri obratovanju in gradnji plinskega terminala pa je zaradi
               dreniranja in poseganja v sediment pojav resuspenzije sedimenta, ki pa vsebuje
               povišane koncentracije živega srebra. Pri taki resuspeziji se namreč živo srebro
               reaktivira in posledično se pojavlja v monometil živosrebrni obliki. Le-ta pa se
               kopiči v morskih organizmih. Pričakovati je torej povišanje koncentracij te oblike
               živega srebra v vodi in posledično tudi v ribah Tržaškega zaliva in tudi širšega
               severnega Jadrana. Pričakovati je, da bo problem mobilnosti in pretvorb živega srebra
               zlasti pereč v času izgradnje, ko bo šlo za dreniranje in odlaganje sedimenta, pa
               tudi v času obratovanja plinskega terminala.</p>
               <p>Naslednja ugotovitev je z vidika škodljivih vplivov na biodiverziteto morskega okolja
               celotnega severnega Jadrana zaradi prenosa škodljivih in patogenih organizmov na to
               območje s plovili ob bistveno povečanem pomorskem prometu in zaradi izpuščanja
               balastnih vod pri manevriranju ob praznjenju plovil z ukapljenim zemeljskim plinom.
               Ladje, to je znano, so eden pomembnejših vektorjev prenosa škodljivih vodnih
               organizmov in patogenov po svetu, invazivne vrste se jih strokovno imenuje. Negativni
               učinki se odražajo v naravnem okolju, gospodarstvu, pa tudi v zdravju ljudi. Prenosi
               teh invazivnih vrst danes predstavljajo negativni vpliv na globalne spremembe
               biodiverzitete. Organizmi invazivnih vrst se z ladjami prenašajo z balastnimi vodami
               ali kot obrast ladijskega trupa, ali v raznih zaprtih elementih ladje ali oprijeti na
               ladijske pritikline, ali pa na sami ladji. Nove povezave s pristanišči izven
               Sredozemlja predstavljajo neposredno nevarnost vnosa invazivnih vrst. Tudi v kolikor
               bi sklepali, da bodo izvorna pristanišča le znotraj Sredozemlja, nevarnost vnosa
               obstaja, saj so znotraj Sredozemlja, predvsem južni del, pristanišča že okuženo.
               Vsakršen dodatni promet z njimi tako pomeni povečevanje nevarnosti škodljivih,
               posledično tudi čezmejnih vplivov.</p>
               <p>V primeru izgradnje obeh terminalov se promet obravnava kumulativno, zato je razmerje
               z vidika prometa razumeti še bolj kritično. Tretji vidik je ekonomsko-socialni.
               Zaradi negativnih učinkov spremenjenega razgledišča in panorame za nadaljnji razvoj
               turizma in tudi zaradi negativnih učinkov spremenjenega ekološkega stanja morja na
               ribištvo na slovenski obali. Vplivi na krajino so nedvoumno in nedvoumno čezmejni,
               saj se poseg načrtuje bližje slovenski kot italijanski obali. Vplivi na krajino so na
               slovenski strani nedvomno večji kot na italijanski, vsaj iz naslednjih razlogov:
               večja je bližina posega; večja je občutljivost panorame zaradi zelo pomembnega
               turističnega območja in obalnih mest na naši strani in tudi zaradi pozicije
               razgledališč; prisotnost območij velikega pomena, saj je sama obala kot zelo omejena
               vrednota nacionalnega pomena in geomorfološkega območja, predvsem klifi, in
               zavarovanih območij - še posebej bi tukaj omenil krajinski park Strunjan ali pa
               območij kulturne in urbanistične dediščine, kar velja za vsa obalna mesta
               -vključenost v sistem z visoko krajinsko integriteto, kar slovenski del obale
               nedvomno je - krajinske kvalitete slovenskega obalnega območja so tudi temelj
               današnjemu turizmu na obali. Gre za eno najpomembnejših turističnih destinacij v
               Sloveniji. Krajinske kvalitete in pomen območja na lestvici vrednot se posredno
               odraža tudi v velikim povpraševanju in cenah nepremičnin, ki so na tem območju poleg
               Ljubljane najvišje v državi. Terminal bi lahko vpliv tako na razvoj turizma kot na
               cene nepremičnin predvsem zaradi parcepcije ljudi, saj se tovrstni objekti povezujejo
               z negativnimi posledicami, če omenimo, degradacijo krajine, onesnaževanje okolja pa
               tudi potencialne nesreče.</p>
               <p>Četrti vidik je prometno-varnostni zaradi zahtev varne plovbe do terminala v Tržaškem
               zalivu, kar ima bistveni vpliv na dogovorjen in z mednarodno pogodbo potrjen režim
               pomorskega prometa v tem delu slovenskega morja. Postavitev terminala v Tržaškem
               zalivu bi negativno vplivala na stopnjo varnosti plovbe, ki je bila dogovorjena z
               bilateralno mednarodno pogodbo. Ob predvidevanju možnega pristojnega manevra na
               severno stran terminala bi ladja z utekočinjenim zemeljskim plinom morala vpluti v
               separacijsko cono, ki loči vstopno prometno pot v Tržaški zaliv od izstopne, to pa ni
               v skladu s predpisi. V primeru zaokrožitve terminala, na primer pristajanje v
               nasprotni smeri urnega kazalca, pa bi bil manever dolgotrajen, zahtevnejši in z vsem
               tem tudi nevarnejši tudi z oviranjem prometa v tem območju. Ravno tako je
               predvidevati, da bi vsaka taka ladja morala sprejeti pilota v področju separacijske
               plovbe, in to v slovenskih teritorialnih vodah. Vse skupaj posledično pomeni
               spremembo sporazuma o plovbi v Tržaškem zalivu med Italijo in Slovenijo. Te
               ugotovitve so bile tudi vsebina pisma, ki ga je poslal ministrster za promet Vlade
               Republike Slovenije svojemu novem italijanskemu kolegu pred nekaj dnevi.</p>
               <p>Prav tako je še eden vidik, to je splošno varnostni vidik. Zaradi tveganja za
               slovenske obalo, zaradi možnosti nepredvidenega ali nenadzorovanega gorenja parnega
               oblaka ukapljenega zemeljskega plina in toplotnega sevanja, ki pri tem nastaja. V
               primeru večjih izpustov iz takih tankarjev ali rezervarjev na terminalu, njegovemu
               izhlapevanju in eksploziji je gotovo, da bodo vplivna območja segala tudi na
               teritorij Republike Slovenije. Možne so tudi razpoke na predlagani zelo velikih
               rezervoarjih na terminalu. Čezmejni vplivi puščanj skozi razmeroma majhne odprtine
               premere enega do pet metrov so možni, na razdalji 1000 metrov pa take odprtine
               povzročajo v smeri vetra znatne posledice na ljudi pa tudi na premoženja.</p>
               <p>V splošnem lahko torej območja okoli plinskega terminala razdelimo v tri nevarnostne
               cone. Prva cona je do 500 metrov z velikimi vplivi in nevarnostmi, druga je od 500 do
               1600 metrov-srednji vplivi in pa tretja cona na 1600 metrov - manjši vplivi.
               Vrednotenje čezmejnih vplivov predvsem z vidika škodljivih posledic na okolju v
               najširšem smislu pa je stvar nadaljnjega postopka. V vsakem primeru je to prvo
               vrednotenje odločilnega pomena, saj po eni strani nadaljuje tudi našo procesno
               legitimacijo biti vključeni v postopek kljub prvim trditvam italijanske strani, po
               drugi strani pa je to že začetek postopka, skladno z zakonom o varstvu okolja, ki
               zahteva, da se najprej opredeli čezmejni vpliv, zaradi katerega je potem mogoče
               izpeljati ustrezne postopke. Pridobili smo si tudi analizo nekaterih primerov,
               izvedenih na podlagi konvencije o presoji vplivov na okolje o čezmejni primerih, jih
               imamo tudi detajlno proučene, samo naslednji podatek: v obdobju 1997/1999 je bila
               Italija vključena v štiri postopke, dva kot prizadeta država in dva kot država, ki je
               poseg povzročila; Hrvaška v štiri postopke, Ukrajina v tri, Bolgarija v en postopek;
               Švedska pa v devet; večinoma kot prizadeta država; Norveška eden; Finska šest; Rusija
               tri; največ pa Nizozemska, kar v 30 primerih. V teh letih pa je bil tudi en sam
               primer, en sam primer, ko se pogodbenice niso strinjale, ali je pomemben čezmejni
               vpliv, in tudi en sam primer nestrinjanja s postopki. Vsi postopki so bili torej na
               projektni ravni, ki jo kot minimalno določa konvencija in so potekali zelo
               različno.</p>
               <p>Izhajajoč iz partnerskega odnosa oziroma položaja smo pravico Republike Slovenije, da
               ne trpi posredne in neposredne škode na svojem ozemlju, utemeljevali na strokovnih
               izhodiščih, tudi na zadnjih dosežkih znanosti in na dosledni zaščiti našega pravnega
               položaja.</p>
               <p>Spoštovane poslanke in poslanci! Naša skrb za nacionalne interese na morju in obali v
               severnem Jadranu je skupna in ko gre za skupne interese, je predvsem pomembno, da
               stopimo skupaj in da vsak od nas stori vse, kar je v njegovi moči, da ta interes tudi
               uveljavimo. Menim, da je tudi vloga parlamenta tukaj pomembna in da se tudi
               parlamentarni stiki in prizadevanja vsakega izmed vas, spoštovane poslanke in
               poslanci, pomemben kamenček v mozaiku iskrenega in celovitega partnerstva med
               državami tudi, ko gre za pomembna okoljska vprašanja. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp9">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Besedo ima dr. Dimitrij Rupel, minister za zunanje zadeve.
               Prosim.</p>
            </sp>
            <sp xml:id="SDZ4-Izredna-18-2006-05-29.sp10">

               <speaker>DR. DIMITRIJ RUPEL:</speaker>

               <p>Spoštovani gospod predsednik, spoštovane poslanke, spoštovani poslanci! Enako kot
               mnogi Slovenci, kot večina Primorcev, tako kot poslanci, enako kot drugi člani vlade
               se strinjam, da državna meja sama po sebi ne varuje in ne zadržuje pred slabimi
               vplivi, nevarnostmi, nesrečami in skrbmi. Skrb za naravo poleg vse večjega števila
               modernih vplivov in pojavov ne pozna meja. To velja še posebej za obmejna področja in
               še posebej za države z majhnimi razdaljami in tesnimi mejami. Po drugi strani to
               velja za vse morebitne nevarnosti, ne glede na njihov narodni ali državni izvor, za
               italijanske, za avstrijske, za hrvaške pa tudi za slovenske industrijske energetske
               ali druge naprave ob mejah ali njihovi bližini, čeprav nekateri vplivi segajo zelo
               daleč. To tudi pomeni, da je včasih težko ločiti notranjo in zunanjo politiko. To
               pomeni, da ima cela vrsta tako imenovanih domačih dejavnosti zunanjepolitične
               sestavine, kar je še posebej in vsak dan bolj očitno glede na naše članstvo v
               Evropski uniji.</p>
               <p>Na nekaterih področjih imamo eno samo ali skupno evropsko politiko, ki je rezultat
               dogovorov predstavnikov vseh držav članic. Znano je, da na evropske sestanke ne
               hodijo samo zunanji ministri, ampak tudi finančni, prometni, kmetijski in drugi
               ministri, ki so neposredno vključeni v delovanje in oblikovanje evropskih politik.
               Dejstvo je, da imamo vplivno evropsko okoljsko prometno politiko in tudi druge
               politike. V zadnjem času potekajo v Evropski uniji živahne razprave o skupni
               energetski politiki. Ob tem naj povem, da praktično nobena evropska država ne more
               rešiti svojega energetskega položaja ali krize sama zase, tudi Slovenija ne. Današnja
               energetska kriza ni slovenska in Slovenija je premajhna, da bi imela neodvisno
               energetsko varnostno politiko. Naša energetska varnost je povezana z vključevanjem v
               skupno evropsko energetsko politiko.</p>
               <p>Gospe in gospodje, Evropa in Slovenija postaneta čisti porabnici energije. Evropa
               uvaža 70% svojih potreb po nafti, podobo velja za plin. Evropska poraba narašča
               hitreje, kot zmorejo priskrbeti tradicionalni dobavitelji, torej so potrebne nove
               kapacitete. Posebej zaskrbljujoč je položaj v južni in jugovzhodni Evropi, ki sta
               pretežno odvisni od ruske energije. Na kratko povedano, znašli smo se sredi
               tekmovanja za energetske vire in moramo si jih zagotoviti. Okrog Slovenije potekajo
               ali se gradijo nekateri strateški naftovodi in plinovodi. Tako Slovenija kot Evropska
               unija morata razviti skupno in notranje dosledno energetsko varnostno strategijo.
               Slovenija ne sme biti izključena, to se mi zdi bistveno sporočilo, Slovenija ne sme
               biti izključena iz evropskih energetskih omrežji. O evropski energetski politiki je
               nedavno ob obisku v Ljubljani govorilo predsednik evropske komisije Barroso.
               Energetiko smo predvideli tudi kot eno od prednostnih nalog pri predsedovanju
               Evropski uniji v prvi polovici leta 2008. Seveda bi bilo najbolje, ko bi imeli dovolj
               alternativne, obnovljive, tako imenovane zelene energije, toda delež takšne energije
               v Evropi je med 5% in 7%. Ta odstotek tudi v bližnji prihodnosti najbrž ne bo večji
               od 25% ali 30%. Pomembni del nedavnih pogovorov slovenskega predsednika vlade z
               nemško kanclerko Merklovo je zadeval evropske in nemške načrte za učinkovitejšo in
               varčno porabo energije. Pogovor o energetski varnosti zadeva alternativne vire in
               alternativne dobavitelje. Energetska varnost v južni in jugovzhodni Evropi bo odvisna
               tudi od plina in plinovodov, ki bodo povezali kaspisjko energijo s porabniki v
               jugovzhodni in južni Evropi. Konec avgusta bomo imeli tudi z mislijo na naše preteklo
               predsedovanje Organizaciji za varno sodelovanje v Evropi in z mislijo na prihodnje
               predsedovanje Evropski uniji na Bledu veliko mednarodno konferenco z naslovom
               Kaspijski izgledi, obeti 2008. Kaspijska energija je ključ, do nje vodijo mnogi
               različni, med seboj sprti načrti in omrežja. Slovenija, kot rečeno, pa ne sme ostati
               izolirana, ampak se mora kmalu odločiti, kam se bo usmerila.</p>
               <p>Energetska varnost je ena ključnih tem za prihodnost Evropske unije. Vzpostavitev
               zanesljivega sistema energetske varnosti je ena temeljnih strateških nalog Evropske
               unije. Tekmovanje za vire energije se zaostruje, zato moramo v Evropski uniji najti
               odgovore na izzive na tem področju. Zaradi visoke energetske odvisnosti od peščice
               dobaviteljev in s tem izrazite ranljivosti, je vsem evropskim državam skupna skrb za
               doseganje trajnostne, konkurenčne in diverzificirane energetske oskrbe, ki jih
               obravnava marca letos sprejeta zelena knjiga o razvoju usklajene evropske energetske
               politike. Sedanje evropske energetske zagate so tudi posledica več kot 20-letnega
               zastoja pri vlaganjih v tovrstno infrastrukturo. V tem kontekstu je treba razumeti
               rojevanje cele vrste novih pobud, vključno z italijanskimi pobudami za gradnjo
               plinskih terminalov. S tem v zvezi opozarjam na odločbo TEN-E iz leta 2003, odločba
               evropskega parlamenta in sveta, številka 1229, ki določa dva plinska terminala v
               severnem Jadranu, na splošen način sicer in brez konkretne določitve lokacije
               posameznega terminala. Tudi Slovenija podpira energetske prioritete Evropske unije,
               posebej potem, ko je postala članica. Zainteresirano smo za razvoj skupne vizije
               energetske varnosti v konstruktivnem medsosedskem dialogu, vendar se ne moremo
               strinjati s projekti, ki bi imeli škodljiv čezmejni vpliv v Sloveniji. Zato sem
               prepričan, da smo se dolžni brez posameznih političnih in dramatičnih poudarkov
               pogajati oziroma dogovarjati o morebitnih možnih in za nas sprejemljivih lokacijah za
               kakršnekoli energetske objekte v severnem Jadranu. Glede na to, da je bila nedavno
               imenovana nova italijanska vlada, verjamem, da je napočil čas za intenzivna pogajanja
               in dogovore. Gre za strokovno zadevo in prepričan sem, da bomo v sporazumu z
               italijanskimi kolegi prišli do dobre rešitve.</p>
               <p>Spoštovani predsednik državnega zbora, spoštovane poslanke in poslanci, v zvezi z
               odzivi vlade Republike Slovenije na načrte o izgradnji dveh plinskih terminalov za
               utekočinjeni zemeljski plin v Tržaškem zalivu naj najprej poudarim, da minister za
               zunanje zadeve že vseskozi in od samega začetka zagovarja tezo, da je odgovorno in
               zavzeto zastopanje slovenskih interesov možno samo na podlagi resnih in strokovno
               utemeljenih analiz. Vseskozi smo poudarjali, da smo v ministrstvu za zunanje zadeve
               in drugih ministrstvih odgovorni in bomo soodločali o načrtovanih italijanskih
               projektih, vendar je treba pred tem pridobiti ustrezne informacije in dokumentacijo,
               izvesti strokovne razprave in pridobiti morebitna dodatna pojasnila. Gospe in
               gospodje, postopki ocen in presoj na izvedbeno - projektni ravni za oba plinska
               terminala v Tržaškem zalivu, torej postopki pri katerih hoče Slovenija sodelovati, se
               še niso začeli. Konferenca storitev za projekt terminala na kopnem se je sicer začela
               že 19. oktobra 2005, vendar pri projektu na kopnem investitor še ni dokončal
               potrebnih administrativnih procedur, zato ministrstvo za okolje Republike Slovenije
               še ni začelo s postopkom ocene vpliva na okolje. 19. aprila 2006 je potekel prvi
               sestanek konference za morski terminal. Na konferenci niso sprejemali nobenih
               odločitev, temveč je šlo za tehnično predstavitev projekta. Tudi v tem primeru se
               postopek ocene vpliva na okolje še ni pričel. Kot izhaja iz nedavnih zagotovil
               italijanskih političnih predstavnikov, bo nova italijanska vlada Slovenijo povabila k
               sodelovanju na konferenco storitev, ko bo obravnavana ocena vpliva na okolje.
               Ministrstvo za zunanje zadeve in tudi sam smo doslej opravili niz diplomatskih
               aktivnosti. Gre za dva sestanka s predsednikom deželne vlade Furlanije-Julijske
               krajine, italijanskim veleposlanikom v Sloveniji v mesecu marcu, torej pred pobudo
               opozicijskih poslancev državnega zbora. Od predsednika Illyja smo, ne glede na to,
               kar je mogoče slišati ali brati v medijih, dobili prve pomembne podatke o projektih v
               Tržaškem zalivu. Šele na podlagi teh podatkov smo lahko storili ustrezne korake.
               Dejavni so bili tudi moji sodelavci v ministrstvu za zunanje zadeve in slovenski
               diplomati v Rimu in Trstu, ki so imeli številne sestanke z oblastmi Italije in
               Furlanije-Julijske krajine, čeprav je bilo takrat predvolilno razpoloženje na višku.
               MZZ je že marca opozarjalo na vznemirjenost slovenskih državljanov ter zaskrbljenost
               lokalnega prebivalstva in nevladnih organizacij. Delovanje ministrstva za zunanje
               zadeve pri tem vprašanju je bilo sprva med 3. in 19. aprilom usmerjeno v pridobivanje
               netehnične in tehnične dokumentacije. Pridobitev te dokumentacije je bila ključna za
               pričetek delovanja medresorske delovne skupine za oblikovanje stališč Republike
               Slovenije do problematike "plinski terminal v Tržaškem zalivu in njegovem obalnem
               območju," torej skupine, ki jo je vlada ustanovila 4. aprila. Ocenjujem, da je
               delovna skupina, v kateri je sodeloval tudi predstavnik našega ministrstva, opravila
               pomembno delo. V prid verodostojnosti in njenih ugotovitev o čezmejnosti vplivov
               govori dejstvo, da je v svoje delo vključila tudi zunanje neodvisne strokovnjake
               nacionalnega instituta za biologijo, morske biološke postaje v Piranu, Regionalne
               razvojne agencije v Kopru, fakultete za pomorstvo, fakultete za gradbeništvo in
               geodezijo in instituta Jožef Štefan. Med čezmejnimi vplivi, ki jih je ugotovila
               medresorska delovna skupina, poudarjam zgostitev prometa in povečano tveganje zaradi
               nesreč. O tem je nekoliko govoril že kolega Podobnik. Dejstvo je, da bi morebitna
               postavitev terminalov pomenila kršitev določil memoranduma o soglasju med vlado
               Republike Slovenije, vlado Republike Hrvaške in vlado Italijanske republike za uvedbo
               skupnega plovnega sistema in sheme ločene plovbe v severnem delu severnega Jadrana in
               bi onemogočila varno plovbo, poudarjam onemogočila varno plovbo v Tržaškem
               zalivu.</p>
               <p>Spoštovani predsednik državnega zbora, spoštovane poslanke, poslanci! Sedaj
               razpolagamo s strokovno utemeljeno analizo, s katero bo Slovenija dokazovala procesno
               legitimacijo, se pravi upravičenost za sodelovanje v postopkih ocene presoj. Naj
               poudarim, da nameravam sodelovati v postopkih že v fazi sprejemanja načrtov in
               programov, sodelovati hočemo pri strateško-planski presoji vplivov na okolje, in
               sicer pri vseh projektih, ki jih italijanska stran načrtuje v Tržaškem zalivu oziroma
               v severnem Jadranu. Zato je ministrstvo za zunanje zadeve z noto 22. maja pozvalo
               italijansko stran, da v skladu s pobudo ministra za okolje in prostor z dne 18.
               aprila v najkrajšem času konča postopek za sklenitev tako imenovanega protokola med
               vlado Republike Slovenije in vlado Italijanske republike o posvetovanjih glede
               čezmejnih vplivov izvedbe planov in programov na okolje. V isti diplomatski noti je
               Slovenija ponovno izrazila pričakovanje, da bo Slovenija v skladu z mednarodnim
               pravom in pravom Evropske unije vključena v vse postopke ugotavljanja morebitnih
               čezmejnih vplivov na okolje, da se bodo vsa vprašanja, povezana z morebitnimi posegi
               v občutljiv prostor v tem delu Jadranskega morja in Krasa ter v neposredni bližini
               državne meje, reševala v skupnem dogovarjanju na meddržavni ravni in ob preučitvi
               vseh možnih okoljevarstvenih, ekonomsko-socialnih in varnostnih posledic morebitnih
               tovrstnih posegov. V diplomatski noti z dne 25. maja je Slovenija zahtevala, naj
               Italijanska republika posreduje dodatno dokumentacijo v zvezi z omenjenimi načrti.
               Dokumentacija naj po tej noti vsebuje opis, oceno in upoštevanje čezmejnih vplivov
               plinskih terminalov na območje Republike Slovenije. V tej noti smo še opozorili na
               morebitno spornost načrtovane lokacije morskega plinskega terminala v Tržaškem zalivu
               in podali zahtevo za podrobnejše razlage in pojasnila. O vseh ključnih korakih
               slovenske strani in o svojih stališčih glede spoštovanja oziroma nespoštovanja
               evropskega pravnega reda bomo, tako kot doslej, še naprej obveščali tudi evropsko
               komisijo.</p>
               <p>Gospe in gospodje, ministrstvo za zunanje zadeve je v vseh dosedanjih aktivnostih v
               zvezi s plinskimi terminali ministrstvu za okolje in prostor, ministrstvu za promet
               in ministrstvu za gospodarstvo nudilo celovito tehnično in vsebinsko podporo tako pri
               njihovi komunikaciji kot v korespondenci z italijansko stranjo. Na tovrstno podporo
               našega ministrstva lahko kolegi v teh resorjih računajo še naprej. V luči dejstva, da
               bo energetska varnost ena od prioritet prednostnih nalog slovenskega predsedovanja
               Evropski uniji, naj še dodam, da je minister za zunanje zadeve eden od pobudnikov
               aktivnega pristopa načrtovanja bodoče slovenske energetske politike. Uradni obisk
               slovenskega predsednika vlade v Ruski federaciji, ki so v spremstvu doslej
               najmočnejše in najbolj številne gospodarske delegacije, se pričenja danes in bo med
               drugim namenjen in razgovorom o dograjevanju plinovodov, ki bi lahko učinkoviteje
               oskrbovali Slovenijo. Krak ruskega plinovoda iz Madžarske preko Slovenije bi bilo
               mogoče povezati s priključkom na italijanski plinski sistem. Morebitni dogovor o tem
               bi lahko predstavljal realno in pravočasno alternativo načrtovanim projektom plinskih
               terminalov.</p>
               <p>Spoštovani predsednik državnega zbora, spoštovane poslanke, spoštovani poslanci, naj
               zagotovim, da si bo vlada še naprej prizadevala za polno uveljavitev in zaščito
               slovenskih interesov na način, s katerim bo v največji meri upoštevan interes
               slovenskih državljank in državljanov ter lokalnega prebivalstva. Tako kot doslej bodo
               tudi v prihodnje naše poteze v celoti temeljile na sklepih, ki jih sprejema ta zbor.
               O svojih aktivnostih bomo tako kot doslej še naprej poročali pristojnim telesom
               državnega zbora in javnosti. V zvezi s pobudo predlagateljev današnje izredne seje
               državnega zbora, da se "ugotovi morebitna objektivna odgovornost posameznih nosilcev
               javnih funkcij in ustrezno ukrepa", pa moram ugotoviti, da nosilci javnih funkcij ne
               moremo biti odgovorni za tisto, kar naj bi se šele zgodilo, še manj pa za tisto, kar
               se morebiti najbolj verjetno sploh ne bo zgodilo. Zaenkrat zadeva s terminali ni
               posebej goreč zunanjepolitični problem, v primeru, da pa bomo ravnali brez pogleda na
               strateška vprašanja energetske varnosti pa se lahko zadeva s terminali res zaostri
               tudi na zunanjepolitični ravni. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp11">

               <speaker>PREDSEDNIK FRANCE CUKJATI:</speaker>

               <p>Hvala lepa. Sledi predstavitev stališč poslanskih skupin. Gospod Bajc bo predstavil
               stališča poslanske skupine Slovenske ljudske stranke.</p>
            </sp>
            <sp xml:id="SDZ4-Izredna-18-2006-05-29.sp12">

               <speaker>JOSIP BAJC:</speaker>

               <p>Spoštovani gospod predsednik državnega zbora, spoštovana gospoda ministra s
               sodelavkami in sodelavci! Vsem skupaj lep, predvsem pa produktiven in, upam, da na
               koncu te današnje seje, tudi vsebinski dan želim!</p>
               <p>V poslanski skupini Slovenske ljudske stranke ocenjujemo kot legitimno pravico
               kolegov in kolegic iz obeh opozicijskih strank in s prvopodpisanim dr. Pavlom
               Gantarjem in kolegom Aurelijem Jurijem. Ocenjujemo, da njihovi predlogi sklepov
               sledijo njihovi utemeljitvi za sklic izredne seje tega državnega zbora na
               informacijah, ki so bile objavljene v dveh časopisih, tako tudi sami navajajo,
               sosednjih držav. Od te informacije, ki je bila v prvi polovici meseca februarja
               objavljena v teh časopisih, 17. februarja, so se zgodili trije meseci. Iz gradiva, ki
               nam ga je posredovala tako vlada kot tudi posamezna ministrstva, je moč ugotoviti, da
               se je tudi na podlagi teh dveh informacij marsikaj zgodilo tako znotraj posameznih
               ministrstev kot tudi znotraj vlade, bodisi v osebni bodisi v pisni komunikaciji med
               posameznimi ministrstvi naše države in ministrstvi sosednje države, kot med
               posameznimi predstavniki posameznih ministrstev naše in sosednje države. Zdi se nam
               nerazumevajoče oziroma ne razumemo, da predlogi s strani prvopodpisanega dr. Gantarja
               in kolega Aurelia Jurija, ko so posredovali zahtevo za sklic izredne seje 18. maja,
               niso upoštevani oziroma jih ni navedenih. Če beremo vseh enajst sklepov, predvsem
               prvega, lahko ugotovimo, kot da se dejansko vmes ni zgodilo.</p>
               <p>V poslanski skupini Slovenske ljudske stranke pa delimo, v navednicah, veselje. Ko
               smo v petek v popoldanskemu času obravnavali sam predlog in predloge enajstih sklepov
               kot tudi gradiva, ki so nam bila na razpolago in ki jih imamo tudi danes na tem
               plenarnem zasedanju, lahko ugotovimo, da sta oba kolega v imenu strank, ki sta jih
               predstavljala temu odboru, ugotovila, da se je na marsikaterem področju, predvsem na
               področju dela in delovanja ministrstva za okolje in prostor, tudi ministrstva za
               promet in ne nazadnje tudi ministrstva za zunanje zadeve, marsikaj zgodilo in da je
               marsikaterega od predlogov sklepov, ki so bili posredovani s strani predlagateljev,
               tudi konzumiralo.</p>
               <p>Naj poskušam, ne bi se rad ponavljal glede na to, da sta oba ministra, ki sta
               predstavila stališče svojih ministrstev, tudi vlade, ponavljal, pa vendar. Rad bi
               ugotovil, da se je na podlagi teh informacij v medijih, ki so se pojavile 17.
               februarja letošnjega leta, vlada oziroma ministrstvo za okolje in prostor že 16.
               marca zaprosilo za uradno informacijo pristojno resorno ministrstvo, da je prejelo
               odgovor, da je ponovno zahtevalo oziroma poslalo dopis 5. aprila ustreznem
               ministrstvu za okolje in prostor, da se je posledično potem ponovno vršila
               korenspodenca 18. maja in da je zadnja korenspondenca s strani ministrstva za okolje
               in prostor bila 26. aprila. Mislim, da je gospod minister Janez Podobnik v svoji
               predstavitvi obširno predstavil vso kronologijo in vse pravne predpise, ki tako ali
               drugače urejajo to področje v zvezi z morebitno načrtovano izgradnjo dveh plinskih
               terminalov, kot tudi vse mednarodne pogodbe, ki že do sedaj in ki bodo verjetno v
               prihodnje - mislim, da so omenjene tudi nekatere evropske konvencije, ki bodo
               podpisane še v prihodnje - doprinesle h končni rešitvi oziroma končnemu dogovoru v
               zvezi z izgradnjo plinskih terminalov.</p>
               <p>Rad bi spomnil, na kar oba gospoda ministra v svojih predstavitvah nista omenila,
               mislim pa, da je kolega Juri omenil, da smo bistveno prej oziroma naša ministrstva
               kot tudi vlada odreagirali, kot je odreagirala italijanska zainteresirana javnost, se
               pravi neposredno prizadete občine onkraj meje, in mislim, da zadnje dni je kolega
               Juri tudi omenil, da so odreagirali tudi Zeleni iz sosednje. Po informacijah, ki so
               nam bile posredovane s strani obeh predlagateljev, kolega Jurija in dr. Gantarja, so
               koncem meseca aprila tudi vključili zeleni iz sosednje Furlanije-Julijske krajine,
               zato ocenjujemo v poslanski skupini Slovenske ljudske stranke, da je vlada kot tudi
               njena resorna ministrstva pravočasno, ustrezno in vsebinsko odreagirala na dogajanja
               v zvezi z morebitno izgradnjo oziroma pridobitvijo ustrezne dokumentacije za
               izgradnjo dveh plinskih terminalov v severnem Jadranu.</p>
               <p>Naslednje, kar bi rad povedal v imenu poslanske skupine, se strinjamo z razmišljanjem
               kolega Aurelia Jurija, ko je povedal, da je potrebno zahtevo, ki jo naj naslovimo na
               osrednje institucije sosednje države, graditi na strokovno-utemeljenih zahtevah. Jaz
               mislim, da niste pričakovali, kolegi iz obeh opozicijskih strank, da bo posamezno
               ministrstvo bodisi vlada reagirala s protestno noto ali depešo ali ne vem, kakšna
               terminologija se je uporablja v diplomatskih odnosih, že na podlagi zapisa v
               tržaškemu časopisu Il Piccolo. Vlada je v prvotni fazi, nekaj sem naštel datumov, oba
               ministra sta tudi poskušala v tej korenspondenci priti do ustreznih strokovnih
               dokumentov, na podlagi katerih bi lahko pripravila vlada neko celovito poročilo; na
               podlagi ugotovitev iz tega poročila pa mislim, da je pravočasno in ustrezno 25. maja
               ministrstvo za zunanje zadeve vložilo tudi uradno noto, s katero opozarja na
               problematiko vključitve oziroma ne vključitve naše države oziroma posameznih
               ministrstev pri nastajanju eventualno bodočih terminalov. Zaradi tega bomo poslanci
               poslanske skupine Slovenske ljudske stranke podprli predloge sklepov, ki jih je
               skupaj z amandmaji sprejelo matično delovno telo, in tudi v teh predlogih sklepov
               ocenjujemo, da je vlada in posamezna ministrstva ustrezno odreagirala. Napotujemo v
               teh predlogih sklepov na nadaljnje sodelovanje, ki naj doprinese k temu, da se bo
               našla ustrezna pravno korektna rešitev, ki bo tudi uredila tisto, kar je gospod
               minister Rupel rekel, da Evropa ali pretežni njen del je energetsko lačna, vendar ne
               nasititi Evrope s takšnimi ureditvami, ki bodo imele na drugi strani vse tiste
               negativne konotacije oziroma vse negativne rešitve, ki lahko nastanejo ob takšnem v
               nadaljevanju ali ob takšni izgradnji plinskih terminalov, in posledice, ki jih je
               ugotovila naša, s strani vlade imenovana, medresorska komisija s predstavniki
               posameznih ministrstev. Kot rečeno, bomo poslanci poslanske skupine Slovenske ljudske
               stranke podprli predloge sklepov, ki jih je sprejel matični odbor z enim samim
               namenom, da se trend dela oziroma prizadevanj posameznih ministrstev, tudi cele
               vlade, da se ministrstva oziroma vlada vključi v reševanje vprašanja izgradnje dveh
               plinskih terminalov s čim manjšimi posledicami na okolje, ne samo naših neposredno
               prizadetih državljanov in državljank Republike Slovenije, ampak celega severnega
               Jadrana. Hvala.</p>
            </sp>
            <sp xml:id="SDZ4-Izredna-18-2006-05-29.sp13">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zmago Jelinčič bo predstavil stališče poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Izredna-18-2006-05-29.sp14">

               <speaker>ZMAGO JELINČIČ PLEMENITI:</speaker>

               <p>Lep pozdrav vsem skupaj. Oba ministra sta rekla, da so pomembne informacije, da bi se
               vedelo kaj narediti in da je potrebno imeti podatke. Kot kaže, naše veleposlaništvo v
               Rimu ni bilo sposobno dobiti pravih podatkov kakor tudi ne naša obveščevalna služba
               SOVA, ki pravzaprav, kot kaže, zelo slabo deluje. Zato bi jaz predal to, kar je
               Slovenska nacionalna stranka pridobila. Tukaj notri je kompletna dokumentacija,
               načrti, risbe, izračuni, kompletno vse o plinskih terminalih. In to je za ministra za
               zunanje zadeve in za ministra za okolje, notri so podatki, tudi tisti, ki jih
               Italijani naši vladi niso dali. Dejstvo je, da gre pri gradnji obeh plinskih
               terminalov za celo vrsto nevarnosti. In če se omejim samo na nekaj splošnih, pri
               morju gre za znižanje temperature, ki ne bo samo za 5 stopinj, ampak se bo to
               nadaljevalo, kajti ko bo temperatura morja manjša od 5 stopinj, bo še vedno moralo
               hladiti tiste cevi oziroma povzročati izparevanje plina in bo temperatura morja
               padala in padala in padala, tako da po izračunih lahko pade do stalne temperature 15
               stopinj Celzija, kar pomeni, da se bo kompletni ekosistem zrušil. Oljk ne bo več na
               Primorskem, trta bo slabo rasla, skratka vsi agrumi bodo več ali manj neplodni. To so
               bo zgodilo. Totalna ekološka katastrofa.</p>
               <p>Druga zadeva. Varekina, s katero čistijo te naprave, nameravajo dvigniti
               koncentracijo verekine v morski vodi na 2%. To je grozljivo, kajti že nekaj promil
               ubije vse mikroorganizme, in ne vem, kaj je treba ubijati v Jadranskem morju.</p>
               <p>Naprej. Terorizem. Spomnimo se na 70. leta, ko je črni september zažgal terminale v
               Trstu, ki so goreli. Samo sreča, da je veter pihal v drugo stran, je prinesla to, da
               ni bilo hujših žrtev. Danes z eksplozijo oziroma z zažigom enega takega terminala
               nastane aerosoljski oblak, ki kasneje eksplodira. To se že dela, to Američani znajo,
               to so projekti že narejeni in kot vemo, teroristi niso daleč za njimi, poleg tega pa
               znajo brati tudi interenet, se lahko zgodi, da zaradi take eksplozije izgubimo tako
               Benetke kakor tudi Trst, Piran, Portorož in večji del obale.</p>
               <p>Izlitje nafte iz tankerjev, ki dovažajo vse skupaj. Nihče si ne more zamisliti, kaj
               pomeni to razlitje. V tem primeru je konec slovenskega turizma za nadaljnjih 80 let.
               Možnost trka drugih ladij s tankerji je zelo zelo povečana in posledično lahko
               pripelje tudi do izlitja nafte. Potem kontaminacija tega dela Jadranskega morja s
               tujimi organizmi, grozljivo. Poleg tega 10 tisoč ton oziroma nekaj 10 tisoč ton
               živega srebra, ki je sedaj v mulju v tem zgornjem delu jadranskega morja, bi se
               dvignilo. Samo nekaj nevarnosti sem naštel, nisem govoril o morebitni gospodarski
               škodi, nisem govoril o ekologiji in ne vem še vsem. Zavedati se je treba, da
               Italijani delajo, mi pa capljamo za njimi. Dejstvo je, da Italijani že imajo celo
               vrsto oziroma skoraj vse, večino soglasij za gradnjo terminalov, mi pa govorimo, kot
               da smo na začetku, in zavedati se je treba, da Lahi nikoli v zgodovini niso držali
               besede in tudi nikoli niso govorili resnice. Tega se pri nas kot ne zavedamo, vse
               gledamo, kot, ne vem, kakšne velike prijatelje, dobrotvorce. Italijani razmišljajo
               samo o lastni koristi in o ničemer drugemu. Španci pa prav tako. Zakaj ne gradijo
               Španci, ta španska firma, zakaj tega ne gradi nekje na španski obali ali pa kje
               drugje? Ne zaradi gospodarskih koristi, najbližje do centralne Evrope je zasvinjati
               tisti del, kjer Španci niso prizadeti. Turizem na italijanski strani, v tem zgornjem
               delu, morajo biti tiho, kajti dejstvo je, da so italijanske oblasti, zelene utišale z
               grožnjami, da jim bodo pobrali vse subvencije, vse dotacije in da ne bodo dobili
               ničesar več za preživetje. Ribiško populacijo so utišali s tem, da jim bodo plačali
               in dali nadomestila za vse izgubljeno, in vsem ostalim pa enostavno po politični
               liniji ne dovolijo govoriti. Tudi mediji, ne moremo govoriti o medijski svobodi v
               Italiji, kajti ravno na tem področju mediji ne smejo objavljati ničesar, kar bi bilo
               na škodo teh projektov. Mi na slovenski strani pa konec koncev lahko pa navsezadnje
               tudi "crknemo", Lahi tako tudi razmišljajo. Njihova ideja o rapalski meji je še vedno
               živa.</p>
               <p>Sprašujem pa se, kaj delajo še kakšni drugi slovenski veljaki, politični veljaki,
               recimo koprski župan gospod Popovič, pravzaprav tiho sodeluje z Italijani, je tiho,
               ne reče nič in računa, kako bo pobral kakšno korist. Naši evroposlanci, ne vem, kaj
               počno v evropskem parlamentu, zakaj se ne dvignejo, zakaj ne dvignejo glasu, zakaj,
               če nič drugega, ne napišejo transparenta. Vem, da Borut Pahor bi to težko naredil,
               ker je več ali manj v telovadnici, ampak vsaj ostali bi to lahko naredili. Potem, kaj
               delajo naši mediji? Hudičevo malo je o teh terminalnih, ko bi vendarle morali pisati
               na prvih straneh o nevarnosti vsega skupaj. Vendar naših raziskovalnih novinarjev, to
               ne zanima. Raje vidimo na prvi strani fotografije novega lavreata s poljskim cvetjem
               na glavi. Žalostno in sramotno za neko državo, ki se ima za prvo med novimi
               članicami.</p>
               <p>Zato tudi mislim, da je smiselno, da vsi naši poslanci, tudi tukaj notri, ki smo, da
               sprožimo na vseh mednarodnih forumih to vprašanje. Jaz sem vprašanje terminalov že
               sprožil na zasedanju obrambnega odbora skupščine zahodnoevropske unije in sem
               zahteval, da se napiše poročilo o teh zadevi, da se obdela stvar po vseh segmentih.
               Seveda so Italijani skočili pokonci in bili proti, tako da zadeva še ni odločena, ali
               bo ali ne bo, bomo videli. Drugače pa se je treba zavedati, da Evropa, ravno evropska
               skupnost dela zdaj na projektu novega pridobivanja energije na fuziji, na zlivanju
               jeder in to je tisto, kar bo prineslo v bodoče energetsko rešitev. Zagotovo pa v tem
               vmesnem času ni potrebno "zasvinjati" vsega. Če Lahi zasvinjajo svojo deželo, naj jo
               "zasvinjajo" dol, kje bolj na jugu ali pa na oni strani v ženevskem zalivu, ne pa na
               slovenskem delu. In tukaj bo potrebno narediti kaj več. Morda bo treba organizirati
               tudi Greenpeace. Greenpeace je zelo militantna organizacija in morda bodo morali
               tisti narediti kaj takega, da se to ne bo več gradilo. Bojim se, da bo kakšen
               privatnik posegel po kakšnih svojih akcijah in po kakšnih svojih zadevah, in konec
               koncev tudi na Hrvaškem se prebujajo in kot vemo, je tam polno takih s tistim vojnim
               sindromom, kateremu enemu od takih verjetno ne bi bilo težko vzeti ene zolje, ki jih
               je polno na Hrvaškem, pa "vžgati" proti plinskemu terminalu, potem bomo reševali
               tisto, kar se bo rešiti še dalo. Skratka, zadeva je grozljiva, nevarna in ne smemo je
               jemati z levo roko. Predloge mnenj bomo v Slovenski nacionalni stranki seveda
               podprli, vendar pa sodimo, da so dosti premili, in bolj bi morali zahtevati, konec
               koncev smo enakopravni člani v družini evropskih narodov, upam vsaj. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp15">

               <speaker>PREDSEDNIK FRANCE CUKJATI:</speaker>

               <p>Hvala. Gospod mag. Franc Žnidaršič bo predstavil stališče poslanske skupine
               Demokratične stranke upokojencev. Prosim.</p>
            </sp>
            <sp xml:id="SDZ4-Izredna-18-2006-05-29.sp16">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik, ministra s sodelavci, spoštovane kolegice in kolegi!
               Poslanska skupina DeSUS podpira najširšo razpravo o nameravani izgradnji plinskega
               terminala v Tržaškem zalivu, nedaleč od slovenske obale in manj od milje, glede na
               razmejitveno mejo na morju, saj gre za absolutno potrebo po zaščiti državnega in
               nacionalnega interesa. Pri tem za našo stranko ni odločilnega pomena to, kdo sklicuje
               sejo državnega zbora na to temo, pač pa vsebina, ki naj da odgovor na vprašanje, kako
               bomo reševali ta problem, da bi zaščitili naše interese v vseh smereh, ker lahko v
               nasprotnem primeru utrpimo dolgoročno škodo in permanentno nevarnost. Ni mogoče mimo
               dejstva, da se o nameravani gradnji plinskega terminala na morju govori že vsaj pol
               leta, da je prebivalstvo na obeh straneh meje vznemirjeno, da gre za namero, ki bi
               vsaj teoretično dolgoročno ogrožala varnost v zalivu in plovbo v njem, da ima tak
               objekt brez dvoma negativne okoljske posledice, ki lahko sežejo v naš del morja. Prav
               tako smemo ugotoviti, da je Republika Italija Slovenijo o tej nameri le obvestila, ne
               pa tudi povabila k ugotavljanju možnih negativnih posledic, čeprav jo k temu
               zavezujejo mednarodni sporazumi oziroma nekatere konvencije.</p>
               <p>Še več. Iz medijev je bilo mogoče videti in slišati, da bo Italija to namero
               uresničila, pri čemer pričakuje zgolj soglasje Slovenije. V takem vzdušju poslanska
               skupina DeSUS ocenjuje, da smemo in moramo o zadevi razpravljati tudi v parlamentu.
               Osvetliti je potrebno vsa dejstva, pridobiti vse informacije in sprejeti odločitve,
               ki bodo zaščitile interes Slovenije. Interes Slovenije pa ni v tem, da pri odločitvi
               le sodeluje, pač pa da odločilno prispeva in z vsemi sredstvi doseže odločitev, da do
               gradnje plinskega terminala ne pride, če bo ugotovljeno, da bi nam danes in v
               prihodnje to lahko škodovalo. Dovolj teže nosi v sebi že zgolj možna in ne le
               neposredna nevarnost. Pri tem naj bo ta razprava seveda vladi v podporo in ne v oviro
               pri njenih prizadevanjih.</p>
               <p>Glede na povedano poslanska skupina DeSUS pričakuje, da bo današnja razprava tekla v
               smeri poenotenja stališč v tem, kaj mora država storiti, da zaščiti legitimni
               interes, in manj v smeri očitkov za nazaj, ki na nadaljnji potek stvari ne morejo
               odločilno vplivati. Pri tem naša poslanska skupina ocenjuje, da je ignorantsko
               vedenje mogoče pripisati najprej italijanski državi, ki nas je o tem obvestila dokaj
               pozno ne glede na to, da smo večino informacij na to temo izvedeli že prej, neuradno
               in iz medijev. Prav tako mislimo, da je ministrstvo za okolje in prostor pravilno in
               pravočasno reagiralo. Ministrstvo za zunanje zadeve je s svojo noto prvo ministrstvo
               podprlo več kot mesec dni kasneje, kar mislimo, da ni dobro. Mi sicer razumemo način
               zadržanosti, trezne glave in previdnost, vendar se je podoben način pri reševanju
               problemov v odnosih, na primer do naše manjšine, vedno izkazal za neučinkovit, ne da
               bi naša stran resno, še manj pa pravočasno in odločno zavračala nekatera stališča,
               poglede in izjave italijanskih politikov, ki pa se na občutke prizadetih Slovencev
               praviloma požvižgajo in našo mlačnost vedno znova pričakujejo in na njej svoje
               odločitve in izjave brez posledic in brez dvoma gradijo. V tem smislu naša poslanska
               skupina na zavrača ugotavljanja dejstev glede odgovornosti kogarkoli, kajti državnih
               interesov ne smemo prepuščati dobri volji sosedov, ki mislijo predvsem nase, pa tudi
               ne samo več ali manj premišljenim dejanjem naše zunanje politike, ki sme in mora biti
               tudi ostra, če ne gre drugače, in mora pri tem uporabiti in predlagati najširšo
               paleto možnih dejanj in rešitev, kot to delajo naši sosedje, kadar branijo svoj
               interes. Naša poslanska skupina pozdravlja dejstvo, da je odbor za okolje in prostor
               na svoji seji 26. maja dosegel razmeroma visoko stopnjo soglasja glede sprejetja
               nujnih sklepov, ki naj bodo vodilo in opora pri nadaljnjih dejanjih naše države
               oziroma vlade v smislu obrambe in zaščite državnih interesov, ki zavezujejo izvršilno
               oblast, da jih uresničuje. Prepričani smo, da bo vlada Republike Slovenije po tej
               seji dosledno in pravočasno storila vse, kar je objektivno mogoče, da do izgradnje
               plinskih terminalov v Tržaškem zalivu ne pride. V tem smislu je mogoče pričakovati
               našo podporo v večini sklepov, predvsem sklepov odbora in tudi drugih, katerih
               vsebina in razprave in odločanja o njih ocenjujemo, da so predlagani z najboljšim
               namenom v korist naše države in nas vseh. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp17">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rudolf Petan bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Izredna-18-2006-05-29.sp18">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani predstavniki vlade, kolegice in
               kolegi!</p>
               <p>Gre za temo, ki je bila v zadnjem mesecu trikrat tudi na dnevnem redu odbora za
               okolje in prostor državnega zbora, in sicer dvakrat na nujni seji in enkrat na redni.
               To pomeni, da so se člani odbora lahko dodobra seznanili s to tematiko. Plinski
               terminali so v luči trenutnih potreb po energentih izredno hvaležna tema in to za vse
               strani, tako za države, ki se želijo oskrbeti s čim bolj zanesljivimi dobavami virov
               energije, za investitorje, ki vidijo priložnost za plasma kapitala in tudi države
               izvoznice energije. Želel bi samo spomniti na zimski zaplet med Rusijo in Ukrajino,
               pri katerem je Evropska unija sodelovala kot neka kolateralna opazovalka. Na
               energetskem trgu ponudba enostavno ne more zadovoljiti povpraševanja, še posebej ko
               gre za dolgoročno oskrbo z energijo. In strokovnjaki zadnje čase že kar naravnost
               govorijo, da smo v času, ko bo potrebno izkoristiti vse vire, in to ne samo
               alternativne, ampak tudi klasične. In naftna in plinska polja, ki so do sedaj bila
               nezanimiva za investitorje zaradi relativno visokih stroškov izkoriščanja, so že
               postala predmet čisto normalne eksploatacije. Italija v tem konkretnem primeru je
               znana kot velika porabnica plina z izredno razvejano plinsko infrastrukturo, pa naj
               gre za zemeljski plin ali pa za tekoči naftni plin. Je navezana na tako imenovani
               ruski plinovod in ima izgrajen plinovod tudi iz Alžirije preko sredozemskega morja in
               Sicilije na "škorenj". Italija je znana tudi po tem, da okoljsko vprašanje nima ravno
               prioritetnega vpliva na ali pri investicijskih objektih. Verjetno je potrebno tudi v
               tej luči okoljsko-varstvenega primanjkljaja iskati vzroke za načrte za izgradnjo
               plinskih terminalov v severnem Jadranu. V Slovenski demokratski stranki delimo skrb
               za okolje, še posebej v posegih, ki imajo lahko čezmejne vplive, pri tem pa se
               zavedamo, da je pri reakcijah potrebno upoštevati pravila dobrososedskih odnosov in
               domet diplomatskega komuniciranja. Pregreta reagiranja niso vedno dobra in lahko
               naredijo tudi več škode kot pa koristi. Zato v SDS ne moremo soglašati s trditvami,
               da je vlada Republike Slovenije zamujala pri svojih odzivih in da bi morala ukrepati
               ostreje ali da je ukrepala preveč medlo. Že na 6. nujni seji odbora za okolje in
               prostor 18. aprila so vladni predstavniki predstavili dotedanje aktivnosti vlade
               napram italijanskim sogovornikom. Priznati je potrebno, da je bila v tistem obdobju
               Italija v primežu predvolilnih aktivnosti, vendar to ne more biti nikakršen izgovor.
               Odbor je v celoti podprl tedanje aktivnosti vlade, dal pa je jasen signal, da mora
               zahtevati od Republike Italije celovito dokumentacijo o obeh terminalih ob
               upoštevanju konvencije o čezmejnih vplivih. Pri svojih nadaljnjih korakih moramo
               upoštevati celovito problematiko severnega Jadrana. Gre za varnostni vidik ob
               dejstvu, da je v Trstu že vrsto let naftni terminal, ki preko naftovoda oskrbuje
               rafinerijo v nemškem Ingolstatu s kapaciteto nekaj milijonov ton. Že najmanjša
               nesreča bi lahko imela katastrofalne posledice. Poleg tega je na dnu severnega
               Jadrana nekaj tisoč ton živega srebra, po nekih resnih podatkih okrog 30 tisoč ton.
               To so dejstva, ki so več kot zaskrbljujoča in jih je nujno upoštevati ob možni
               predvideni investiciji, še posebej pri tako imenovanem "offshore" terminalu, to je
               tistem terminalu na morju. Posebej zanimivo pa je dogajanje v zvezi z odmevi na
               predvideno gradnjo na italijanski strani. Očitno je bila predvidena gradnja skrbno
               varovana skrivnost, kajti drugače si v SDS ne moremo in ne znamo razlagati dejstva,
               da so neposredno prizadete občine na italijanski strani bile o predvideni gradnji
               obveščene izredno pozno, in sicer za tako imenovani morski "offshore" terminal šele
               5. aprila 2006 in za zemeljski terminal žal šele 21. aprila 2006. Takšno mnenje velja
               ne glede na to, da imajo na italijanski strani drugačno hierarhijo postopkov gradnje
               od naše, in jo mi mogoče marsikdaj ne razumemo. Pri tem pa obstaja dejstvo, da je že
               11. marca, to se pravi več kot mesec dni prej, preden so italijanske občine sploh
               izvedele, minister za okolje in prostor pisal italijanskemu ministru o tej
               problematiki, pa 5. aprila ponovno, 18. marca pa minister za okolje in prostor
               predlaga italijanskemu kolegu sklenitev posebnega medvladnega protokola, ki bi
               opredelil način modaliteto in časovnega aspekta skupne strateške presoje vplivov
               predlaganih in morebitnih, tudi mogočih projektov v severnem Jadranu in se zavzel za
               regionalni pristop, ki ga priporoča in spodbuja tudi evropska komisija. 28. marca pa
               se je zunanji minister spet veliko prej, preden so bili v italijanskih občinah
               obveščeni o tem, sestal z guvernerjem Furlanije-Julijske krajine, gospodom Illyjem.
               Kot je poročal tržaški Il Piccolo, je bilo kar nekaj negativnih odmevov na
               italijanskih strani. Poleg tega pa naj bi Illy miril slovensko stran. Kaj to pomeni,
               to vedo udeleženci sami? Prav gotovo pa je naš zunanji minister zastopal stališča
               Republike Slovenije, kajti drugače ne bi mogli biti nezadovoljni na drugi strani. Vse
               to in druge aktivnosti so se dogajale prej, preden so bile o gradnji sploh seznanjene
               italijanske občine. Torej vlada je izvajala postopke prej, preden so neposredno
               prizadeti sploh izvedeli, kaj jih čaka.</p>
               <p>Sklepe, ki jih je sprejel odbor za okolje in prostor, bomo v SDS podprli, ker menimo,
               da so lahko podpora našim vladnih predstavnikom pri pogajanjih z Republiko Italijo. S
               tega stališča je lahko tudi takšna seja pozitivna. Ne moremo pa soglašati z
               navedbami, da so odzivi bili pozni, medli ali pa mlačni. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp19">

               <speaker>PREDSEDNIK FRANCE CUKJATI:</speaker>

               <p>Hvala. Dr. Mitja Slavinec bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Izredna-18-2006-05-29.sp20">

               <speaker>DR. MITJA SLAVINEC:</speaker>

               <p>Spoštovani gospod predsednik. Cenjeni predstavniki vlade, državljanke in državljani,
               predstavniki civilne družbe, poslanske kolegice in kolegi.</p>
               <p>Ena od ključnih prednosti in značilnosti Slovenije je njena odločna geografska lega,
               ki jo dopolnjujeta krajinska raznolikost in predvsem biotska raznovrstnost. Še več,
               Slovenija se ponaša z eno najvišjih stopenj biotske raznovrstnosti na svetu, medtem
               ko se Evropska unija pa tudi svetovna skupnost na sploh vse bolj zavzeto prizadevata
               za ohranitev številnih ogroženih živalskih in rastlinskih vrst, se nam kot velik
               izziv v razmislek ponuja vprašanje o povečevanju raznovrstnosti energetske oskrbe in
               o velikih posegih v občutljiv severnojadranski prostor.</p>
               <p>Koncept trajnostnega družbenega razvoja si je v zadnjih 20-ih letih pridobil in
               utrdil sloves najprimernejšega odziva na potrebo o ohranitvi in premišljenem
               opravljanju naravnih virov, tako denimo konvencija biotske raznovrstnosti od držav
               pogodbenic zahteva, da vse svoje programe in načrt vključijo v načelo trajnostnega
               ravnanja z biotsko raznovrstnostjo. Morje, tako rekoč pradom vseh nas, izvor prvega
               življenja na zemlji, je pomembno še zlasti, če ga je malo in je že prizadeto zaradi
               preteklosti, slabo in netrajnostno načrtovanih industrijskih dejavnosti in drugih
               človeških posegov. Slovensko morje, ki je del posebej občutljivega severnojadranskega
               bazena, je eden temeljnih nacionalnih interesov in postati mora eno naših skupnih in
               usklajenih prizadevanj za trajnostni razvoj celotne regije.</p>
               <p>Morje je predvsem sestavni del narave in preprosto naša moralna dolžnost je, da se do
               njega vedemo precej spoštljivo in preudarno, svojim zanamcem pa dolgujemo skrbno in
               odgovorno ravnanje z njim. Zato in predvsem iz bojazni, da slovenska vlada v zvezi z
               načrtovanima terminaloma za utekočinjeni zemeljski plin v Tržaškem zalivu in njegovem
               obalnem območju ne bo pravočasno zaščitila interesov Slovenije, njenega okolja in
               njenih prebivalcev, smo se v poslanskem klubu LDS odločili za sklic izredne seje
               državnega zbora. Dosedanji ukrepi vlade, predvsem pa njeno prepočasno odzivanje na
               kapljanje različnih informacij in številnih virov, nas doslej žal niso prepričali.
               Zdi se, da je najšibkejši člen v verigi odgovornih vladnih organov zunanje
               ministrstvo, kjer očitno še vedno menijo, da ni nič zamujenega. MZZ še vedno trdi, da
               se postopki, v katere se ima Slovenija pravico in možnost vključiti v skladu z
               mednarodnimi konvencijami pa tudi skupnim okoljskim pravnim redom Evropske unije, še
               niso začeli. Medtem pa je na italijanski strani zaradi kritik in pozivov potencialno
               prizadetih lokalnih skupnosti prišlo do podaljšanja časovnih rokov, ki sicer že nekaj
               časa tečejo in so namenjeni zbiranju pripomb o predlaganih načrtih izgradnje dveh
               terminalov, enega na morju, v Tržaškem zalivu in enega na kopnem, v Žavlju v bližini
               Milj. Da so bila naša dosedanja bojazen, predvsem pa opozorila in pozivi, ki smo jih
               v poslanskem klubu LDS vlagali vladi, namenjali vse od trenutka, ko so mediji o
               načrtovanih terminalnih prvič poročali, upravičena, pričajo dosedanje medle in
               neprepričljive poteze vlade. Tako je denimo zunanje ministrstvo prvo uradno verbalno
               noto poslalo v Rim šele pred nekaj dnevi, natančneje 22. maja, torej po tem, ko smo
               skupaj s Socialnimi demokrati vložili zahtevo za sklic izredne seje državnega
               zbora.</p>
               <p>Naj spomnimo, da so prve izjave zunanjega ministra pa tudi predsednika vlade skušali
               predvsem pomiriti slovensko javnost v slogu utegne se celo zgoditi, da terminal ne bo
               zgrajen, ali pa kot je trdil predsednik vlade, gospod Janez Janša, da vlada v zadnjem
               času v Italiji ni imela ustreznih sogovornikov ter da so bile tam parlamentarne
               volitve. Medtem so postopki na italijanski strani tekli in slovenska vlada ni dovolj
               odločno protestirala niti v trenutku, ko se je izkazalo, da ne razpolaga niti z vso
               zahtevano in celovito dokumentacijo o obeh terminalih. Še več, predsednik vlade je že
               v začetku maja zatrdil, da smo dobili vse relevantne podatke in informacije, kar se
               je izkazalo za neresnično. Italija nam namreč vse do danes ni posredovala uradne
               celovite dokumentacije o obeh načrtovanih posegih, za katere bi se moralo od vsega
               začetka predvidevati, da imata lahko čezmejne vplive na okolje. Vlada se je po našem
               mnenju prepozno in nejasno odzvala na očitne poskuse Italije, Slovenijo čim dlje časa
               pustiti le v delni obveščenosti in tako ovirati njeno aktivno in enakovredno
               vključitev v postopke presoje čezmejnih vplivov na okolje. Tako je denimo slovenski
               veleposlanik v Italiji več kot mesec po tem, ko so bila MZZ zaznana prva dejstva o
               terminalih, obiskal italijansko ministrstvo za proizvodnjo dejavnosti in se prvič
               uradno pozanimal o načrtovanih posegih v naši neposredni soseščini. Kako je to
               mogoče? Takšna neodzivnost je nerazumljiva. Kako je tudi mogoče, da se o vsej zadevi
               doslej zunanji minister sploh še ni sestal z italijanskim zunanjim ministrom, ampak
               pristaja na pogovore na regionalni ravni. To ni regionalni problem, temveč gre za
               pomembno zadevo med dvema suverenima državama, ki sta mimogrede tudi enakopravni
               članici EU, s tem pa sta zavezani tudi k spoštovanju skupnega okoljskega pravnega
               reda. Če pa je italijanska okoljska zakonodaja morda neusklajena z direktivami na
               področju presoje čezmejnih vplivov na okolje, bi moralo zunanje ministrstvo in
               njegove ustrezne službe na to na podlagi jasnih in predpisanih postopkov opozoriti
               evropsko komisijo in njene pristojne ustanove. Vlada je z dosedanjimi neodločnimi
               ukrepi, ki nimajo ničesar opraviti z dobrimi medsosedskimi odnosi, o katerih tako rad
               govori naš zunanji minister, zmanjšala možnosti Slovenije za uspeh, ki letos celo
               predseduje barcelonski konvenciji o varstvu morja in obalnih območij Sredozemlja.
               Dosedanje poteze vlade v ničemer ne prispevajo k prizadevanjem za krepitev
               večstranskega sodelovanja držav severnega Jadrana, za pomoč na področju trajnostnega
               razvoja obalnih območij, varstvo morja, ohranjanje biotske raznovrstnosti,
               preprečevanje nesreč na morju in izboljšanje varnosti pomorskega prometa ter
               ohranjanje kakovosti bivanja v regiji nasploh.</p>
               <p>Pri morskem in kopenskem terminalu za utekočinjen zemeljski plin ne gre za preproste
               in nenevarne objekte, kot so stavbe ali ceste, temveč za objekte velikega obsega, ki
               lahko povzročijo znatne čezmejne vplive. Za morskega, sedaj vemo tudi to, da bo, če
               bi ga izgradili, postal največji tovrstni terminal na svetu. Slovenski strokovnjaki
               za italijansko študijo, ki jo je Italija poslala v Slovenijo, ugotavljajo, da so
               nekateri podatki, na katerih temeljijo ocene tveganja in nevarnosti, zastareli, tudi
               napačnim, tretji pa iz študije celo neutemeljeno izpuščeni. Kako naj torej vemo, za
               kakšne čezmejne vplive sploh gre? Kako naj verjamemo takšnim napovedim, če pa
               italijanska študija navaja, da naj kopenski terminal v Žavljah sploh ne bi imel
               nevarnih vplivov? Pri vsem tem gre tudi za kredibilnost vpletenih akterjev in pravico
               javnosti do obveščanja.</p>
               <p>V poslanskem klubu LDS nismo nikoli trdili, da bi terminala ne smela biti izgrajena,
               saj multidisciplinarne in neodvisne študije o čezmejnih vplivih na okolje še niso
               pripravljene. Prav tako Italiji ne odrekamo povsem legitimne pravice, da razvija
               svojo nacionalno energetsko oskrbo na omrežje. Verjamemo tudi, da je smiselno
               priporočilo mednarodne agencije za energijo, da naj EU poveča raznolikost energetskih
               virov in zmanjša svojo odvisnost od posameznih izvoznic energentov. Pa vendar primer
               obeh terminalov je v resnici več kot le vprašanje posegov v prostor. Je izziv, da
               dosežemo široko nadnacionalno soglasje o prednostnih področjih razvoja v
               severnojadranski regiji. Je priložnost, da si vsi skupaj odgovorimo na nekatera
               temeljna razvojna vprašanja, ki v tem trenutku zaznamujejo življenje prihodnjih
               rodov. Ali želimo ohraniti okolje in naravne vire? Ali želimo razvijati trajnost
               gospodarske dejavnosti? Ali vidimo v turizmu pot do bolj trajnostnih oblik razvoja?
               Bomo dovolili, da si ozki interesi kapitala podredijo javni interes? Bomo dopustili,
               da vladino neodločno zastopanje interesov Slovenije naravnega okolja in načrt
               trajnosti prepustimo interesu multinacionalk, ki po svojem bistvu sledijo le
               ekonomskim interesom. Vse to moramo skupaj odgovoriti, zato spoštovani predsednik,
               predstavniki vlade, cenjene državljanke in državljani, izkoristimo današnjo
               priložnost in opravimo vsebinsko in temeljito razpravo. To preprosto dolgujemo morju,
               ljudem ob njem, predvsem pa prihodnjim rodovom, da bodo lahko tako, kot smo mi,
               uživali v darovih in lepotah našega Jadrana. Hvala lepa za pozornost.</p>
            </sp>
            <sp xml:id="SDZ4-Izredna-18-2006-05-29.sp21">

               <speaker>PREDSEDNIK FRANCE CUKJATI:</speaker>

               <p>Hvala. Gospa Breda Pečan bo predstavila stališče poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Izredna-18-2006-05-29.sp22">

               <speaker>BREDA PEČAN:</speaker>

               <p>Hvala lepa za besedo, spoštovani gospod predsednik. Dober dan, kolegice poslanke in
               poslanci, spoštovani predstavniki vlade Republike Slovenije!</p>
               <p>Stranka Socialnih demokratov in člani naše poslanske skupine smo že v prvih
               informacijah o načrtovani gradnji terminalov v Tržaškem zalivu, ki so se pojavile v
               italijanskih in kasneje tudi v slovenskih medijih, opozorili vlado Republike
               Slovenije, da je potrebno takojšnje ukrepanje, da bi preprečili nepopravljivo škodo v
               naravnem okolju, razen tega pa še večje, potencialno lahko zelo tragične posledice za
               varnost in življenje prebivalcev in premoženje v slovenski Istri zaradi možnih nesreč
               ali terorističnih napadov ter tudi zaradi neposredne škode, ki bi jo tak orjaški
               objekt z izjemo visoko stopnjo varovanja povzročil turističnemu gospodarstvu,
               ribištvu in pomorskemu prometu v slovenski Istri. Tega se še posebej zavedamo
               prebivalke in prebivalci slovenske Istre, kar smo tudi izrazili v svojih sklepih na
               občinskih svetih vseh treh občin, poudarjam vseh treh občin. Ni res, da je katera od
               občin zanemarila varnost in varovanje okolja svojih prebivalcev. Z velikim
               zadovoljstvom pa lahko končno ugotovimo, da je intenziven pritisk slovenskega
               civilnega gibanja javnosti, medijev in posameznih strank, zlasti opozicije, vendarle
               pripeljal do premikov v slovenski vladi, tako da je končno v četrtek prejšnji teden
               povzela najnujnejše korake na poti do uresničitve našega skupnega cilja, varnega in
               okoljsko stabilnega slovenskega Jadrana. Dejstvo je, da se je samo ministrstvo za
               okolje in prostor šele mesec dni po prvih informacijah in ob vedno večjem pritisku
               javnosti s pismom obrnilo na ministrstvo za okolje Republike Italije. Med tem pa je
               najbolj poklicano ministrstvo za zunanje zadeve z medlimi reakcijami in stiki na
               popolnoma neprimerni ravni, na primer srečanje zunanjega ministra s predsednikom
               dežele Furlanije-Julijske krajine ustvarilo vtis, da se naša država ne zaveda svojih
               pravic v primerih, ko so kršene naše najosnovnejše pravice v odnosu do sosednje
               države, predvsem pa da najpomembnejši člani naše vlade ne znajo ali ne želijo
               pravilno oceniti resnosti položaja in zato reagirajo na nedopustno lahkoten način. To
               se je pokazalo tudi na prvi od obeh izrednih sej odbora za okolje in prostor,
               posvečenih problematiki načrtovanja izgradnje obeh terminalov, ko je predstavnik
               ministrstva za zunanje zadeve zatrdil, da diplomacija še ni nič zamudila, obenem pa
               povedal, da je postopek za odobritev dokumentacije za kopenski terminal precej dlje
               kot za morskega. Ali ni malo nenavadno, da je ministrstvo za zunanje zadeve izvedelo
               za oba terminala istočasno, pridobivanje dokumentacije za kopenskega pa je že tako
               daleč, da o njem dajejo mnenja tudi prizadete občine na italijanski strani. Rada bi
               tukaj povedala, da gre za uradna mnenja, ki jih občine dajejo v samem postopku
               pridobivanja soglasij k pripravljeni strokovni dokumentaciji, za katero pa nekoliko
               dvomim, da bi recimo pri nas ministrstvo za okolje in prostor zaprosilo občino ali
               občine za mnenje k določeni prostorski dokumentaciji, ne da bi predhodno že bila
               opravljena presoja vplivov na okolje. Prepričana sem, da so občine Milje, Trst,
               Gradež, Tržič imele možnost videti in pregledati to dokumentacijo ter videti tudi,
               kakšni so rezultati predhodne presoje vplivov na okolje. Tako ne moremo drugače, kot
               da dvomimo v trditve, da postopka presoje vplivov na okolje sploh še ni bilo, da še
               niti začet ni. Poslanska skupina Socialnih demokratov meni, da bi bilo kljub temu, da
               je vlada zares odreagirala od 22. maja dalje, govorim o prvi seji vlade, na kateri je
               sploh obravnavala to problematiko in sprejela posamezne sklepe, ki končno odpirajo
               pot za to, da bomo lahko preprečili gradnjo obeh terminalov, kajti prepričani smo, da
               oba neposredno ogrožata našo varnost in, lahko rečemo, tudi gospodarski razvoj
               celotne subregije, da bi bilo potrebno vendarle sprejeti tudi prvi sklep, ki smo ga
               predlagali predlagatelji sklica izredne seje v zvezi s tem, da je reagiranje vlade
               bilo izrazito prepozno in predvsem v prvih korakih z izjemo dela, ki ga je opravilo
               ministrstvo za okolje in prostor tudi zelo medlo in podcenjujoče glede na probleme
               oziroma na nevarnosti, ki bi jih lahko povzročila gradnja teh dveh terminalov.
               Podpiramo preostale tri sklepe odbora, ki povzemajo potrebne korake, ki naj jih
               opravi slovenska vlada in obenem odraža odločenost naše države, da bo z argumenti in
               samozavestno branila svojo pravico do varnega in čistega okolja tako za ljudi kot za
               vsa živa bitja v njem.</p>
               <p>Rada bi povedala še to, da smo prvo pismo, ki je bilo napisano Ricardu Illyju v imenu
               dela kluba primorskih poslancem, tisti, ki smo izvoljeni v sami slovenski Istri,
               nastalo koncem marca meseca in da je civilna iniciativa iz Italije, Zeleni Italiji,
               WWF, kot se temu reče, se pravi World Wild life fundation, da so sodelovali z nami,
               ko smo kmalu po tem pismu prisostvovali konferenci, ki je bila organizirana Mestni
               občini Koper. Dejstvo je, da ni pošteno govoriti, da je civilno družbeno gibanje, da
               so Zeleni Italije ali občine na italijanski strani čakale na nas, da bi reagirale,
               ravno nasprotno, spodbujale so nas in skupaj smo zbirali podatke zaradi tega, da smo
               lahko z vsaj približno argumentiranimi nastopi povedali, kaj pravzaprav nam grozi ob
               takšnih investicijah.</p>
               <p>In še nekaj. Še enkrat bi rada poudarila to, kar je že povedal kolega Aurelio Juri.
               Slovenija je leta 1993 načrtovala gradnjo podobnega plinskega terminala za zemeljski
               plin, kot v območju Debelega Rtiča. In Slovenija se ni odločila za to, zaradi tega,
               ker smo prebivalci tega območja jasno povedali z argumenti, da je tak terminal za to
               območje nevaren in da škodi, ne samo nam, ampak tudi našim neposrednim sosedom.
               Zaradi tega menim, da imamo še toliko bolj pravico zahtevati od naših sosedov, in
               sicer od uradnih oblasti na državni ravni, ne na ravni dežele ali občin, da odstopijo
               od teh načrtov in da ne postavljajo pred varnost in pred okoljsko stabilnost profita,
               ki bi ga seveda ob tem, da evropska zelena knjiga o energiji ne govori samo o tem, da
               je treba zagotoviti alternativne vire plina in nafte iz drugih držav, kot je Rusija,
               ampak govori predvsem o tem, da je treba znižati količino porabljene energije na
               enoto proizvoda, na gospodinjstvo in tako naprej, tudi seveda v prometu. Se pravi, da
               je najprej treba podvzeti tiste korake, ki zmanjšujejo porabo energije, in šele potem
               iskati, od kod bomo vozili plin v Evropo in s tem seveda dajali možnost
               multinacionalkam, vemo, katerega izvora, orjaške zaslužke. Hvala.</p>
            </sp>
            <sp xml:id="SDZ4-Izredna-18-2006-05-29.sp23">

               <speaker>PREDSEDNIK FRANCE CUKJATI:</speaker>

               <p>Hvala. Gospod Drago Koren, bo predstavil stališče poslanske skupine Nove Slovenije.
               Prosim.</p>
            </sp>
            <sp xml:id="SDZ4-Izredna-18-2006-05-29.sp24">

               <speaker>DRAGO KOREN:</speaker>

               <p>Hvala, gospod predsednik. Lep pozdrav ministroma s sodelavci, poslankam in poslancem
               v državnem zboru.</p>
               <p>Za današnjo sejo izrednega državnega zbora je skupina poslank in poslancev predlagala
               obravnavo točke Odziv vlade Republike Slovenije na načrt o izgradnji terminalov za
               utekočinjeni zemeljski plin v Tržaškem zalivu in njegovem obalnem območju. Na odboru
               za okolje in prostor smo se s to tematik srečali kar trikrat. Prisotni na sejah smo
               bili s to zadevo obširno seznanjeni, tako s strani predlagateljev, civilne družbe,
               naravovarstvenikov, lokalnih skupnosti in predstavnikov ministrstev za okolje in
               prostor, za gospodarstvo, za zunanje zadeve in pa tudi iz ministrstva za promet. Še
               posebej s strani ministrstva za okolje in prostor smo bili zelo natančno in podrobno
               seznanjeni s celotno kronologijo, vključno z datumi o vseh zadevah, ki jih je na to
               temo podvzelo ministrstvo.</p>
               <p>V poslanski skupini Nove Slovenije se strinjamo, da gre za pomembno zadevo, saj gre
               za izgradnjo dveh plinskih terminalov, enega v predelu Tržaškega zaliva in drugega v
               Žavljah na obali. V svetu in v Evropi obstaja vedno večja težnja po izgradnji
               terminalov za pretovor utekočinjenega zemeljskega plina, ki se ga na to upari in je
               primeren za transport po plinovodnem omrežju ter komercialno uporaben. Ideje o
               izgradnji tovrstnih terminalov v Jadranskem morju segajo že več desetletij nazaj. V
               severnem Jadranskem morju so v tem času nastale ideje o projektih za vsaj štiri
               tovrstne terminale. Vse te ideje oziroma projekti so se večkrat pojavili predvsem ob
               nestabilnih energetskih razmerah v svetu in v Evropi. Po tem vzoru in zakonitostih
               sta se pojavila tudi obravnavana terminala. Nekaj besed bom namenil temu, ki bi naj
               stal v sredi Tržaškega zaliva in to v neposredni bližini slovenskih ozemeljskih
               voda.</p>
               <p>Nedvomno gre za zelo velik terminal. Letno naj bi skozi prečrpali približno 8
               milijard kubičnih metrov plina. Tankarji naj bi ga, ohlajenega na minus 162 stopinj
               celzija, vozili do terminala, kjer bi ga segrevali z morsko vodo in ga nato po 20
               kilometrov dolgem podvodnem cevovodu transportirali do italijanskega plinovodnega
               omrežja. Nič čudnega torej ni, da naravovarstveniki opozarjajo na veliko nevarnost
               onesnaženja, tako zaradi morebitnih nesreč, disperzije čistilnih sredstev,
               ohlajevanje morske vode kot morebitnega vnosa tujerodnih organizmov zaradi prometa
               ladij. Takšen poseg bi prav gotovo močno spremenil življenjske pogoje v Tržaškem
               zalivu. Slovenija si želi razviti visokonivojski petični turizem ob svoji obali. Z
               morebitno izgradnjo plinskega terminala lahko na takšne načrte kar pozabimo. Na
               ministrstvu za promet so strokovnjaki ugotovili, da bi se v Tržaškem zalivu zaradi
               plinskih terminalov ladijski promet tako povečal, da bi bila ogrožena varnost in
               potek normalne plovbe. Tveganje za morebitne nesreče bi se s tem bistveno povečalo.
               Na tem območju velja memorandum o shemi ločene plovbe, ki bi z izgradnjo terminala
               takšen način plovbe močno otežil. In ne nazadnje bi z izgradnjo plinskega terminala
               dobili objekt, ki je idealen za morebitne teroristične napade.</p>
               <p>V Novi Sloveniji smo prepričani, da je območje severnega Jadrana potrebno opredeliti
               kot območje s posebnim statusom, za katerega je potrebno opredeliti tudi dopustno
               celovito okoljsko obremenitev zaradi energetskih aktivnosti v njem. V Novi Sloveniji
               celo menimo, da bi Slovenija morala doseči sklenitev posebnega bilateralnega
               sporazuma z Italijo glede obojestranskega sodelovanja pri načrtovanju posegov v
               Tržaškem zalivu in njegov zaledju. Slovenija mora doseči sodelovanje v postopku
               strateške presoje vplivov na okolje.</p>
               <p>V zahtevi za sklic izredne seje državnega zbora je med drugim zapisano, da so
               podpisniki sklica kot široka zainteresirana javnost prepričani, da bi morala Janez
               Janša kot predsednik vlade in zunanji minister dr. Dimitrij Rupel odločneje in
               pravočasno reagirati ter zaščiti interese prebivalcev in potencialno prizadetega
               okolja v regiji. Tudi vlada Republike Slovenije se po njihovem prepričanju ni
               pravočasno in tudi ne dovolj jasno ter odločno odzvala na očitne poskuse Republike
               Italije, da bi Slovenijo čim dlje časa pustila v le delni obveščenosti ter s tem
               onemogoči njeno aktivno vključitev v postopke presoje čezmejnih vplivov na
               okolje.</p>
               <p>V Novi Sloveniji smo prepričani, da temu ni tako. Ta naša ugotovitev se potrjuje tudi
               v odgovoru oziroma v mnenju vlade, ki ga je poslala kot odgovor na zahtevo za sklice
               izredne seje državnega zbora. Iz poročila o delu medresorske komisije za oblikovanje
               stališč o problematiki plinskih terminalov v Tržaškem zalivu in njegovem obalnem
               območju je jasno razvidno, da so se posamezna ministrstva vseskozi odzivala in
               sprejemala ustrezne ukrepe v zvezi z gradnjo plinskih terminalov v Tržaškem zalivu.
               Ne zanikamo pa možnosti, da je tudi izredna seja odbora za okolje in prostor
               pripomogla k še večji odzivnosti vlade.</p>
               <p>V gradivu za petkovo sejo odbora za okolje in prostor smo prejeli tudi poročilo o
               ugotovitvah čezmejnih vplivov gradnje in obratovanja dveh plinskih terminalov v
               Tržaškem zalivu in njegovem obalnem območju. Iz poročila jasno izhaja, da čezmejni
               vplivi predvidenih projektov obstajajo. Prav tako se da sklepati iz strokovnih
               analiz, ki izhajajo iz metodologije, ki jo je pripravil investitor sam, da gre za
               projekte, ki so takšne narave, da jih evropsko in mednarodno pravo posebej ureja, in
               sicer tako na planski kot na konkretni projektni ravni.</p>
               <p>V Novi Sloveniji smo veseli, da se je precej nejasnosti v zvezi z delom vlade in
               posameznih ministrstev v zadevi izgradnje plinskih terminalov v Tržaškem zalivu
               razčistilo in da je bilo ugotovljeno, da stvari niso potekale tako slabo, kot
               navajajo predlagatelji za današnjo sejo. Mi smo prepričani, da je bila vlada oziroma
               ministrstva zelo uspešna glede na to, da so v tem obdobju v Italiji potekale volitve,
               kajti sogovornik naši vladi in ministrom je lahko le italijanska vlada in njihovi
               ministri.</p>
               <p>Poslanke in poslanci Nove Slovenije podpiramo vse sklepe, ki so bili na petkovi seji
               odbora za okolje in prostor sprejeti. Najpomembnejši pa se nam zdi sklep, da državni
               zbor predlaga vladi Republike Slovenije, da uporabi vse možne diplomatske in pravne
               poti, na podlagi katerih bo Republika Slovenija enakopravno vključena v celovito
               presojo vplivov na okolje zaradi umestitve plinskih terminalov na območju severnega
               Jadrana kot dela evropske mreže za distribucijo zemeljskega plina. Republika
               Slovenija si bo prizadevala, da se evropska energetska politika v zvezi z vnosom
               utekočinjenega zemeljskega plina na evropski trg energentov izvaja tako, da so
               vsestransko zaščiteni okoljski interesi, še posebej držav, ki so zaradi svoje
               geografske lege izpostavljene negativnim okoljskim vplivom iz sosednjih držav. V
               poslanski skupini Nove Slovenije smo res veseli tega, da kar se tiče glavnih zadev,
               državni zbor danes deluje enotno. Vsi se zavedamo velikih posledic, ki jih lahko
               imata takšna plinska terminala. Razlikujemo se danes samo v oceni, kakšno je bilo
               delovanje vlade v tem primeru. Torej, poslanke in poslanci Nove Slovenije bomo vse
               predlagane sklepe podprli.</p>
            </sp>
            <sp xml:id="SDZ4-Izredna-18-2006-05-29.sp25">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Sledi razprava poslank
               in poslancev o predlogu sklepov. K besedi se ja najprej javil gospod minister, dr.
               Dimitrij Rupel.</p>
            </sp>
            <sp xml:id="SDZ4-Izredna-18-2006-05-29.sp26">

               <speaker>DR. DIMITRIJ RUPEL:</speaker>

               <p>Spoštovani gospod predsednik državnega zbora. Spoštovane poslanke, poslanci!</p>
               <p>Jaz sem hotel reagirati že malo prej, pa tudi ni bilo mišljeno kaj posebnega. Želel
               sem opozoriti samo na to, da je gradiva, ki smo ga dobili v vladi, bodisi po
               posredovanju zunanjega ministrstva bodisi po direktnih zvezah okoljskega ministrstva,
               prometnega ministrstva in tako naprej, bistveno več kot tega, ki smo ga dobili
               oziroma ki ga je ponudil za pomoč poslanec gospod Jelinčič. Torej, kolegi so v
               kratkem času od razprave gospoda Jelinčiča prepoznali nekatera gradiva kot tista, ki
               jih seveda že poznamo. Za to da bi prinesli sem v državni zbor vsa gradiva, ki jih
               imamo v vladi, bi potrebovali kakšen težji tovornjak, kajti tega gradiva je ogromno.
               In seveda bi bil v tem primeru v izvajanju vtis, ali pa da rečem vtis na poslance,
               poslanke, javnost še mnogo bolj učinkovit. Tako predlagam, da bi se vrnili k razpravi
               o argumentih, o problemih, ki nastanejo in za katere smo, kot jaz ugotavljam iz te
               razprave, vsi enako občutljivi, vsi enako smo občutljivi za problem okolja in za
               problem dobrih odnosov s sosednjo državo ali pa, če hočete, z državami v tej regiji.
               Jaz mislim, da bo današnja razprava dejansko potisnila te odnose na neko višjo raven
               in da bomo pri namerah, ki so bile danes tukaj razložene, uspešni. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp27">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Podobnik. Izvolite.</p>
            </sp>
            <sp xml:id="SDZ4-Izredna-18-2006-05-29.sp28">

               <speaker>JANEZ PODOBNIK:</speaker>

               <p>Hvala lepa. Samo v nekaj segmentih bi rad dopolnil dr. Rupla. Velika večina te
               dokumentacije, ki jo je ponudil v pomoč, kot je rekel poslanec Jelinčič, je v bistvu
               tehnična dokumentacija za oba terminala in je tudi prevedena v skladu z zakonom o
               dostopu do informacij javnega značaja, dostopne na internetni strani ministrstva za
               okolje in prostor. Kot rečeno pa je vse dokumentacija bistveno bistveno več kot pač
               pet fasciklov.</p>
               <p>Dovolite mi samo še dve pojasnili. Prva je vezana na oceno gospe poslanke Pečanove,
               da se je vlada šele 22. maja prvič vsebinsko odzvala na številna vprašanja, ki so
               povezana z načrti za gradnjo dveh terminalov. Ta podatek je tudi iz gradiva, ki ste
               ga prejeli poslanci razvidno, netočen. Vlada se je 6. aprila letos, ko je obravnavala
               to problematiko in tudi ustanovila medresorsko delovno skupino in dala tudi jasno
               določene naloge, seznanila s pismom, ki sem ga posredoval svojemu takratnemu kolegu
               Matteoliu, v katerem sem jasno tudi že nakazal oceno, da gre za čezmejne vplive na
               okolje, in tudi zato takrat potem ustanovila to medresorsko delovno skupino. Prva
               seja vlade o tej temi je bila 6. aprila.</p>
               <p>Pa še vprašanje, ki je vezano na zavzemanje glede varovanja Mediterana, in ob
               dejstvu, da smo predsedujoči barcelonske konvencije. Dr. Slavinec, če sem ga pravilno
               razumel, je v svojem nastopu v imenu poslanske skupine LDS izrazil stališče, da drža
               vlade ne prispeva k prizadevanjem same vsebine mediteranskega varovanja morja oziroma
               barcelonske konvencije. To resnično ne drži. Pred seboj imam kar nekaj dokumentacije,
               ki govori ravno nasprotno. Slovenija je kot predsedujoča država barcelonske
               konvencije resnično zelo zaveto in zares vzela ta projekt, ki sem ga sam tudi kot
               predsedujoči ministru predlagal, torej da se to območje zglasi kot posebno občutljivo
               eko območje severnega Jadrana. Pred seboj imam tudi že prvi projekt, ki govori o
               varovanju obalnega območja in v njem so tudi različne delavnice, ki so bile prav s
               tem projektom že opravljene, prav tako pa imamo med 4. in 6., kot sem že prej v uvodu
               povedal, zelo pomembno srečanje v Portorožu, kjer bomo govorili o trajnostnem
               pristopu in aktivni drži Slovenije na področju varovanja severnega Jadrana kot zelo
               občutljivega območja tega, okoljsko zelo občutljivega dela Sredozemskega morja. Tudi
               ta angažma na področju barcelonske konvencije govori o tem, da vlada in ministrstvo
               za okolje in prostor zelo resno in dosledno delujeta v smer trajnostnega razvoja
               mediteranskega morja in še posebej severnega Jadrana. Hvala.</p>
            </sp>
            <sp xml:id="SDZ4-Izredna-18-2006-05-29.sp29">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Robert Hrovat. Izvolite.</p>
            </sp>
            <sp xml:id="SDZ4-Izredna-18-2006-05-29.sp30">

               <speaker>ROBERT HROVAT:</speaker>

               <p>Izvolite. Hvala lepa za besedo, gospod predsednik. Lep pozdrav predstavnikom vlade,
               kolegice in kolegi! Torej vzroki in razlogi za sklic izredne seje, o katerih govorijo
               predlagatelji, po mojem mnenju nimajo prave teže. Govoriti o tem, da vlada zamuja in
               da je medlo odreagirala pri poskusu umestitve plinskim terminalov v Tržaškem zalivu,
               je po mojem mnenju enostavno nefer, nefer v tem smislu, ker smo na petkovi seji
               odbora za okolje in prostor, ko nam je bilo predstavljeno s strani ministrstev v
               bistvu vsa kronologija dogajanja, kako se je dogajalo od začetka pa do danes s temi
               terminali. Ne bi rad ponavljal ministrov, ki so razpravljali, zato bom rekel, da je
               po mojem mnenju vlada odregirala kredibilno, strokovno, upoštevala so se pravila
               diplomacije in vlada je poskušala uveljavljati oziroma uveljavila partnerski pristop
               in izkorišča pravne možnosti, katere ima.</p>
               <p>Toliko mogoče za začetek, da takoj razblinimo pomisleke o tem, da vlada ni ustrezno
               odreagirala na po mojem mnenju nedopusten projekt umestitve terminalov v našo
               neposredno bližino.</p>
               <p>Absolutno se strinjam s študijo medresorske komisije, ki jo vodi mag. Starman, da
               vplivno območje teh terminalov sega v naše teritorialne vode, na naš teritorij in
               naloga vlade je, da vztraja pri enakovrednem sodelovanju pri obravnavi čezmejnih
               vplivov na okolje. Tudi iz sporočila oziroma iz povzetka dokumentacije, ki jo je
               ministrstvo za okolje in prostor dobilo v zvezi s plinskimi terminali, so ugotovitve
               jasne. Prihaja do čezmejnih vplivov zaradi zgostitve prometa, tveganja zaradi nesreč,
               disperzije čistilnih sredstev, hladu in tako naprej, vnosa tujerodnih organizmov,
               zaradi prometa ladij vplivov na mikroekonomijo ribištva in turizma in tako dalje.
               Slovenija mora postati enakovreden partner in vrniti postopke obravnave čezmejnih
               vplivov na okolje na začetek; na začetek, kjer bomo lahko enakovredno sodelovali pri
               samih razpravah. Dobili smo zagotovila že na odboru za okolje, da vlada te postopke
               pelje po proceduri, po mednarodni proceduri, in bo izkoristila vse pravne možnosti,
               da se omenjen projekt vrne na začetek. In jaz jim popolnoma verjamem. Tudi zadnji
               ukrep, torej nota, v kateri pozivamo vlado Republike Italije, da čim prej konča
               postopek za sklenitev protokola med vladama o posvetovanju glede čezmejnih vplivov,
               pa je sploh v smeri resnične skrbi za nacionalne interese na morju in na obali.</p>
               <p>Mislim, da je danes resnično čas, da stopimo skupaj, saj mislim, da ni nikogar med
               mani, in tudi v Sloveniji jih je izredno malo, ki bi razmišljal drugače, in skušamo
               uveljaviti naš skupni interes. Sam popolnoma zaupam vladi in mislim, da se je v tem
               dosedanjem mandatu že dokazala s svojo aktivno vlogo v smislu zaščite nacionalnih
               interesov, zato bom podprl sklepe odbora, ki so naravnani v smer nadaljevanja
               aktivnosti za enakovredno sodelovanje pri obravnavi čezmejnih vplivov na okolje in
               hkrati seveda tudi v smeri zaščite nacionalnih interesov. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp31">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kristijan Janc.</p>
            </sp>
            <sp xml:id="SDZ4-Izredna-18-2006-05-29.sp32">

               <speaker>KRISTIJAN JANC:</speaker>

               <p>Hvala lepa, spoštovani predsednik. Ministra s sodelavci, kolegice in kolegi! Sklic
               izredne seje, po moji oceni, je neutemeljen z ozirom na to, kar smo prebrali, kar smo
               slišali, kar smo se lahko tudi iz dokumentov vlade poučili. Lahko pa je tudi
               dobronamerna poteza opozicije in dodatna skrb k tej problematiki, ki je zelo zahtevna
               in pomembna.</p>
               <p>Zahteve Slovenije so jasne in odločne, da pač do partnerjev, do sosedov, ki morajo
               upoštevati Slovenijo, ki morajo upoštevati ne nazadnje mednarodne pogodbe, dogovore
               in ne nazadnje Slovenija je članica EU, smo enakovredni partner. Smo tudi ena od
               tistih, ki jih mora ta ista soseda spoštovati pri teh svojih mednarodnih zadevah, kar
               se tiče tovrstne zgodbe, o kateri danes govorimo. Dobri medsosedski odnosi so
               zagotovo potrebni in nujni, moramo jih ohranjati, gojiti, kajti konec koncev gre za
               neko pomembno temo, ki je lahko zelo sporna za okolje, zelo sporna za tamkajšnje
               prebivalstvo, državljane Republike Slovenije, zagotovo pa za Primorce toliko bolj kot
               za tiste, ki smo nekoliko notri.</p>
               <p>Mi vemo, da slovenskega morja je zelo malo in za to skrb za njega mora biti toliko
               bolj pomembna, kajti teh nekaj kilometrov obale, ki jo imamo, moramo pač čuvati kot
               nekaj najbolj pomembnega. In to, mislim, da tudi na treh sejah odbora za okolje je
               bilo dovolj tega povedanega tako in drugače in da tudi v tem zadnjem odboru v petek
               tudi dosežen kar pomemben konsenz tako pozicije kot opozicije. Plod teh sklepov, ki
               jih predlaga matično delovno telo, je nekako plod enih in drugih in mislim, da
               pomembno sporočilo tudi vladi, da se tega problema še resneje loti, še bolj odgovorno
               loti in da poskuša z vsemi eksperti, ki v tej zgodbi sodelujejo pravniki,
               strokovnjaki pomorstva, itd. Jaz mislim, da tega slovenskega znanja je zelo veliko in
               dobro je, in iz tega se vlada poslužuje, kar se mi zdi zelo dobro in da bo vendarle
               prišel na koncu do neke razumne odločitve slovenske vlade, pa tudi kolegov sosednje
               države v tem pomembnem in občutljivem trenutku za Slovenijo.</p>
               <p>Jaz sem prepričan, da bo ta današnja izredna seja tudi deloma prispevala k nadaljnjim
               korakom slovenske vlade, pristojnih ministrstev in da bo vse tiste sklepe, ki jih je
               tudi že vlada sprejela in ki jih tudi podpira, prinesla naprej in aktivno sodelovali
               naprej pri nadaljnjih aktivnostih v smislu terminskega tega dela, ki ga je pač vlada
               zastavila. Jaz upam, da bomo danes skozi razpravo dobili še take dodatne pozitivne in
               da skupaj kot parlament - ne glede na pozicijo - opozicijo - poskuša narediti tisto,
               kar ta Slovenija v tem trenutku potrebuje: enakost, skupen nastop do vlade in vlada,
               da ima dodatno podporo v parlamentu za svoje korake naprej, ki jih bo naredila za
               dobrobit morja, za dobrobit državljanov Republike Slovenije in ne nazadnje tudi za
               tisto, kar si tudi v Evropski uniji Slovenija, resda mlada članica, pa vendarle
               enakopravna članica, zasluži in ji pripada. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp33">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima mag. Franc Žnidaršič oziroma oprostite, Sašo Peče, imate besed.
            </p>
            </sp>
            <sp xml:id="SDZ4-Izredna-18-2006-05-29.sp34">

               <speaker>SAŠO PEČE:</speaker>

               <p>Spoštovani prisotni. Govornik pred menoj je v svojem triminutnem nastopu v začetku
               dejal, da je preuranjena poteza opozicije po sklicu te seje. V roku naslednje minute
               pa je povedal, kaj vse bo doprinos te seje. Bojim se, da bo tak način razmišljanja,
               torej način razmišljanja, ki se spreminja iz minute v minuto, tudi način razmišljanja
               vlade Republike Slovenije, posebej če upoštevamo preteklost in predvsem pretekle
               obljube, ki smo jih bili deležni s strani obljubljene dežele, imenovane Evropska
               unija.</p>
               <p>Če se vsi skupaj prav spomnimo, je v obdobju pristopanja Slovenije k Evropski uniji
               potekalo pod dvema imenovalcema. Prvič, da bomo spore, medsosedske spore ali pa
               morebitne spore lahko seveda lažje reševali. Ker naenkrat to več ne bodo naši spori,
               ampak bodo skupni problemi tako imenovane Evropske unije in pa institucije Evropske
               unije. Drugič, da se nobene odločitve ne bo sprejemalo navpram škodi drugi državi
               torej v tem primeru Republike Slovenije. Človek bi v tem obdobju, takrat ko smo se
               približevali oziroma je verjel tovrstnim obljubam - pa ni pomembno, katere vlade ali
               sedanje ali prejšnje. Ampak žalostno je, da tega današnja vlada danes, torej svojega
               polnopravnega članstva v okviru Evropske unije ne zna izkoristiti. Prva žalost.</p>
               <p>Druga žalost, po moji lastni oceni je predvsem pomanjkanje samoiniciativnosti vlade
               Republike Slovenije. Človek bi pričakoval, da ne glede od kod vlada Republike
               Slovenije pridobi svoje informacije, ali so le-te s strani dnevnega časopisja
               italijanskih medijev ali le-te pridejo preko katerihkoli tujih, recimo temu tajnih
               kanalov. In definitivno seveda informacije potekajo preko tako imenovanih tajnih
               kanalov. Preko teh kanalov je vlada Republike Slovenije pridobila s strani Nacionalne
               stranke danes tudi informacije, ki so po naši oceni mnogo oziroma so informacije z
               mnogo večjo težo, kot so tiste, s katerimi je vlada Republike Slovenije operirala do
               današnjega momenta.</p>
               <p>Ob tem bi rad opozoril oba ministra oziroma v tem trenutku samo še pristojnega
               ministra za okolje in prostor, gospoda Podobnika, da seveda ni pred vami pet kopij
               oziroma pet fasciklov kopij, ker je pač prej izpadlo tako, kot da si delite vsaj svoj
               fascikel. Dejansko gre za zaporedje podatkov od 1, 2, 3, 4, 5. In če hočete dobiti
               celotno sliko, morate vseh pet preštudirati, ena oseba, oziroma ena skupina in si jih
               ne razdeliti. Skratka, ne gre za kopije.</p>
               <p>Rad pa bi spregovoril o tako imenovanem pomanjkanju samoiniciativnosti vlade
               Republike Slovenije. Človek bi pričakoval, posebej mogoče kot poslanec državnega
               zbora, da bo vlada Republike Slovenije s tako zelo pomembnim vprašanjem prišla pred
               državni zbor, ampak ne zaradi tega, da bi iskala soglasje o svojih odločitvah naprej,
               ampak predvsem zato, da bi, ne samo domači javnosti, ki je po moji oceni seveda
               enotna, ampak predvsem mednarodni in pa tuji politiki dokazala, da tu ni nasprotovanj
               ali pa trenj znotraj slovenske politike in da smo enotni. Enotni v zasledovanju
               tistega cilja - torej nočemo imeti določenega momenta ali pa elementa, ki se v dani
               situaciji seveda imenuje terminal, nekje postavljenega tako, kjer bo ogrožal ali pa
               potencialno ogrožal Slovenijo na več nivojih. Ni pomemben samo okoljevarstveni vidik,
               ni pomemben samo gospodarski, ni pomemben samo, recimo, prometni, ne turistični.
               Dejstvo je, da Slovenija je s svojimi 40-imi in nekaj kilometri obale v mnogočem
               ravno v celoti odvisna od morja. V mnogočem. Zato je tovrstni pristop oziroma
               uporabljanje elementov za reševanje tega po naši oceni preskop. Po naši oceni, torej
               po oceni Slovenske nacionalne stranke, bi vlada Republike Slovenije morala uporabiti
               trše odgovore napram tovrstni nameravani enostranski odločitvi, pa naj jo sprejemajo
               v okviru opravičila kot vlada trdi sama, torej, da gre za medijske novice, ali pa
               drugič, da gre po neki strani za tako imenovani privatni lobi v okviru italijanske
               države. Torej z drugimi besedami, kakor jo imenujejo, podjetniška iniciativa.</p>
               <p>Mislim, da je dolžnost slovenske politike, tako izvršilne kot zakonodajne veje
               oblasti, da se odzove na bližajočo nevarnost. In o tej nevarnosti, roko na srce, so
               govorili predlagatelji sklica izredne seje, kakor tudi oba ministra v svojih osnovnih
               izvajanjih. Zato je prav, da temu damo težo, še pomembneje pa bi bilo, da bi danes
               določili način reševanja in odgovor napram državi Italiji.</p>
               <p>Po naši oceni bi seveda Slovenija v osnovi morala izkoristiti svoje članstvo v okviru
               Evropske unije, žal tega ni izkoristila, ni uporabila, vsaj po naših informacijah in
               po informacijah, ki sta jih podala oba ministra, torej uporabila svojih možnosti iz
               tistih osnovnih načel Evropske unije. Zato v skladu s tem tudi Nacionalna stranka, pa
               ne bom dajal obrazložitve, ker vem, da je za to posebej namenjen čas tokom današnje
               razprave, vlaga amandma k dopolnjenemu predlogu sklepov, kjer naj vlada poskuša v
               osnovi zorganizirati zadevo z evropskimi poslanci in le-te, da zadevo na
               transparenten način prikažejo in uveljavljajo pravice iz svojega dela in pravico iz
               naslova polnopravnega članstva v okviru Evropske unije tudi v okviru evropskih
               institucij.</p>
               <p>Danes smo večkrat slišali zgodo o obeh terminalih oziroma problem lokacije le-teh,
               predvsem problem, ki se tiče Republike Slovenije, ampak zelo malo smo slišali o
               odgovorih, o odgovorih naše države napram tej enostranski odločitvi, pa bom rekel,
               države Italije. Po naši oceni je bila Slovenija prevečkrat priča izsiljevanju s
               strani sosede Italije, tako v obdobju prilaganja oziroma pristopanja k Evropski
               uniji. Kot vemo, smo takrat kar nekajkrat zamižali na oči in zamižali v trenutkih
               glasovanj in popustili enostranskim izsiljevanjem Evropske unije, ampak vedno in
               izključno pod taktirko ali pa pod opravičilom svoji lastni javnosti, torej svojim
               lastnim državljankam in državljanom, da nekoč, ko bomo polnopravni člani, bo to
               popolnoma drugače, da smo ranljivi takrat, ko Slovenija še ni polnopravna članica.
               Ampak dejansko vidimo, da danes, ko smo nastopili moment polnopravnega članstva, smo
               še zmeraj enako ranljivi, kot smo bili nekoč, da je odzivnost slovenske vlade do tega
               vprašanja medla; da je odzivnost po enih informacijah slovenske vlade, primarna
               odzivnost, nastala šele na podlagi sklica te izredne seje. Ampak, ko govorimo o tako
               zelo obsežnem potencialnem problemu, kot je vzpostavitev obeh terminalov, bi po naši
               oceni Slovenija morala uporabiti tudi tiste možnosti, ki so vsaj enako težke, kot je
               odločitev italijanske države o tem. Vsaj razmisliti o morebitnem in če v prispodobi
               lahko rečem postavitvi nuklearke na italijansko mejo - vsi vemo, kako je potekala
               zgodba, ko se je en izmed avstrijskih politikov oglasil glede nuklearke v Krškem,
               kako je naenkrat to postal problem evropskih institucij, zaradi tega ker
               okoljevarstvena problematika nuklearke presega meje Republike Slovenije. In kakšna je
               bila odzivnost slovenske vlade? Ali pa če pretiravam, ko rečem v okviru nuklearke, če
               bi vsaj skladišče radioaktivnih odpadkov ali pa, če tudi tu pretiravam, vsaj
               skladišče nevarnih odpadkov neposredno v bližino Trsta. Kakšen bi bil takrat odgovor
               slovenske vlade? Po prepričanju Nacionalne stranke bi slovenska vlada in slovenska
               politika nemudoma popustila težnjam, grožnjam in pa opozorilom s strani Italije.</p>
               <p>In zato v Nacionalni stranki ocenjujemo, da odgovora, pravega, takšnega, kot bi si ga
               zaslužila namera ali pa na podlagi dokumentacije, ki smo vam jo dali in se hrani v
               rdečih fasciklih, več kot namera, v trenutku zaustavila. Torej, prepričani smo, da
               vam bi, vladi Republiki Sloveniji govorim, da vam bi enotnost, izražena s strani
               poslank in poslancev kot zakonodajne veje oblasti, v dani situaciji moralo vliti
               tisti pogum, ki bi ga morali imeti že sami po sebi, torej predstavniki vlade in
               natančneje, predvsem pa odločneje, mnogo odločneje nastopiti proti tovrstnih nameram.
               V Nacionalni stranki, kakor je bilo rečeno, bomo predlagane sklepe podprli, prav tako
               pa ocenjujemo, da bi bilo smiselno, da bi poslanci in poslanke državnega zbora
               podprli tudi amandma k dopolnjenemu predlogu sklepa, ki ga vlaga poslanska skupina
               Nacionalne stranke. Hvala.</p>
            </sp>
            <sp xml:id="SDZ4-Izredna-18-2006-05-29.sp35">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Sajovic. Izvolite.</p>
            </sp>
            <sp xml:id="SDZ4-Izredna-18-2006-05-29.sp36">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Pozdrav preostalemu ministru s sodelavcem,
               kolegice in kolegi! Vprašanje terminalov in odziva vlade se mi zdi osebno ena od
               pomembnejših strateških vprašanj Slovenije in pa tudi okoljevarstveno vprašanje. Kar
               se tiče okoljevarstvenih tem, sem do tega še posebej občutljiv, kajti ocenjujem, da
               je čisto in pa zdravo okolje ena od tistih dediščin, ki bo edina in pa zagotovo
               ostala našim otrokom in pa vnukom.</p>
               <p>Če seveda razpravljamo o odgovoru in pa odzivu vlade, odgovor vlade je bil, toda bil
               bi lahko hitrejši, bil bi lahko še bolj odločen. Mi Italijanom do sedaj nikdar in
               nikoli še nismo povedali odločno. Ne, da želimo o terminalnih razpravljati in pa
               debatirati, naše sporočilo mora biti jasno in pa glasno: Mi se o terminalih v
               Tržaškem zalivu ne pogovarjamo, ker je to za nas in pa za naše primorje absolutno
               nesprejemljivo. Najbrž se vam bo zdelo smešno, če iz nekih drugih časov ponovim tisto
               znano krilatico: "Može damo, Trsta ne damo." Zakaj je bil Trst in pa tem 40
               kilometrov obale in pa še nekaj za Slovence v zgodovini tako pomemben? In s tako
               odločnostjo, kot smo to območje branili tedaj, ali pa še bolj ga moramo braniti tudi
               danes, zato ker če ga bomo enkrat onesnažili in bo tam v plitvem morju nastala mlaka,
               potem povratka ni, braniti ga moramo odločno in pa argumentirano tudi iz spoštovanja
               do vseh 30 tisoč Slovenk in pa Slovencev, ki so podprli in pa podpisali peticijo
               proti gradnji terminalov. Zakaj? Zato, ker bodo življenjsko ogroženi, in zato, ker
               bodo vse njihove nepremičnine, ki so jih z trdnim delom spravili skupaj, v trenutku
               razvrednotene vsaj za polovico in še več. Zato mi od današnje vlade in pa današnje
               oblasti pričakujemo, da je vsaj zraven, da je vsaj poleg. Danes, ko sem se peljal in
               čakal v koloni v Šiški, sem slišal, da z Rusijo nimamo nerešenih politični vprašanj
               in da se danes ministru zdi pomembneje, da je v Rusiji, v Moskvi, kot pa med nami na
               tej seji, se mi zdi enostavno nesprejemljivo. V Moskvo danes pelje še eno letalo in v
               Moskvi bo obširna delegacija in bolj kot ministra v Moskvi, pa še kje drugje po
               eksotih, bi ga mi rabili danes, ta trenutek v tem parlamentu.</p>
               <p>Je seveda vprašanje terminala predvsem ekološko vprašanje, ne bom ponavljal vseh
               zadev, ki so jih že pred menoj povedali kolegi, vendar izgradnje terminala pomeni
               konec slovenskega obmorskega ribištva in pa pomeni konec školjkarske dejavnosti na
               Slovenskem. Nekaj, s čimer se je velik del Slovencev preživljal skozi stoletja ali pa
               tisočletja, temu bo v trenutku narejeno konec, kajti vosebnost živega srebra, če že
               drugih stari ne, bo v teh artiklih, ki ga kumulirajo enostavno prevelika, zadeve so
               neprimerne in pa neuporabne za človeško prehrano. Da o tem, kaj to pomeni za razvoj
               slovenskega primorja in pa turizma, ne govorim.</p>
               <p>Zato, kar se tiče sosedskih odnosov, bom povedal samo preprosto in pa kratko,
               jedrnato. Dober sosed ne dela stranišča na tistem delu vrta, kjer bolj smrdi sosedom
               kot njemu. To je tisto ključno vprašanje, Italijani, če postavljajo ekonomski interes
               pred okoljevarstvenega, imajo svojega morja in pa svoje obale še bistveno več, naj
               nam s to svinjarijo ne svinjajo pod našim oknom in pa pred našimi vrati.</p>
               <p>Seveda skrbi me pa tudi tisto, podpiram vse tiste Primorce in pa primorske župane, ki
               so to nevarnost zaznali in se ji odločno uprli, nasprotujem pa odločno tistemu
               lobiju, ki je v Sloveniji močan, ki bi pa želel prebivalstvo pa kupiti z neko rento
               in pa z neko odškodnino. Enostavno, bom rekel, rente, odškodnine in pa denar - to
               niso zdravilo proti boleznim, proti razvrednotenemu okolju, proti razvrednotenim
               odškodninam, to enostavno ni prava pot. So stvari, ki so nesprejemljive. Današnja
               seja na tem mestu je namenjena temu, da rečemo, da se mi o terminalih, obeh, tudi
               pogovarjati nočemo, in tak enoten odziv slovenskega parlamenta bi moral iti iz te
               sejne dvorane danes ven. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp37">

               <speaker>PREDSEDNIK FRANCE CUKJATI:</speaker>

               <p>Hvala lepa. Glede očitka, da minister bi moral biti tukaj, raje kot pa da je
               odpotoval v Moskvo, se nanaša na to, da sem jaz sam sklical za danes sejo državnega
               zbora. Moram povedati tukaj tudi glede nadaljnje razprave, da bo povsem jasno. Jaz
               sem jo želel sklicati za četrtek, ker sem vedel, da danes je obsežna delegacija
               napotena v Moskvo, gospodarska delegacija. Gospod Vizjak kot minister za gospodarstvo
               je že dva dni oziroma že pred dvemi dnevi odšel v Moskvo in glede tega sem želel
               razpisati oziroma določiti datum za četrtek. Vprašal sem prvopodpisanega od zahteve,
               gospoda Gantarja, se je s tem strinjal, nato pa sem dobil od poslanske skupine LDS
               zahtevo, da mora biti seja danes. In za to, gospod Sajovic, ni kriv minister, da ne
               more biti prisoten, ampak so okoliščine takšne, da je pač seja danes. Naslednji ima
               besedo gospod Milenko Ziherl.</p>
            </sp>
            <sp xml:id="SDZ4-Izredna-18-2006-05-29.sp38">

               <speaker>MILENKO ZIHERL:</speaker>

               <p>Hvala za besedo, gospod predsednik. Lep pozdrav predstavnikom vlade, kolegicam in
               kolegom!</p>
               <p>Pozdravljam, da je prišlo do sklica te seje, kajti problem plinskih terminalov je
               velik in ni samo to stvar Italije, ampak je stvar še obeh sosednjih zainteresiranih
               držav. Ne morem pa strinjati in podpirati argumentov, ki so bili navedeni. In ravno
               zaradi tega se bojim, če bomo imeli tehtne argumente, zraven pa še nekaj takih precej
               "za lase privlečenih", da bo cela seja oziroma tudi kakršnekoli intervencije vlade,
               da bodo izzveneli neresno oziroma da bodo izgubili precej na ostrini.</p>
               <p>Najprej bi se na izvajanje ministra Rupla, ki je govoril o energetski varnosti
               oziroma o zanesljivosti oskrbe z energijo. Vsi vemo, kaj se je zgodilo v letošnjem
               letu v Ukrajini, ko je nezanesljiva dobava ruskega plina povzročila mrzlo zimo,
               zastoj v gospodarstvu in tako naprej. In ravno zaradi tega, zaradi boljše oskrbe z
               energenti, se posamezne države članice Evropske unije odločajo, da iščejo energetsko
               oskrbo drugod po svetu in si s tem povečajo zanesljivost in ne bodo več tako odvisni
               od dnevnih muh ali pa dnevne politike v posamezni državi. To je normalna politika
               vsakega dobrega gospodarja. Tudi v tovarnah dobavljajo surovine, material in energijo
               ponavadi od več dobaviteljev, če je to le možno. Zato je tudi dobro razmišljanje o
               povezavi sistema, ki se gradi v Italiji, z ruskim plinovodom. Seveda se ne moremo
               strinjati s sedanjim predvidenim položajem obeh terminalov, kajti lega teh dveh
               terminalov posega v že sklenjene sporazume; morda je najbolj pomemben sporazum o
               prometu v zalivu.</p>
               <p>Poleg tega bi omenil še, da so odzivi vlade povsem ustrezni, kajti v Italiji so imeli
               volitve in kakršnakoli diplomatska aktivnost proti prejšnji vladi bi izzvenela v
               prazno, ker so bili pač v volilnih opravilih in če bi karkoli obljubili, bi lahko
               potem to že pozabili. In mislim, da smo z izvolitvijo nove vlade v Italiji dobili
               novega, bolj verodostojnega sogovornika v tem perečem problemu.</p>
               <p>Torej, kakršnikoli zelo odločni ukrepi težko pridejo v poštev. Nimamo letalonosilke,
               da bi jo poslali tja. Tudi Bavčar je odšel in bolj sodi v letalski muzej, če že ne
               more pluti, naj poskuša vsaj leteti in tako naprej. In kaj več kot diplomatske note
               res ne pride v poštev. Me pa motijo nekoliko ti argumenti. Recimo, kako so opisani
               mikroorganizmi na tankerju, saj vendar vsaka ladja, ki pride v zaliv, tudi prinese
               ali ne prinese teh organizmov. In da bi bil ravno tanker, ki bi pripeljal plin,
               nekoliko bolj okužen od drugih ladij - ne verjamem. Recimo, enako nevaren je tanker,
               ki naj bi pripeljal - upam, da ne bo - plin v terminal, saj je enako nevarno, da je
               okužen z raznimi bakterijami, kot, recimo, neka ladja, ki pripelje korejske
               avtomobile v Koper.</p>
               <p>Potem je bilo govora o veliki količini živega srebra, ki je, lahko predvidevamo,
               zaradi morskih tokov enakomerno razporejen v mulju dna celega zaliva. Gradbeni ukrepi
               naj bi se izvajali na zelo majhnem delu zaliva, torej bi, če bi že res prišlo do
               aktiviranja tega živega srebra, prišle omejene količine. Vprašanje je, ali je to živo
               srebro v elementarni obliki ali pa je v kakšni izmed oksidativnih oblik. In če je v
               elementarni, je veliko manj nevaren, kot če je v nekem svojem oksidacijskem stanju,
               takrat res lahko nastane metil... živo srebro in podobno nevarne organske substance,
               ki zastrupljajo organizme in verjetno tudi ogrožajo školjčišča in tako naprej. Zanima
               me tudi, kakšno je stanje v izhodiščnih lukah, kjer je promet s tankerji veliko bolj
               množičen, lahko ocenjujemo, par desetkrat bolj intenziven. Ali je tudi tam čisto
               mrtvo morje ali tudi tam, ne vem, s kakšnimi kemikalijami čistijo sisteme? Ti podatki
               manjkajo in bi jih rabili za primerjavo.</p>
               <p>Tudi sama tehnološka rešitev je zelo vprašljiva v tem delu. Vemo, da je predvidenih
               okoli deset terminalov in sta ta dva samo dva od mnogih, ki jih Italijani nameravajo
               graditi oziroma španski lastniki in dobavitelji.</p>
               <p>To so vsa vprašanja, na katera, mislim, da bodo vlada in ustrezna ministrstva še
               iskala odgovore in z diplomatskim notami še ukrepala, kajti mislim, da smo sedaj šele
               v prvi fazi tega problema in da se bo zadeva pričela intenzivneje odvijati v
               naslednjih mesecih, ko bo treba res na plan postaviti tehtne argumente. In eden od
               teh je sigurno prometna politika v zalivu. Ko govori o varnostnem pasu okoli 3
               kilometrov, že posega v slovensko morje oziroma posega v dogovorjeno politiko
               prometa, ko posega v koridor, po katerem se prazne ladje vračajo iz koprskega in
               tržaškega pristanišča. Torej je cel kup odprtih stvari, cel kup teh sporazumov, ki bi
               bili ogroženi in kršeni, in zato mislim, da vlada, če nadaljuje postopke, ki jih je
               že začela, bo lahko dobila ustrezne odgovore z italijanske strani in mislim, da bo
               lahko še vedno prišlo do zadovoljivega sporazuma oziroma verjetno, da iz drugih, tudi
               ekonomskih razlogov, bodo prej naredili drugod terminale, tukaj ga pa ne bodo. Hvala
               lepa.</p>
            </sp>
            <sp xml:id="SDZ4-Izredna-18-2006-05-29.sp39">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Izredna-18-2006-05-29.sp40">

               <speaker>JANEZ PODOBNIK:</speaker>

               <p>Hvala lepa. Dovolite mi kratek komentar po nastopu gospoda Ziherla. Tukaj bi lahko
               zelo jasno povedal, ta procesni zelo pomembni element, ki se mu reče ugotavljanje
               čezmejnosti vplivov na okolje, ta je ključen in zato smo morali imeti kvalitetno
               strokovno študijo, ki jo je v teh treh tednih ta strokovna ekspertna skupina
               pripravila. In na podlagi te strokovne skupine upravičeno trdimo, da so ti vplivi
               čezmejni, prav vaš nastop pa govori še o eni bistveni specifiki. Lokacija v Tržaškem
               zalivu, ki je polzaprti zaliv; zakaj je tako zelo občutljiva in zakaj po mojem mnenju
               ne bomo uspeli in smo že uspeli, da bomo ta del severnega Jadrana razglasili za
               "particular sensitive area", da je resnično zelo, zelo občutljiva - ker je zelo
               plitvo in ni na odprtem. In ena od bistvenih razlik od morda nekaterih drugih
               destinacij je, da bi bilo to morje bistveno bolj globoko in da bi bilo bistveno bolj
               odprto morje. In če bi se to zgodilo, potem bi nekateri vplivi najverjetneje bili
               drugačni. Prav tako pa ste ugotovili, jaz lahko to samo pokomentiram, glede
               vektorjev, prenašalcev določenih ladijskih plovil, tukaj pa je pomembna frekvenca
               le-teh. Če bi bila večja, ali je možnost za vnos tujih nevarnih mikroorganizmov
               večja, in zelo pomembna je izhodna luka, izhodiščna luka, od kod bi izplula takšna
               ladja. In dejstvo je, da bi se v tem primeru pojavile povsem nekatere nove izhodiščne
               luke, ki so do sedaj zelo malo uporabljene v komunikaciji s Tržaškim zalivom.
               Hvala.</p>
            </sp>
            <sp xml:id="SDZ4-Izredna-18-2006-05-29.sp41">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Aurelio Juri. Prosim.</p>
            </sp>
            <sp xml:id="SDZ4-Izredna-18-2006-05-29.sp42">

               <speaker>AURELIO JURI:</speaker>

               <p>Hvala predsednik. Jaz bi se najprej odzval na nekaj trditev v dosedanji razpravi.
               Tisti, ki trdijo to, da seja ni bila upravičena, istočasno pa vendarle ugotavljajo,
               da je odbor sprejel relativno dobre sklepe in našel nek konsenz, ki ga prej ni bilo,
               seveda demantirajo sami sebe. Ne nazadnje je pričakovanje od današnje seje nekaj
               sklepov, ki bodo ojačali, okrepili mandat vlade tudi priznajo, to pa vse govori v
               prid temu, da je sklic današnje seje še kako upravičen.</p>
               <p>Drugo informacijo, moram popraviti kolega Bajca, češ, naj bi jaz trdil, da smo mi
               prej, Slovenija, reagirala kot sami Zeleni v Italiji. Ne, Zeleni so med prvimi, ki so
               odreagirali, ampak sedaj imajo njihovega predsednika, ki je postal minister za okolje
               in bo sogovornik našemu gospodu Podobniku. To je nova okoliščina, ki jo je treba
               izkoristiti. Med prvimi, ki so reagirali so bili prav na italijanski strani Zeleni,
               ribiči, župani, sedaj pa so formalno občinski sveti podali svojo oceno - to zaradi
               poznavanja dejstev.</p>
               <p>Glejte, tudi sam ne soglašam s tistimi, ki pa ob tem ne nasprotujejo terminalu,
               skušajo netiti neko sovraštvo do Italije. Veste, ko se uporabljajo takšni termini, da
               to so Lahi in tako naprej - veste, to ne vodi nikamor. Italija je naš partner in ni
               naš sovražnik in mi moramo poiskati s partnerjem, s sočlanom Evropske unije dogovor.
               Zamera gre seveda tistim krogom, ki niso upoštevali naše vloge in našega partnerstva
               vse doslej. Ampak stvari, jaz upam, da se počasi popravljajo in če bomo tudi mi bolj
               odločni, pa ne z letalonosilkami, ampak z ustreznimi notami - vabila, ki so bila
               poslana oziroma pozivi ministru za okolje, da naj pride do srečanja, da naj se
               podpiše protokol o medsebojnem informiranju in posvetovanju, so koraki v pravo smer.
               Jaz sem pričakoval že prej noto protestno, zaradi vidnega poseganja projekta v svojem
               varnostnem območju v naše teritorialne vode, to, kar je bilo že, ne samo iz medijev,
               ampak iz prve dokumentacije razvidno, in tukaj smo ravnali preblago in premedlo, po
               moji oceni.</p>
               <p>Zakaj imamo to zgodbo dveh terminalov, je jasno. Evropska unija želi nove vire, nove
               dobavitelje, nove poti, dobave zemeljskega plina in da se nekako reši prehudega
               pritiska ruskega trga. In mi na to pristanemo, ampak moramo se potruditi, skupaj z
               Italijo, s Hrvaško in mi, da poiščemo najbolj varne lokacije za tako dobavo. S
               terminaloma tega ne bomo rešili; obratno, bomo stvari zapletli. Mene veseli seveda,
               strokovna ocena, ki je bila že podana. Tukaj se sprašujem in sprašujem tudi vlado,
               kako gre razumeti nedavni obisk k nam predsednika ruskega Lukoila, ki se baje tudi
               ukvarja z dobavo nafte in plina in ki poleg investicij v Nafto Lendavo in poleg
               sodelovanja s Petrolom želi ustvariti tudi neko svojo logistiko v Luki Koper.</p>
               <p>Jaz vlado pozivam, da se ne prenagli z obljubami, tudi sedanji ministri, ki hodijo v
               Moskvo in ki se bodo o gospodarskem sodelovanju zagotovo pogovarjali, in da se ne
               navdušujemo nad takim snubljenjem. Veste, sami smo ugotovili, Koper, slovenska obala,
               slovensko morje, tudi območje Luke Koper so prostori, okoljsko izjemno občutljivi, ki
               ne prenesejo več kot toliko nove neprijetne in neprijazne infrastrukture, zato tukaj
               moramo biti zelo skrbni. Sami veste, da že tretji pomol, minister za okolje in
               prostor to dobro ve, tretji pomol, ki je že načrtovan 20 let in ki je načrtovan za
               pretovor in manipulacijo čistega pretovora, torej kontejnerskega terminala, ustvarja
               v Koprščini zlasti v Ankaranu veliko napetosti, tudi pri tem vprašanju. Kje šele, da
               bi nove instalacije za uvoz ali izvod plina ali nafto gradili v Kopru!</p>
               <p>Jaz upam, da so moje skrbi odveč in bom vesel, če ne bodo nekdo iz vlade, ki je
               prisestvoval pri pogovorih z ruskim mogotcem, pomiril, da interes za neko logistiko v
               Luki Koper s strani Lukoila ni v tej smeri postavljen, da bi se neka infrastruktura,
               ki bi pomenila prihod novih tankarjev ali z nafto ali s plinom k nam, ker to bi bilo
               res vprašljivo in nedosledno s tem, kar danes tudi tu počnemo.</p>
            </sp>
            <sp xml:id="SDZ4-Izredna-18-2006-05-29.sp43">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Veršnik.</p>
            </sp>
            <sp xml:id="SDZ4-Izredna-18-2006-05-29.sp44">

               <speaker>RUDI VERŠNIK:</speaker>

               <p>Hvala za besedo, gospod predsednik. Lep pozdrav predstavnikom vlade, spoštovane
               kolegice, kolegi.</p>
               <p>Tako kot smo bili že v odborih in komisijah priča razpravam in obravnavam na osnovi
               časopisnih člankov in mnenj po sistemu "rekla kazala", smo tudi danes v tem državnem
               zboru priča panične reakcije nekaterih za nekaj, o čemer se v tisti državi, kjer naj
               bi se zgodilo, kaj dosti ne razpravlja. Zanimivo pa je, da takšni strahovi prihajajo
               vedno z iste strani, iz istih krogov. Ti obtožujejo vlado in ministra, da ne branita
               Slovenijo pred samovoljo neke evropske države, kjer ima demokracija bistveno več
               tradicije, kot jo imamo mi, kjer je institut civilne družbe bistveno bolj razvit,
               kjer so se interesi ribičev v preteklosti branili skoraj z orožjem, kjer je
               podjetništvo tako v turistični kot v infrastrukturni dejavnosti bistveno močnejše in
               bolje organizirano kot pri nas. To primerjavo navajam zaradi tega, ker sem prepričan,
               da bi vsi našteti se že sami uprli namenom graditve terminalov, če bi videli toliko
               strahov, kot smo jih slišali, in seveda še brez možnosti vpogleda v projekte, brez
               nekih strokovnih podlag in razprav strokovnjakov z obeh strani meje. Naslednje, kar
               želim poudariti, je tudi to dejstvo, da je bila Italija pred volitvami. Imeli so
               vlado, ki je želela nadaljevati mandat in ni želela odpirati novih vprašanj, na drugi
               strani pa zelo močno opozicijo, ki je nedavno tega tudi prevzela oblast. Povsem
               logično je, da vlada ni imela sogovornika, ki bi kredibilno odgovarjal na naša
               vprašanja in, še drugače rečeno, na naše strahove. Sprašujem se, kdo v tej dvorani
               ali pred kamerami se je pripravljen odpovedati energiji v vsakdanjem življenju, pa
               najsibo to nuklearna ali plin, če jo že uporablja in če ve, da so potrebe iz dneva v
               dan večje. Sodobna tehnologija je danes sposobna rešiti še tako na videz nerešljive
               probleme, zato sem prepričan, da jih bodo tudi v primeru, in to tako, da ne bo
               ogrožena niti narava niti človek, v skrajni meri tudi graditev terminala ni nujno, da
               se bo zgodila.</p>
               <p>Glede na poročila vlade in ministrov in glede na navedena dejstva sem prepričan, da
               je bilo storjeno vse, kar je bilo v dani situaciji in v času mogoče storiti. Z
               nastopom nove italijanske vlade pa so bili dejansko dani pogoji za trezno in
               konstruktivno dogovarjanje dveh sosednjih in ne nazadnje tudi dveh držav, ki sta obe
               članici Evropske unije.</p>
               <p>In na koncu. Prepričan pa sem, da ne bo treba kopalnega turizma prestrukturirati v
               drsalnega, kot smo danes že nekje neke indice slišali. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp45">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Boštjan Zagorac. Prosim.</p>
            </sp>
            <sp xml:id="SDZ4-Izredna-18-2006-05-29.sp46">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovani prisotni!</p>
            </sp>
            <sp xml:id="SDZ4-Izredna-18-2006-05-29.sp47">

               <speaker>PODPREDSEDNIK MAG. VASJA KLAVORA:</speaker>

               <p>Oprostite, sem vas spregledal. Gospa ima repliko. Oprostite, prosim.</p>
            </sp>
            <sp xml:id="SDZ4-Izredna-18-2006-05-29.sp48">

               <speaker>BOŠTJAN ZAGORAC:</speaker>

               <p>Absolutno.</p>
            </sp>
            <sp xml:id="SDZ4-Izredna-18-2006-05-29.sp49">

               <speaker>PODPREDSEDNIK MAG. VASJA KLAVORA:</speaker>

               <p>Gospa Širca, repliko imate.</p>
            </sp>
            <sp xml:id="SDZ4-Izredna-18-2006-05-29.sp50">

               <speaker>MAJDA ŠIRCA:</speaker>

               <p>Hvala lepa. Repliko imamo lahko vsi prisotni v tej dvorani, ker gospod Veršnik se je
               spraševal, kdo v tej dvorani se je pripravljen odpovedati električni oziroma
               energiji, tako da mislim, da sem upravičena do replike.</p>
               <p>Jasno, odgovor je jasen in v tej dvorani se danes moramo spraševati nekaj drugega,
               kdo se je pripravljen odpovedati mogoče uničenemu okolju v severnem Jadranu, to se
               pravi tudi našim nacionalnim interesom. In še na eno izjavo bi replicirala, gospoda
               Veršnika, da gre za neresno pobudo pri zahtevi, ki je osnovana na osnovi časopisnih
               člankov in po principu "rekla kazala". Ampak ali ni ta vlada bila seznanjena z
               dejavnostmi pri graditvi terminalov na osnovi časopisnih člankov in kaj je s
               kredibilnostjo vlade, ki o tako pomembnih dveh projektih posega v...</p>
            </sp>
            <sp xml:id="SDZ4-Izredna-18-2006-05-29.sp51">

               <speaker>PODPREDSEDNIK MAG. VASJA KLAVORA:</speaker>

               <p>Gospa Širca, mislim, da je to razprava in da ni po poslovniku prava replika. Lepo
               prosim.</p>
            </sp>
            <sp xml:id="SDZ4-Izredna-18-2006-05-29.sp52">

               <speaker>MAJDA ŠIRCA:</speaker>

               <p>Bom dokončala. Kaj je s kredibilnostjo vlade, ki iz časopisnih člankov izve tisto,
               kar bi morala izvedeti sama. Hvala.</p>
            </sp>
            <sp xml:id="SDZ4-Izredna-18-2006-05-29.sp53">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Zagorac, imate besedo.</p>
            </sp>
            <sp xml:id="SDZ4-Izredna-18-2006-05-29.sp54">

               <speaker>BOŠTJAN ZAGORAC:</speaker>

               <p>Hvala za besedo. Z veseljem sem počakal tudi na repliko.</p>
               <p>Veseli me, da je ta državni zbor vsaj v taki razpravi enoten. Se pravi, vsi se bojimo
               ekološke katastrofe, ki se lahko zgodi v severnem delu Jadrana, če pride do
               postavitve terminalov. Me pa skrbijo nekatere izjave, ki sem jih med razpraveo
               slišal. In če se lahko na začetku obrnem na vas, spoštovani gospod minister, ko ste
               pogledali teh pet fasciklov, ste rekli, vse to skupaj je tehnična dokumentacija, od
               katere večino najdemo na spletni strani ministrstva za okolje in prostor. Medtem ko
               je vaš kolega, gospod zunanji minister, dejal, da gre samo za neko idejno fazo, da so
               terminali samo v neki idejni fazi. Vi govorite o tehnični dokumentaciji, on pa o
               idejni fazi. Dajte se malo uskladiti glede izjav. Sam sem si vzel toliko časa, da sem
               pogledal, koliko strani MOP namenja terminalom na svoji spletni strani, in vam moram
               povedati, da sem jih naštel 188; v en fascikel gre približno dvakrat po 500, se pravi
               1.000 srajčk, 1.000 strani, listov. Se pravi, da imate zdaj pred sabo približno 5.000
               podatkov, 5.000 strani A4 formata podatkov o terminalih. Zato govoriti o tem, da to
               najdemo na spletnih straneh MOP, je kratko malo neresno. Moram pa povedati oziroma
               vas pohvaliti, MOP namenja 188 strani terminalom, medtem ko MZZ vsega skupaj 9, in to
               je zaskrbljujoče. Ministrstvo za okolje in prostor - res je, lahko najdemo nekatere
               podatke, ki se nahajajo tudi v teh mapah, res so tu dosti bolj natančni, če jih boste
               pregledali, verjamem, da jih do zdaj niste uspeli. Ampak pohvala ministrstvu za
               okolje in prostor. Medtem ko MZZ temu namenja, pa bom zdaj točno povedal, 9 strani,
               od tega gre za neke pisne izjave za javnost ministrstva za zunanje zadeve. In to je
               zaskrbljujoče.</p>
               <p>Vsi, ki govorijo, kako je treba zaščititi nacionalne interese Republike Slovenije -
               mislim, da je bil minister za zunanje zadeve tisti, ki je to še posebej poudarjal -,
               me je malo strah. Strah predvsem takrat, ko je bilo treba te nacionalne interese
               zaščititi pri neki drugi sosednji državi, ki se imenuje Avstrija, je vse skupaj
               ostalo na nekih notah in prijateljskih odnosih, za katere sam ne upam niti
               razmišljati o tem, kakšne odnose, bom rekel, prijateljske imamo s to državo glede na
               to, da nas ta država vsake toliko oziroma nas ali naše Slovence, ki živijo čez mejo,
               potiska skorajda v nemilost.</p>
               <p>Volitve. Danes sem slišal kar nekajkrat od raznih govornikov, volitve so bile tiste,
               ki bi naj Slovenijo odvračale oziroma preprečile v tem, da bi se kakorkoli bolj jasno
               izjasnila glede nasprotovanja gradnji plinskih terminalov in morebitni ekološki
               katastrofi. V Italiji nismo imeli sogovornika. Čas volitev, predvolilna kampanja plus
               volitve plus razglasitev uradnih rezultatov plus oblikovanje vlade so nek status quo,
               v katerem se lahko sosednji deželi ali komurkoli drugemu povzroči karkoli hoče, ker
               na drugi strani nimamo sogovornika. Takšne izjave so malodane smešne. Nekdo je celo
               dejal, da se je ta sklic izredne seje zgodil, ker je nastala v Sloveniji neke vrste
               panika, kaj se nam bo zgodilo z gradnjo teh terminalov. Citiral bom makrobiologa, ki
               pravi takole: "Približno tri milijarde virusov najdemo v litru morske vode. V enem
               kubičnem metru zračne vlage pa tristokrat več teh virusov. Morje se bo ohlajalo za
               približno 5 stopinj Celzija, da ne bom pretiraval, v določenem času. Torej virusi ne
               le da vplivajo v globalnem smislu pri uravnavanju morske populacije oziroma
               ekosistemov, ampak vplivajo tudi na vreme. Nimamo teh vplivov že dovolj v našem
               morju? Tisti, ki govori, da se ne bo v Tržaškem zalivu oziroma v našem severnem
               Jadranu zgodilo nič, gre za sprenevedanje. Na koncu, če pride do izgradnje teh
               terminalov, lahko rečemo, adijo turizem, adijo ribištvo, adijo biologija, adijo
               ekologija in ne nazadnje tudi adijo pamet. Zato je zdravo, koristno in v skladu z
               varovanjem vseh naših nacionalnih interesov, da na vse pretege preprečimo izgradnjo
               teh terminalov. Ko govorite, Slovenija se je odzvala. Odzvala se je z diplomatskim
               pismom - prošnjo, vljudnostnim dopisom. Predstavljajte si, pa verjamem, da sedaj, ko
               bom to povedal, se bo Italija na to odzvala, pa ne bo potrebovala slišati iz medijev.
               Dajmo naše radioaktivne odpadke iz Krškega na mejo z Italijo. Mislite, da bodo čakali
               tako dolgo na diplomatsko noto, kot smo mi, ali na kakšno vljudnostno pismo? Mislim,
               da ne. Mislim, da nihče tega ne verjame, da bodo čakali tako dolgo. Spravimo se k
               urejanju tehnične dokumentacije in dajmo na italijansko mejo naše radioaktivne
               odpadke. Bomo videli njihov odzivni čas. Mislim, da bo odzivni čas bistveno krajši,
               kot je naš odzivni čas. Mislim, da tega ne bodo izvedeli iz medijev, ampak bodo to
               izvedeli že danes. Ne pa tako kot naša vlada, ki mora določene informacije dobiti iz
               medijev. To je katastrofa. Sam bom z veseljem podprl predlagane sklepe in nasprotoval
               po vseh svojih zmožnostih izgradnji terminalov v Tržaškem zalivu. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp55">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Aleš Gulič.</p>
            </sp>
            <sp xml:id="SDZ4-Izredna-18-2006-05-29.sp56">

               <speaker>ALEŠ GULIČ:</speaker>

               <p>Hvala lepa, gospod predsedujoči.</p>
            </sp>
            <sp xml:id="SDZ4-Izredna-18-2006-05-29.sp57">

               <speaker>PODPREDSEDNIK MAG. VASJA KLAVORA:</speaker>

               <p>Oprostite, gospod Gulič. Gospod minister bi rad odgovoril, zato mu dajem besedo pred
               vami.</p>
            </sp>
            <sp xml:id="SDZ4-Izredna-18-2006-05-29.sp58">

               <speaker>JANEZ PODOBNIK:</speaker>

               <p>Hvala, gospod Gulič. Na kratko bi gospodu poslancu Zagorcu odgovoril. Morda sem bil v
               prejšnjem nastopu nekoliko nejasen. Kot ste sami ugotovili na dokaj obširnih straneh,
               na naši internetni strani je povzetek teh gradiv. Je pa v skladu z zakonom o dostopu
               do informacij javnega značaja na našem ministrstvu dostopna celotna dokumentacija pač
               tistemu, ki se bo tukaj legitimiral, da bo lahko z njo seznanjen. Naši eksperti so
               vašo dokumentacijo pregledali in tudi na podlagi teh uvodnih številk ocenjujemo, da
               smo mi s to dokumentacijo bili seznanjeni, za nas ni nekaj novega, ampak ne glede na
               to jo bomo celovito še enkrat proučili, da ne bi slučajno karkoli iz tega
               spregledali.</p>
               <p>Glede statusa dokumentacije pa bi vas rad spomnil na stran 3, kjer vlada komentira
               zahteve podpisnikov današnje izredne seje in pravi, napori vlade pri tem vprašanju so
               bili doslej usmerjeni v aktivnosti pridobivanja tehnične in netehnične dokumentacije,
               sedaj, ko imamo poročilo medresorske delovne skupine, pa je na voljo strokovna
               podlaga oziroma vsebinska analiza, s katero bodo pristojni resorji dokazovali
               procesno legitimacijo za sodelovanje v postopku, to je zelo pomembno vprašanje samega
               postopka.</p>
               <p>Rad bi povedal, na kakšen način se je naša strokovna, ekspertna skupina soočala z
               gradivom, ki ga je pač imela. Ključno je bilo vprašanje elementa čezmejnosti in ravno
               v tem je bilo to gradivo pomanjkljivo, kajti ni ga vsebovalo in zato so tudi naši
               eksperti, ko so pripravljali to strokovno gradivo, izhajali iz, bi rekel, postopka,
               ki so ga sami dobili v tem gradivu, in smo se prilagodili gradivu in smo nekatere
               elemente izluščili prav iz tega gradiva, kot je nam bilo na voljo, torej smo
               uporabili koncept gradiva, kot nam je bil na voljo, in smo nedvoumno seveda ugotovili
               nekatere pomanjkljivosti le-tega gradiva, v drugem pismu zunanjemu ministru ponovno
               na te pomanjkljivosti tudi opozorili. Hvala.</p>
            </sp>
            <sp xml:id="SDZ4-Izredna-18-2006-05-29.sp59">

               <speaker>PODPREDSEDNIK MAG. VASJA KLAVORA:</speaker>

               <p>Gospod Zagorac, imate repliko? Prosim, brez polemike in povejte, kje vas je gospod
               minister narobe razumel.</p>
            </sp>
            <sp xml:id="SDZ4-Izredna-18-2006-05-29.sp60">

               <speaker>BOŠTJAN ZAGORAC:</speaker>

               <p>Hvala za besedo. Narobe me je razumel v tisti fazi, ko sem rekel, da dvomim, da so
               strokovnjaki ministrstva za okolje in prostor uspeli pregledati 4846 strani
               dokumentacije, in to dvomim tudi sedaj.</p>
               <p>Verjamem pa, da ste se na ministrstvu odzvali s številnimi enotami zunanjemu
               ministru, ki pa seveda, žal moram povedati, vaših opozoril in vaših skrbi ne deli
               samo za ohranjevanje dobrososedskih odnosov. Hvala.</p>
            </sp>
            <sp xml:id="SDZ4-Izredna-18-2006-05-29.sp61">

               <speaker>PODPREDSEDNIK MAG. VASJA KLAVORA:</speaker>

               <p>Gospod Gulič, prosim.</p>
            </sp>
            <sp xml:id="SDZ4-Izredna-18-2006-05-29.sp62">

               <speaker>ALEŠ GULIČ:</speaker>

               <p>Spoštovani predsedujoči. Cenjene kolegice in kolegi.</p>
               <p>Danes seveda govorimo o tem, kako se je odzvala vlada Republike Slovenije na načrte o
               izgradnji terminalov za utekočinjeni zemeljski plin v Tržaškem zalivu, in ne toliko o
               tem, koliko je seveda ta projekt, ta podvig Italijanov nevaren za okolje. To nam je
               seveda prav gotovo vsem zelo jasno. Za Slovenijo je seveda pa še bolj nevarno to, da
               je vlada tako brezbrižno in mogoče celo podcenjujoče videla ta problem.</p>
               <p>Jaz seveda ne verjamem, da se je zadeva začela letos februarja. Takrat je bilo že
               toliko napravljenega na italijanski strani, da bi se prav gotovo dalo vedeti, kaj
               pripravljajo, najbrž že v lanskem letu. Seveda ni samo vprašanje, kako se je vlada
               odzvala, ampak tudi vprašanje, kaj počnejo naše diplomatske in druge službe v
               Italiji, da smo za to izvedeli tako pozno in spet iz medijev. Kaj se pravzaprav
               dogaja? Po drugi strani poslušamo gospoda ministra Janeza Podobnika, kako veliko je
               bilo narejenega na ministrstvu za okolje, in seveda ni razloga, da ne bi verjeli, kaj
               vse so počeli, konec koncev so zadeve dokumentirane, po drugi strani vidimo, da
               ministrstvo za zunanje zadeve je vse tako na pol, brez kakšne obveznosti do Italije,
               brez naboja pripovedovalo malo tukaj, malo tam, kot da bi brali kaj izpod gostujočega
               peresa. Se pravi, tako na rahlo vse skupaj in brez kakršnihkoli posledic. Zgodovina
               bilateralnih in multilateralnih odnosov je ravno tako učiteljica kot vse zgodovine na
               sploh in prav nenavadno je, da se v takih primerih Slovenija še vedno obnaša, kot da
               se nikoli ni ničesar zgodilo. Vprašanj zadaj pa zelo veliko. Čigav je tudi ta
               kapital, ki hoče vse to urejati? Kako je lahko držal toliko časa v nejavnem položaju,
               da se za to ni vedelo? Kje so bili pravzaprav vsi naši ljudje, ki delajo z Italijani,
               da tega niso videli? Mi imamo seveda še kakšno vprašanje več, ampak kakorkoli,
               kogarkoli sem tukaj poslušal danes dopoldne, pa ne glede na to, ali vlado ščiti ali
               je ne ščiti, je bilo videti, da vlada, predvsem pa zunanje ministrstvo ni odreagiralo
               tako, kot bi moralo, predvsem ne pravočasno in ne dovolj intenzivno. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp63">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod državni sekretar dr. Cerar. Prosim.</p>
            </sp>
            <sp xml:id="SDZ4-Izredna-18-2006-05-29.sp64">

               <speaker>DR. BOŽO CERAR:</speaker>

               <p>Hvala lepa. Kar se tiče MZZ-ja. Jaz bi rad še enkrat povedal, da se je MZZ takoj, ko
               je prejelo to informacijo, to je februarja tega leta, ko smo bili obveščeni s strani
               našega konzulata v Trstu se nemudoma odzvalo z vso resnostjo in tudi zaskrbljenostjo.
               Ni šlo za nikakršno čakanje, zamudo ali pa celo podcenjevanje. V vrsti razgovorov v
               Rimu, Trstu in Ljubljani, tudi Trstu, ...<stage>/Nerazumljivo./</stage>... kraj je pomemben faktor
               pri teh zadevah. V teh razgovorih smo res najprej preverjali informacijo. Priznam, ta
               informacija je prišla ne iz italijanske strani, ampak s strani našega konzulata v
               Trstu. Torej najprej smo preverili informacijo in potem skušali dobiti uradno
               stališče in kasneje vso ustrezno dokumentacijo. Pri tem je ob prenašanju
               zaskrbljenosti naše strani, naših ljudi bila jasno postavljena zahteva, ne samo po
               obveščenosti, ampak tudi po vključitvi v ustrezne postopke, ko gre za čezmejne vplive
               enega ali drugega projekta, in pri tem smo se jasno, odločno sklicevali na mednarodne
               konvencije, na evropsko pravo. To smo počeli tako ustno v razgovorih kot tudi z
               notami. Še enkrat, pri tem je bilo italijanski strani jasno dano doznanje, da ne bomo
               dopustili realizacije projektov, ki bi obšli mednarodne predpise, ki bi bili
               škodljivi za našo državo oziroma ki bi obšli naše interese.</p>
               <p>Ministrstvo za zunanje zadeve je pridobljeno informacijo, resda je nismo objavljali
               na spletnih straneh, smo pa to dokumentacijo, o kateri je bilo danes že nekajkrat
               rečeno, res ogromna, nemudoma dostavljali tako ustreznim resorjem kot medresorski
               delovni skupini v proučitev in analizo. Mislim, da lahko ugotovimo da najbrž nisem
               edini, da je medresorska delovna skupina ob sodelovanju omenjenih zunanjih sodelavcev
               v rekordnem času opravila veliko kvalitetno delo. Vsi se strinjamo, ogromna
               dokumentacija, relativno kratek čas, vendar se mi zdi, da je bil potreben napor,
               kajti samo takšna proučitev tega gradiva je vladi omogočila nadaljnje ukrepanje.
               Ponavljam še enkrat, zunanje ministrstvo je ravnalo odločno, v sodelovanju z drugimi
               resorji nastopalo z argumenti, nismo delovali na pamet, delovali smo na podlagi
               analiz ter se skušali do odgovorov in dogovorov dokopati na podlagi dialoga z
               italijansko stranjo, v duhu dobrega sosedstva, ki je vrednota, ki jo je najbrž treba
               spoštovati ob zaščiti naših interesov in tudi ob skupnem članstvu v EU.</p>
               <p>Še enkrat ponavljam, pri tem je bilo jasno predočeno, da se bomo poslužili vseh
               sredstev, ki pač nam jih daje na razpolago mednarodno pravo, diplomatska pravna
               sredstva. Upamo, da bomo sedaj, ko je formirana italijanska vlada, prišli do rešitev
               dogovorno, se pravi v obojestransko korist, da ne bo treba posegati po nekaterih
               ukrepih, ki so bili danes omenjeni v okviru EU, se pravi komisije ali celo evropskega
               sodišča. S problemom energije se soočamo tako pri nas kot za mejo. Skupaj z Italijani
               in Hrvati delimo severni Jadran. In do njegovega varstva, do okolja, do ljudi se
               velja vesti odgovorno. Mislim, da bo te cilje najlažje doseči dogovorno, in v tem
               smislu se mi zdi, je treba iskati tudi rešitve tudi vnaprej, se pravi s skupnimi
               močmi se dokopati do rešitev, do lokacij, ki bodo sprejemljive za vse.</p>
            </sp>
            <sp xml:id="SDZ4-Izredna-18-2006-05-29.sp65">

               <speaker>PODPREDSEDNIK MAG. VASJA KLAVORA:</speaker>

               <p>Gospod Aurelio Juri, ste se javili za repliko? Prosim.</p>
            </sp>
            <sp xml:id="SDZ4-Izredna-18-2006-05-29.sp66">

               <speaker>AURELIO JURI:</speaker>

               <p>Če mi dovolite samo nekaj minut. Moj očitek ves čas naši diplomaciji je v tem, da je
               minilo preveč časa, tri mesece od pridobljene informacije preko medijev, preko mreže
               do prve note, verbalne in kasneje še pisne, ki napoveduje interes po podpisu
               protokola. V tem času so stvari v Italiji tekle nemoteno. Zato sem jaz opozarjal, ko
               smo izvedeli, ko je ministrstvo za zunanje zadeve izvedelo, da gre za projekt, pa ne
               zaradi objave v časopisih, ampak ko je že bila pridobljena dokumentacija, ki v svojem
               varnostnem območju sega v naše vode, bi morali odreagirati nekoliko odločneje. Jaz
               sem govoril o protestni noti. Glejte, če moj sosed gradi in vgrajuje cisterno na
               svoji parceli in predvideva dovozno pot prek moje parcele in mene ne vpraša in jaz to
               izvem vedi kako, jaz bom do soseda takoj protestiral in bom zahteval, da takoj ustavi
               vse priprave na to. In se dogovorimo, ali bo uporabil mojo parcelo za dovoz plina v
               svojo cisterno. To se dogaja s tem terminalom. Veliko časa je bilo po mojem
               zamujenega, kajti če bi takoj odreagirali, je moja ocena, da bi tudi takoj z
               italijanske strani dobili tak odziv, kot ga šele sedaj dobivamo. Ampak sem prej v
               uvodu dejal, več je vloženega denarja v ta projekt, večja je njihova moč. Tako da
               bolj, ko čas teče, težje je ustaviti vse skupaj. Hvala.</p>
            </sp>
            <sp xml:id="SDZ4-Izredna-18-2006-05-29.sp67">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zvonko Černač. Prosim.</p>
            </sp>
            <sp xml:id="SDZ4-Izredna-18-2006-05-29.sp68">

               <speaker>ZVONKO ČERNAČ:</speaker>

               <p>Hvala lepa. Spoštovani gospod minister, gospoda državna sekretarja s sodelavci,
               cenjene kolegice in kolegi! Italijani pravijo "Piove, maledetto governo!" Da me zdAj
               ne bi katera izmed kolegic obdolžila sovražnega oziroma nestrpnega govora, ne bom
               vsega dobesedno prevedel, ampak bom povedal preprosto: "Dežuje, kaj neki le počne
               vlada." Nekako tako, da ne stečejo posamezne razprave v tem državnem zboru. Do neke
               mere je mogoče razumeti kolegice in kolege iz opozicije, ki želijo to vlado obdolžiti
               za tisto, kar je bilo narejeno v prejšnjih mandatih. Do neke mere jih je tudi mogoče
               razumeti, da želijo tej vladi pripisati odgovornost za tisto, na kar nima vpliva.
               Popolnoma nerazumljivo in smešno pa je, da se poskuša tej vladi pripisati odgovornost
               za nekaj, kar se še ni zgodilo, in vprašanje, ali se bo kdaj sploh zgodilo.</p>
               <p>Toliko za uvod, ker sem pri sklicu te izredne seje izhajal iz podmene, mislil sem, da
               ima opozicija resnično resno namero in resen interes, da vsi skupaj v državnem zboru
               ob teh dogodkih povemo, da se bo Slovenija trdno in jasno postavila na stališče, na
               katero so se do zdaj že postavili posamezni ministri in vlada kot celota, da ne bo
               dovolila vplivanja na njene interese brez našega soglasja. Mislim, da smo si vsi
               enotni v tem, da gre v tem primeru za projekt, ki ima čezmejne vplive po vseh
               usmeritvah, po vseh dokumentih. In če smo pošteni in če že nismo prebrali vsega tega,
               kar smo dobili danes v gradivu, pač pa smo samo pozorno prisluhnili temu, kar je bilo
               povedano in dokumentirano s posameznimi datumi, si bomo tudi enotni v tem, da so
               dosedanja ravnanja vlade in ministrstev bila ustrezna, dovolj ostra in primerna. In
               da je tisto, kar se pričakuje od današnje razprave v tem državnem zboru, ne
               politikantstvo, ampak resen odnos do resne teme, se pravi podpora dosedaj sprejetim
               stališčem in usmeritvam. Moram reči, da sem si šel ob tej priliki pogledati
               magnetogram z 9. seje, ko smo obravnavali zakon o razglasitvi zaščitne ekološke cone
               in epikontinentalni pas Republike Slovenije, kjer za čuda, kjer je šlo tudi za neke
               naše slovenske interese, najdemo ne samo odločno nasprotovanje temu zakonu, pač pa
               tudi razprave, ki govorijo po moji oceni mimo teh interesov tistih, ki ste sedaj
               podpisani kot glavni predlagatelji te izredne seje. Kolega Juri že drži roko gor, ne
               mislim samo na njega, še kar nekaj takšnih primerov je bilo, kjer mislim, da se kaže
               en čuden odnos pri obravnavi posameznih vprašanj. In če je bilo mnenje nekaterih
               takrat, da s sprejemom takšnega zakona ne bomo nič bolj zaščitili naših interesov,
               potem vam moram povedati, da tudi s takšno sejo, kot ste jo nameravali speljati
               danes, ne bi naših interesov popolnoma nič bolj zaščitili. Zadovoljen sem, da se je
               odbor za okolje in prostor tega državnega zbora resno soočil s temi vprašanji in
               sprejel sklepe, ki bodo, če bodo potrjeni tudi v državnem zboru, kar si verjetno vsi
               želimo, da bi bili, imeli ustrezno težo v podpori prizadevanja vlade pri ustreznem
               urejanju tega vprašanja. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp69">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Gantar, želite?</p>
            </sp>
            <sp xml:id="SDZ4-Izredna-18-2006-05-29.sp70">

               <speaker>DR. PAVEL GANTAR:</speaker>

               <p>Predlagatelj, prosim.</p>
            </sp>
            <sp xml:id="SDZ4-Izredna-18-2006-05-29.sp71">

               <speaker>PODPREDSEDNIK MAG. VASJA KLAVORA:</speaker>

               <p>Ja, prosim.</p>
            </sp>
            <sp xml:id="SDZ4-Izredna-18-2006-05-29.sp72">

               <speaker>DR. PAVEL GANTAR:</speaker>

               <p>Sem se želel oglasiti ob tem, kar je bilo zdaj rečeno, ker se mi zdi, da se zadeve po
               nepotrebnem ideološko izostrujejo in zaostrujejo, da je bilo prav, da poskušamo
               ugotoviti, kaj je vlada naredila, kaj ni naredila, in meni še danes ni povsem jasno,
               kaj vse je naredila. Moram reči, da menim, da njeno ukrepanje ni bilo ustrezno, bom
               še pozneje o tem kaj govoril, verjetno med današnjo razpravo, vendarle dajmo reči to,
               da so to res projekti, ki so se začeli na formalnopravni, na formalni ravni v letih,
               ko prejšnje vlade ni bilo. Zato pa res ne morete obtoževati prejšnje vlade in ne vem,
               zakaj bi obtoževali in kakšen smisel ima to, da sklicujemo seje, za to ker v
               prejšnjem mandatu v zvezi s tem nismo kaj naredili. Jaz mislim, da takšni argumenti
               ne stojijo, da celo vam škodujejo, da zdaj, ko ste na oblasti, ko imate koalicijo, ko
               vladate, morate prevzeti odgovornost za vse dobro in tudi za vse slabo, da boste
               morali prevzeti odgovornost tudi za kakšno zgrešeno potezo, ki se kaže mogoče danes
               celo kot dobra, pa bo jutri slaba ali obratno. Da zahtevamo sejo, da bi vplivali na
               nekaj, na kar slovenska vlada nima vpliva, nasprotno, kolegi in kolegice, slovenska
               vlada ima tu vpliv. Če Slovenija, to sem večkrat poudaril, ne bi bila članica
               Evropske unije, bi se morala zanesti samo na mednarodnopravne konvencije, to so
               predvsem barcelonska in ESPO konvencija, in bi zadeve potekale na končni instanci
               pred sodiščem v Haagu in tako naprej. Slovenija in Italija v zvezi s temi zadevami
               delita isti pravni okvir, aquis communitair, na okoljskem področju je to res enoten
               okoljski pravni red in se neposredno in direktno, če ni implicran implementiral
               Sloveniji. Slovenija na to ima vpliv, če ga hoče imeti, zato se mora izjasniti, da
               želi imeti vpliv na način, kot to počenja, in zato mora na strokovni, politični ravni
               in diplomatski ravni, predvsem poudarjam diplomatsko raven, ker ta je po mojem
               zapostavljena, storiti vse, kar je potrebno! In naše prepričanje za to sejo izhaja
               prav iz tega, da Slovenija mora izkoristiti te instrumente in da ji nalagamo
               odgovornost za nekaj, kar se še ni zgodilo. Ne samo za nekaj, kar se še ni zgodilo,
               jaz tudi upam, za nekaj, kar se ne bo zgodilo. Ampak zgodilo se ne bo zato, če bomo
               mi, se pravi Slovenija, če bo italijanska javnost, prizadete občine, prebivalstvo,
               ribiči, turistična industrija okoli Gradeža reagirali in bodo povedali, da so takšni
               objekti, kot so locirani, s takšnim obsegom, neprimerni in bodo uporabili svoja
               legalna in druga pravna sredstva, da bo takšne projekte ali popolnoma odpovedali ali
               lokacijsko premestili ali zmanjšali vplive na okolje ali kakorkoli. Če pa verjamemo,
               da ni treba ukrepati ob tem, dokler se ne bo zgodilo, potem je seveda jasno, ta
               izredna seja preveč, vse je bilo preveč, kar smo naredili, počakajmo, da se zgodijo
               terminali in potem bomo ukrepali. Verjetno to ni v našem interesu. Tako da bi še
               enkrat poudaril, da opozicija ima v tem trenutku na razpolago vrsto drugih, bolj
               zanimivih tem, s katerim bi lahko povzročali težave vladi ali opozarjali ali
               predstavljali druga stališča, to tudi počenjamo. Tukaj dejansko pa gre za nekaj
               drugega. Gre za nekaj drugega, gre za vprašanje nekih res vitalnih interesov okolja
               in prebivalcev Slovenije, do katerih se moramo v veliki meri poenotiti. In mislim, da
               delni korak k poenotenju je bil v sklepu odbora za okolje in prostor sprejet. Vendar
               boste mene vsi skupaj zelo težko prepričali, da trditev, da presoja vplivov na okolje
               v Italiji se še ni začela. Da je za to proces legitimizacije ustrezen in da
               pravzaprav se presoja vpliva na okolje ni začela zato, ker mi nismo vključeni vanjo.
               Ponovno prosim vlado, da premisli to stališče. In to stališče je neustrezno in o tem
               bomo verjetno danes lahko še kaj povedali. Hvala.</p>
            </sp>
            <sp xml:id="SDZ4-Izredna-18-2006-05-29.sp73">

               <speaker>PODPREDSEDNIK MAG. VASJA KLAVORA:</speaker>

               <p>Gospod Aurelio Juri, imate repliko.</p>
            </sp>
            <sp xml:id="SDZ4-Izredna-18-2006-05-29.sp74">

               <speaker>AURELIO JURI:</speaker>

               <p>Repliko na kolega Černača. Glejte, jaz sem med tistimi, ki je glasoval ne samo proti
               razglasitvi ekološke cone, ampak tudi ribolovnih pasov. Kar sem takrat rekel in
               opozoril, da je šlo instrumentalno za to, da se....</p>
            </sp>
            <sp xml:id="SDZ4-Izredna-18-2006-05-29.sp75">

               <speaker>BREDA PEČAN:</speaker>

               <p>...<stage>/Oglašanje iz klopi./</stage>... Besedo ima predlagatelj, ne pa SD, gospod
               predsedujoči.</p>
            </sp>
            <sp xml:id="SDZ4-Izredna-18-2006-05-29.sp76">

               <speaker>AURELIO JURI:</speaker>

               <p>Kot predlagatelj, predsedujoči. Razglasitev tiste cone, jaz nisem hotel zgodbe
               povezovati z današnjo sejo, je bila inštrumentalna. Dokazovanja pri Hrvaški, da mi
               obvladujemo nek prostor v severnem Jadranu, ki ga dejansko ne obvladujemo, ker
               zaenkrat meja ni določena s Hrvaško, in še danes čakam, da mi bo sporočeno, da naš
               ribiški oziroma ekološki inšpektor pluje v tisto cono. In bi danes sklicali sejo
               tudi, ko ne bi imeli ekološke cone, to nima veze, kajti Italija je do sedaj s svojim
               ravnanjem kršila evropske direktive in mednarodne konvencije. In če bi imeli ekološko
               cono ali ne, terminal, ki bi tam nastal, bi nas moral skrbeti in bi morali mi na to
               odreagirati. Tako je vse neutemeljeno povezovanje te zgodbe s takratno razglasitvijo.
               Sicer se v italijanščini reče "piove governo ladro", kar pomeni "dežuje, vlada je
               lopov", da vemo točen pomem tega. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp77">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Zvonko Černač, želite.</p>
            </sp>
            <sp xml:id="SDZ4-Izredna-18-2006-05-29.sp78">

               <speaker>ZVONKO ČERNAČ:</speaker>

               <p>Hvala za to pojasnilo, ampak jaz, ko sem pozicija, si nisem upal tega direktno
               povedati, da ne bom</p>
            </sp>
            <sp xml:id="SDZ4-Izredna-18-2006-05-29.sp79">

               <speaker>ZVONKO ČERNAČ:</speaker>

               <p>Obtožen, da govorim sovražno ali nestrpno v tem državnem zboru. Hotel sem pa povedati
               tole glede gospoda Gantarja.</p>
            </sp>
            <sp xml:id="SDZ4-Izredna-18-2006-05-29.sp80">

               <speaker>PODPREDSEDNIK MAG. VASJA KLAVORA:</speaker>

               <p>Repliko na kaj?</p>
            </sp>
            <sp xml:id="SDZ4-Izredna-18-2006-05-29.sp81">

               <speaker>ZVONKO ČERNAČ:</speaker>

               <p>Na gospoda Gantarja.</p>
            </sp>
            <sp xml:id="SDZ4-Izredna-18-2006-05-29.sp82">

               <speaker>PODPREDSEDNIK MAG. VASJA KLAVORA:</speaker>

               <p>Izvolite.</p>
            </sp>
            <sp xml:id="SDZ4-Izredna-18-2006-05-29.sp83">

               <speaker>ZVONKO ČERNAČ:</speaker>

               <p>Hotel sem povedati, da sem ravno o tem govoril, kar je on povedal, izhajal pa sem pri
               tem iz sklepov, ki ste jih predlagali. Vi ste predlagali...</p>
            </sp>
            <sp xml:id="SDZ4-Izredna-18-2006-05-29.sp84">

               <speaker>PODPREDSEDNIK MAG. VASJA KLAVORA:</speaker>

               <p>Oprostite prosim, gospod Černač, da vas prekinjam. Prosim, če mi lahko daste mir, da
               vodim sejo. Gospod Gantar je govoril v imenu predlagateljev, gospod Černač ima
               repliko in se je javil. Imate besedo.</p>
            </sp>
            <sp xml:id="SDZ4-Izredna-18-2006-05-29.sp85">

               <speaker>ZVONKO ČERNAČ:</speaker>

               <p>Hvala lepa. Torej ravno o tem sem govoril, pri tem sem pa jaz izhajal iz sklepov, ki
               ste jih predlagatelji predlagali, in v teh sklepih je glavna intonacija, glavni
               poudarek na tem, kako do sedaj vlada ni ustrezno reagirala oziroma je reagirala
               prepozno, posamezna ministrstva se niso odzvala dovolj ostro, kar ni res. Ni res. Mi
               danes poslušamo o tem, da ta odziv je bil v skladu z normami, ki veljajo na tem
               nivoju, in moje mnenje je, da današnje zasedanje ni namenjeno temu, da bi govorili o
               teh stvareh, pač pa temu, da bomo sprejeli sklepe, ki bodo vsemu tistemu, kar je bilo
               narejeno doslej, pomagali k uresničitvi. Č bomo tukaj sedeli samo zaradi tega, da
               sprejmemo nekaj na pobudo nekoga, ne pa s ciljem, da se gradnja terminalov spravi v
               druge okvire, potem ta namen ni bil pravi, in o tem sem govoril. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp86">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ljubo Germič. Izvolite prosim.</p>
            </sp>
            <sp xml:id="SDZ4-Izredna-18-2006-05-29.sp87">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Spoštovani predstavniki vlade, kolegi in
               kolegice! Sam sem kot podpisnik zahteve za današnjo sejo vesel, da bomo in da
               razpravljamo o tej vsebini, kajti z vstopom v Evropsko unijo smo postali sestavni del
               25-terice in s tem smo prevzeli tudi soodgovornost za kreiranje in izvajanje
               določenih politik. Strinjam se, da se na področju energetskih politik v zadnjem
               obdobju z Evropsko unijo dogajajo zelo pomembne vsebinske in konkretne zadeve in se
               iščejo rešitve, pri katerih prav gotovo participira tudi Slovenija. Zato se mi zdi
               zelo pomembno, ko govorimo o teh vprašanjih, da ima vlada pravzaprav načelno podporo
               vseh političnih struktur oziroma najširše slovenske javnosti za svoje ravnanje. Danes
               je bilo tu slišati v obrazložitvi dveh ministrov s strani vlade dve pravzaprav
               dopolnilni vsebini. Najprej bi komentiral vsebino, ki jo je predstavil zunanji
               minister dr. Rupel, ki pravzaprav potrjuje moj uvod. Torej gre za načrtovanje
               energetske politike v okviru Evropske unije in Slovenija naj pri tem igra aktivno
               vlogo, jo želi igrati in pri tem ne more stati ob strani. Hkrati bi ob tem želel
               povedati, da minister govori tudi o tem, da evropski dokumenti že iz leta 2003
               govorijo o tem, da se bodo določeni energetski objekti gradili tudi v severnem
               Jadranu, torej govori o dveh plinskih terminalih v severnem Jadranu. Mislim, da je to
               vedenje že dovolj samo po sebi, da bi vlada morala biti izredno pozorna do tega
               vprašanja, kajti severni Jadran v najširšem smislu obsega teritorij, ki je za
               Slovenijo izredno pomemben. In zakaj je bilo s strani opozicije predloženo besedilo
               za sklic te seje? Iz preprostega razloga, kajti mediji in opozicija so pravzaprav
               diktirali tempo ravnanja vlade v odnosu do, po mojem mnenju, prijateljske sosede,
               partnerja v iskanju skupnih rešitev, to je od Republike Italije, pri iskanju rešitve
               za lokacijsko umestitev dveh plinskih terminalov, o katerih je danes tudi beseda.
               Vrsta dogodkov se je dogajala nekako v zadnjih dveh mesecih in tudi vlada je nekako
               dozirala tempo v teh dejavnostih, čeprav po moji oceni tudi ne dovolj hitro, kajti
               bilo je danes tudi že rečeno, da vlada reagira korektno in časovno ustrezno. Tu bi
               opozoril, da so bila obvestila iz medijev posredovana 17. februarja, pri čemer naše
               veleposlaništvo v Italiji opravi pogovor s pristojnimi na ministrstvu za proizvodne
               dejavnosti šele 16. marca. In da se dogajajo pisma ministra za okolje in prostor in
               da pride do oblikovanja medresorske komisije šele 6. aprila. To so časovne dimenzije,
               vsaj na nekaterih točkah, o katerih danes govorimo, ko razpravljamo o odzivnih časih
               vlade. Seveda pa se nikakor ne moremo strinjati s tem, kar je v intervjuju za TV
               Slovenija v okviru Odmevov podajal zunanji minister dr. Rupel - jaz obžalujem, da ga
               danes ni tukaj -, kjer je rekel, da se mu zdi, da je nekako čudaško govoriti o tem,
               kar naj bi se zgodilo. In da vlada ne more biti odgovorna za to, kar se naj bi
               zgodilo, da je pa to dvakrat čudaško. Seveda se s tem nikakor ne morem strinjati,
               zato še enkrat poudarjam, da podpiram to današnjo razpravo, kjer moramo osvetliti vse
               pozitivne in negativne elemente okrog načrtovanja dveh plinskih terminalov v Tržaškem
               zalivu. Tu nikakor ne delim mnenja tako zunanjega ministrstva kot nekaterih
               razpravljavcev pred mano, da gre za ustvarjanje neke panike. Gre za razpravo o tem,
               da je v severnem Jadranu možno v prihodnje govoriti ali realno pričakovati, da bosta
               tam zgrajena dva plinska terminala. Razprava v parlamentu, da iz najrazličnejših
               vidikov osvetlimo, ali vlada sledi strategiji gospodarskega razvoja Slovenije, kjer
               ima pravzaprav v izhodišču temeljno načelo trajnostnega razvoja, ki v enakovrednosti
               obravnava 3 segmente; ekonomskega, socialnega in okoljevarstvenega. Seveda tukaj je
               to zelo pomembno vprašanje, kajti nikakor ne morem danes sprejeti teze, ko nam
               nekateri poslanci govorijo, da seveda ne želimo imeti ustrezne energetske preskrbe.
               Vsi si to želimo, ampak vprašanje je, ali želimo žrtvovati eno dobrino na račun
               druge. Po mojem moramo iskati tukaj najboljše rešitve in seveda najboljše rešitve so
               tiste, ki imajo čim širši konsenz, so podkrepljene s strokovnimi mnenji in so
               partnersko med različnimi državami na podlagi tudi mednarodnih izkušenj nekako
               soglasno vpeljane.</p>
               <p>Tukaj seveda nikakor ne morem sprejeti vseh argumentov, kako je bila z italijanske
               strani v času, ki je bil predvolilni, in povolilni čas je pravzaprav mrtev čas, kar
               se tiče pogovorov. To na eni strani slišimo kot eden argument, na drugi strani
               slišimo drug argument, da se dr. Rupel pogovarja s predsednikom pokrajine
               Furlanije-Julijske krajine, in je to drugi problem, ker pa Slovenija nima pokrajin in
               tukaj nismo sogovorniki. Tukaj pa potem ustvarjamo dileme, ali vlada ve več, kot želi
               povedati. Kajti če je v Evropski uniji energetski problem, je zagotavljanje preskrbe
               z energijo jasen. Ali od leta 2003 niso podatki vedeni glede na to, da govorimo o
               severnem Jadranu kot tistem, o katerem bo tekla beseda tudi v prihodnje? Ali želi
               vlada peljati te postopke transparentno, po mojem je to nujno in ključno? Če smo v
               okarakterizirani, da prejudicirano to na čudaški način, postane za mene to še dvakrat
               bolj utemeljeno, ne čudaško, ampak dvakrat bolj utemeljeno.</p>
               <p>Ko sem prebiral vse te dokumente, izjemno veliko jih je, sem seveda poskušal najti
               tudi mednarodne primerjave za objekte, ki jih tukaj predstavljamo, in govorimo o tem,
               da gre v svetovnem merilu že za izjemne posege v okolje, kajti kapacitete same po
               sebi govorijo tem. Izvedbe terminalov same po sebi govorijo o tem in temu dodamo še
               vsa opozorila, ki jih je naredila medresorska komisija z eksperti v zelo kratkem
               času, za kar jim gre priznanje in na kar je opozarjal tudi minister Podobnik. Treba
               se je tudi vprašati, kakšen je interes na drugi strani. In ta interes, ki postavlja
               okoljevarstveno vprašanje kot eno izredno pomembno, je treba postaviti tudi v luči,
               da je tukaj zadaj tudi ekonomski interes. Vodstvo te pokrajine ima samo nek ekonomski
               vložek v podjetjih, ki imajo tudi tukaj nek ekonomski interes za zagotavljanje
               izvedbe tega plinskega terminala. To je treba imeti v vidu.</p>
               <p>Ko pa govorimo o presoji vplivov na okolje, je treba vedeti, da je slovenska stran
               naredila analizo tega na podlagi dokumentov, ki jih je v okviru netehnične ali
               tehnične dokumentacije prejela z italijanske strani. S strani ministra Podobnika je
               bilo opozorjeno, da s temi podatki nismo zadovoljni, torej govorimo o stvareh, za
               katere nam manjkajo podatki. Želimo dobiti dodatne verodostojne podatke. Želimo
               dobiti verodostojne podatke za oba terminala, tako za plinskega v Tržaškem zalivu na
               morju, tako imenovan "offshore", in tistega na kopnem, "inshore" terminal. Bojim se,
               tudi s strani izjav ministra Rupla, še enkrat bom prebral njegovo izjavo iz Odmevov,
               ki govori o terminalu na morju. Tukaj se postavlja vprašanje, ali je terminal na
               morju postavljen v drugačno luč ob slovenski obravnavi kot terminal na kopnem.
               Mislim, da govorimo enakovredno o obeh vrstah terminalov, ali tega v morju, ali tega
               na kopnem.</p>
               <p>Ko govorimo o analizi čezmejnih vplivov na okolje, jaz sem vesel, dr. Podobnik, da
               jih danes branite, čeprav je bilo možno zaslediti pri poslancih, da je tukaj veliko
               odprtih vprašanj, ki niso relevantna. Mislim, da je treba povedati, da govorimo o
               polzaprtem Tržaškem zalivu, da govorimo o zelo plitvem morju, da govorimo o področju,
               ki je z vsem dosedanjim razvojem v tem predelu zelo obremenjujoče. Ko iščemo odgovore
               za čezmejne presoje vplivov na okolje, je potrebno tukaj imeti partnerski odnos s
               sosednjo Republiko Italijo. Tukaj ne sme biti predstavljeno slovenski javnosti, da
               gre za prikrivanje določenih podatkov. Vesel sem, da vztrajate, da dobimo dodatne
               podatke, na osnovi katerih bomo naredili relevantno presojo. Kajti iz te študije
               jasno govori, da je pomanjkljivost velika, da se nekaterih problemov sploh ne dotika.
               Če se pa dotika določenih primerov, se jih dotika pravzaprav v zelo majhni obliki.
               Nikjer ni neke pesimistične variante, nikjer ni kombinacije učinkov, torej nikjer ni
               veriženja nekih dogodkov, ki bi se lahko dogajali. In tukaj je veliko vprašanj, ki se
               tičejo ravno tega področja, vprašanje mulja, torej eksploatacije vode, kloriranja
               preostanka klora, jaz ne bi vseh našteval glede na to, da je bilo tukaj danes že
               veliko opozorjeno. Jaz bi opozoril še na en element, ki ga pa nikjer nisem zasledil.
               Govorimo o utekočinjenem zemeljskem plinu, 90% in več je to metan. Jaz govorim tudi o
               tem, če prihaja do izpustov, bodo ti izpusti, če ne govorimo o požaru ali o
               eksploziji kot ponoru tega izpusta, govorimo o tem v kombinaciji s kjotskim
               protokolom. Slovenija je prevzela obvezo, da bo do leta 2012 znižala za 8% svoje
               obremenitve glede na referenčno leto. Mi smo tukaj zdaj v nasprotni smeri in,
               minister, vas čaka zelo intenzivno delo, ko boste morali tukaj narediti strategijo,
               na kakšen način bomo izpolnili ta kriterij. In tukaj bi vas jaz opozoril na to, da je
               metan z vidika bilance toplogrednih plinov v primerjavi s CO2 24-krat z višjim
               potencialom, torej 24-krat. Ko pa govorimo o količinah tega plina, bi bilo potrebno
               opozoriti, da govorimo o 8 milijardah kubičnih metrov in da govorimo o 8 milijonih
               ton. Sedaj si pa postavljate paralelo v okviru emisij Šoštanj pa cela poraba naftnih
               derivatov in si boste lahko izračunali, v kakšen odnosu sta ta dva parametra. Jaz te
               razprave nikjer nisem zasledil, jaz jo samo tukaj izpostavljam kot mogoče eden izmed
               pomembnih vidikov, ki ga bo treba tudi upoštevati. Jaz ne govorim o drugih elementih,
               ki tukaj so, jaz ne bi podcenjeval absorbiranih težkih kovin na mulju na dnu. Mi smo
               na reki Dravi delali vrsto analiz, ki smo jih opravljali, ker na Dravi opazujemo
               efekt zamuljavanja vseh stranskih rokavov, kakšen vpliv bodo imeli recimo ti mulji na
               življenje v reki Dravi, in smo bili zelo presenečeni, ko smo govorili o absorbcijskih
               sposobnostih teh muljev in ko smo govorili ne samo o živem srebru kajti ko govorimo o
               živem srebru vemo, da je tukaj vezan celo svinec, karmij, da ne govorimo o drugih
               težkih kovinah, ki jih tudi tukaj ni, so nekje navedene, ampak v analizi jih pa tukaj
               ni. Seveda si želim, da bi v tej razpravi ugotovili to, da italijanska stran, ki v
               svojem izhodišču ocenjuje, da čezmejnih vplivov na okolje ni. In če imamo v izhodišču
               takšen partnerski odnos, po mojem to ni pravo izhodišče. In na to se bo morala
               intenzivno odzvati država Slovenija in tukaj ne gre ne za prestiž ne za zavajanje ne
               za karkoli drugega. Ampak govorimo o tem, če bo prišlo do te izgradnje, bo seveda
               Slovenija lahko imela tukaj nepopravljive posledice v okviru svoje strategije
               razvoja, da govorimo o tem, da bodo zelo prizadeti naši vitalni razvojni potenciali
               tega področja. In da seveda želimo tukaj sooblikovati partnerski odnos vplivov na
               okolje, ki že zaradi bližine govori, da so čezmejni. Kajti zelo težko je pričakovati,
               da bo ta enormni pretok morske vode učinkoval tako, da bo mulj, če bi se dvignil z
               morskega dna, ne posegal tudi čez mejo na morju. Še enkrat bi pa želel opozoriti, da
               je v ukrepih potrebno obravnavati oba terminala popolnoma enakovredno. Torej ne bi si
               želel, da bi imeli občutek, če zavrnemo plinski terminal v morju, da pa nekako je
               lahko pot za plinski terminal na kopnem tista pot, ki je že vnaprej v soglasju s
               stališči Republike Slovenije. Zato se mi zdi, da je danes, ko razpravljamo o teh
               vprašanjih v državnem zboru, prava pot, da bomo našli konsenz pri ravnanju vlade
               Republike Slovenije, ki bo imela močno politično podporo pri svojih ravnanjih, da bo
               se odzivala tako, za kar po naši oceni in po moji osebno ni bilo storjeno v zadnjem
               obdobju, da bo Republika Slovenija iskala skupne rešitve za energetska vprašanja
               znotraj Evropske unije, za svoja energetska vprašanja, in da pri tem sledi
               trajnostnemu razvoju kot temeljnemu konceptu razvoja v Republiki Sloveniji in da bomo
               tukaj skupaj, brez občutka valjenja krivde iz enega na drugega, kdo poskuša
               ustvarjati paniko, ali nekdo vidi v tem razloge, da je razprava že sama po sebi
               nepotrebna, zato se mi zdi, da je v podporo ravnanju v bodoče potrebno sprejeti tudi
               sklepe, ki smo jih kot predlagatelji predlagali. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp88">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, želite besedo? Prosim.</p>
            </sp>
            <sp xml:id="SDZ4-Izredna-18-2006-05-29.sp89">

               <speaker>JANEZ PODOBNIK:</speaker>

               <p>Hvala lepa. Rad bi odgovoril na nekatera vprašanja poslancev, gospoda Germiča oziroma
               bi ugotovil, da pravzaprav vse, kar ste predlagali, je vlada storila oziroma imam
               konkretno vprašanje, ali mi lahko kdorkoli tukaj v dvorani pove, kateri procesni
               postopek v okviru ESPO konvencije vlada ni uveljavila. Ali imate kakšen konkreten
               predlog? Mi smo čez vikend preštudirali vse veljavne postopke v okviru ESPO
               konvencije, ki potekajo, in lahko samo ugotovim skupaj z vami, da smo vse postopke v
               okviru dogovorjene procedure uveljavljali. Če imate kakšen predlog, govorim za ESPO
               konvencijo, potem prosim, da predlagajte, tudi v vaših sklepih niste predlagali
               nobene dodatne rešitve, nobenega dodatnega predloga.</p>
               <p>Bi rad povedal še eno zelo pomembno izkušnjo, ki smo jo pridobili, ko smo študirali
               primere dobrih praks. Ko smo analizirali in smo primerjali projekte aprilskih
               terminalov in smo gledali, ali je kje kakšen primer, kjer bi se lahko postopek, kot
               vi pravite, ustavil, ustavil postopek. In smo potem ugotovili naslednje - da sta se
               pogodbenici večinoma vedno poskušali sporazumeti o znatnem čezmejnem vplivu in o
               izpeljavi postopkov. To je ključno vprašanje. Ugotovili smo, da tam, kjer je šlo za
               okoljsko zelo ozaveščene družbe, tam je vedno samoiniciativno obveščala tista država,
               ki je nek poseg načrtovala; Italija nas ni obvestila. Vlada ni odgovorna, če te
               sosednja država ne obvesti. Tu je bilo verjetno tudi govora o tistem čudaštvu, da si
               odgovoren za to, kar mora nekdo drug storiti. Torej, če te nekdo ne obvesti, pač nisi
               ti za to odgovoren. So pa tudi primeri, ko pa lahko na podlagi 3. člena te konvencije
               zahteva to obveščanje pogodbenica, na katero je bil znaten vpliv. In to smo prav tako
               storili.</p>
               <p>In sedaj bi rekel še naslednje. Šlo je za vprašanje, kako smo ravnali v okviru
               komunikacije s pristojnimi ministri. Kot zanimivost povem - pa to ni ključno, ker smo
               rekli, da ne gre za prestiž -, vseh predlaganih 14 sklepov, ki jih je vlada sprejela
               na zadnji seji, je bilo predlaganih na predlog medresorske skupine in potem na moj
               formalen predlog nekaj dni prej, preden je bila vložena zahteva za izredno sejo. To
               pomeni, da je vlada imela svojo dinamiko ne glede na legitimen pritisk s strani
               opozicije. In to pomeni, da je ravnala zelo odgovorno, dosledno, poznavajoč taktiko
               in sam postopek v okviru konvencij in drugih mednarodnih postopkov. Tu imam tudi
               pismo, ki je šlo po zadnji seji vlade novemu ministru za okolje. Pismo je relativno
               dolgo, je vsebinsko zelo dobro pripravljeno in ima v samem procesnem postopku zelo
               pomembno veljavo. Pismo v enem od odstavkov pravi: "Da ne bi prišlo do neljubih
               zapletov, zlasti pri spoštovanju rokov za sodelovanje Republike Slovenije v postopkih
               presoje vplivov, bi ob tej priložnosti rad še enkrat zaprosil italijansko stran, da
               nam pošlje dopolnjeno in celovito dokumentacijo, na podlagi katere se bo Slovenija v
               skladu z mednarodnim in evropskim pravom celovito vključila v vse postopke presoje
               vplivov na okolje." Torej, to se je zgodilo že tretjič v tem postopku.</p>
               <p>Sedaj pa samo še vprašanje, ki je vezano na to, kako smo uveljavili evropske postopke
               oziroma na kakšen način smo vstopili v ta postopek ob dejstvu, da smo članica
               Evropske unije. Morda tu gre za nesporazum in dovolite, da vam pojasnim. Evropsko
               pravo zavezuje države članice, da v svoj pravni red uzakonijo skupne okoljske
               standarde. Med njih sodi tudi, na primer, regionalno načrtovanje. Država članica je
               zato odgovorna Komisiji in tudi drugim državam članicam Evropske unije. Ko pa gre za
               čezmejno sodelovanje, pa tudi po pravu Evropske unije še vedno veljajo principi
               mednarodnega sodelovanja. Tu pa je potreben in možen samo dogovor. Tudi zato smo
               predlagali formalno, v pismu oblikovanje posebnega protokola, da bi se tak dogovor
               dosegel. In še nekaj, Evropska komisija pa bdi nad izpolnjevanjem standardov. In ko
               je bilo rečeno, da nismo uporabili dejstva, da smo člani Evropske unije, to ne drži.
               Tudi iz kronologije je jasno razvidno, prvič, da smo že obvestili Evropsko komisijo,
               da sem pismo, ki sem ga poslal svojemu italijanskemu kolegu, v vednost poslal tudi
               komisarju, ki je za to pristojen. In ne nazadnje, da smo tudi uporabili nekatere
               druge povezave in stike, ki jih imamo v okviru naše misije v Bruslju. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp90">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Gantar v imenu predlagatelja.</p>
            </sp>
            <sp xml:id="SDZ4-Izredna-18-2006-05-29.sp91">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Gospod minister Podobnik je postavil vprašanje, naj
               mu nekdo pove, sklicujoč se na konvencijo ESPO, o čezmejni presoji vplivov na okolje,
               katerih postopkov pravzaprav, v katerem postopku so opustili oziroma česa niso
               storili po tej konvenciji. Ali jim lahko v zvezi s tem kaj očitamo, če pa prav
               računamo. Zelo enostavno, gospod minister, po mojem najboljšem vedenju niste sprožili
               še nobenega postopka proti konvenciji, zato tudi ni mogoče presojati, ali ste kaj
               prav storili ali ne. Instrumentov konvencije sploh še niste mobilizirali. Recimo,
               konvencija določa v 3. členu 7. odstavka, "če je potencialno prizadeta država o
               posegu ni bila obveščena in meni, da bi lahko šlo za negativni čezmejni vpliv in se o
               tem ne more sporazumeti itn., "lahko zaprosi posebno preiskovalo komisijo za mnenje o
               verjetnosti škodljivih čezmejnih vplivov na okolje." Torej res je, mi vam ne moremo
               očitati, da ste kaj narobe uporabili, preprosto zato, ker konvencije ESPO še sploh
               niste uporabili. Hvala.</p>
            </sp>
            <sp xml:id="SDZ4-Izredna-18-2006-05-29.sp92">

               <speaker>PODPREDSEDNIK MAG. VASJA KLAVORA:</speaker>

               <p>Gospod državni sekretar ima besedo.</p>
            </sp>
            <sp xml:id="SDZ4-Izredna-18-2006-05-29.sp93">

               <speaker>MARKO STARMAN:</speaker>

               <p>Najlepša hvala. Spoštovani! Poglejte, v okviru ESPO konvencije in v okviru evropskega
               prava, ki ureja to področje, obstaja več instrumentov, ki lahko sledijo drug drugemu.
               Ena od nalog, tudi medresorske delovne skupine, je bila tudi ta, da preučimo procesni
               položaj, v katerem se nahajamo, in na podlagi procesnega položaja, v katerem smo,
               predlagamo vladi sklepe. Medtem pa medresorska delovna skupina ni bila za to
               ustanovljena, da bi namesto ministrstev delala in so pristojni ministri že, ne glede
               na sklepe medresorske skupine, tudi sami ukrepali. Pismo ministra za okolje in
               prostor že iz 5. aprila se jasno poslužuje instrumenta ESPO konvencije glede na
               pravico, ki jih daje ta konvencija, da si obveščen, kot prvič. Drugič, poslužuje se
               instrumenta ESPO konvencije, v kolikor je povzeta ESPO konvencija v obe direktivi, ki
               urejata tako strateško presojo vplivov na okolje kot projektno presojo vplivov na
               okolje, ker izrecno predvidevam - dogovor o tem, kako državi skupaj presojata
               čezmejne vplive na okolje.</p>
               <p>Drugo, naslednji korak, ki je bil prav tako predlagan vladi in je vlada s svojimi
               sklepi na prejšnji seji ga tudi uveljavila in to je opozorilo v skladu z diplomatsko
               prakso, da Republika Slovenija šteje, da ni bila pravočasno in na primeren način
               obveščena po ESPO konvenciji, po direktivah in po drugih dokumentih, kot smo že
               govorili danes, tako glede varnosti plovbe kot glede SEVESO direktive oziroma ostalih
               dokumentov, ki govorijo o varnosti objektov. Skratka, vsi koraki so bili sproženi v
               kombinaciji med ESPO konvencijo in direktivo. Kot vsi vemo, je tako ESPO konvencija
               kot obe direktivi tvorita skupaj acquis. In ESPO konvencija je širša, ima svoje
               članice tudi izven kroga evropskih držav, medtem ko direktiva strožje izvaja oziroma
               normira določena vprašanja v zvezi s tem. Ko pa gre za procesno sodelovanje, čezmejno
               sodelovanje, se pa večinoma sklicuje na ESPO konvencijo. Tako da vsi koraki doslej za
               zavarovanje našega položaja so bili storjeni na podlagi teh določil pravnega reda.
               Seveda pa, v kolikor dogovor ni mogoč, imamo določeno prakso, o kateri je že minister
               govoril, kdaj, pod kakšnimi pogoji se šteje, da do dogovora ne more priti, na kakšen
               način ugotovita stranki, da do tega ne pride, in tako naprej.</p>
               <p>Sedaj smo z zadnjim pismom jasno ponovno povzeli vso dosedanjo kronologijo
               komunikacij. Vsak od teh dokumentov ima svojo procesno težo in na podlagi tega, glede
               na odziv, ki ga bomo nedvoumno dobili, lahko ukrepamo v odvisnosti od tega
               odziva.</p>
               <p>Skratka, vse poti so odprte, nobene priložnosti po mednarodnem pravu nismo zamudili
               in ni nobenega razloga, da bi že sedaj v tej fazi sprožili postopek imenovanja
               komisije zaradi spora v zvezi s tem. Ker je že vlada s tem, ko je ugotovila, da ni
               bila pravočasno in pravilno obveščena, naredila korak dlje po pravilih tega prava.
               Najlepša hvala.</p>
            </sp>
            <sp xml:id="SDZ4-Izredna-18-2006-05-29.sp94">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Mihael Prevc. Prosim.</p>
            </sp>
            <sp xml:id="SDZ4-Izredna-18-2006-05-29.sp95">

               <speaker>MIHAEL PREVC:</speaker>

               <p>Hvala lepa za besedo, gospod podpredsednik. Spoštovani minister s sodelavci,
               spoštovane kolegice in kolegi! Sam se ne mislim spustiti v polemiko o vsebini
               današnje problematike, ki se je pravkar odvijala, pač pa bi rad nekaj besed rekel
               okrog smisla današnje izredne seje, pa ne nazadnje tudi okrog teh sklepov, ki jih
               imamo pred sabo.</p>
               <p>Moram reči, da sem ob napovedi današnje izredne seje bil nekoliko skeptičen, predvsem
               zaradi tega, ker me je bilo nekoliko strah, da se pravzaprav tako pomembna seja, ki
               govori o tako pomembni zadevi, da takšna seja lahko postane sama sebi namen, da se ne
               nazadnje lahko izrodi tudi v poceni nabiranje političnih točk. Vendar moram reči, da
               je, ko danes poslušam to razpravo, pravzaprav ta strah odveč. Lahko rečem, da gre
               današnja izredna seja v pravo smer. Še najbolj me pa veseli dejstvo, da imamo pred
               sabo sklepe, ki so zelo pomembni in jih bom z veseljem potrdil. Ne nazadnje tudi
               dejstvo, da je v teh sklepih tudi mnogo predlogov s strani opozicije, s strani
               predlagateljev in pravzaprav je to tisto pri reševanju te problematike
               najpomembnejše.</p>
               <p>Lahko se vrstijo očitki vladi, da ni dovolj naredila pri reševanju te problematike,
               da ni dovolj hitro odreagirala na načrtovano gradnjo terminalov v Tržaškem zalivu.
               Sam osebno se s tem ne strinjam, trdim, da je vlada pri vseh teh postopkih reagirala
               predvsem modro, ne zaletavo. Prej sem slišal od enega od govornikov s strani
               predlagatelja, da moramo z Italijo pri reševanju te problematike vzpostaviti
               partnerski odnos in partnerski odnos bomo pri rešitvi tega problema, ki ni majhen -
               ker vemo, da načrtovana gradnja plinskega terminala bo vsekakor, to je ugotovila tudi
               stroka, imela čezmejni vpliv, - in da pri tem dosežemo nek konsenz. In mislim, da smo
               na pravi poti. Konsenz, čim širši konsenz vseh političnih strank, ki bodo podkovani s
               strokovnimi mnenji.</p>
               <p>Tako apeliram ob tej priložnosti na vse poslance, da vendarle te sklepe sprejmemo in
               s tem damo vedeti, da se je v to polemiko aktivno vključil tudi državni zbor, da nam,
               poslancem ni vseeno, še zdaleč ni vseeno, kaj se bo zgodilo z načrtovano gradnjo
               plinskih terminalov, in tako kot je bilo danes že rečeno, nič ne bomo dosegli danes,
               če se bomo šli in zadeve peljali v to smer, da bomo izvrševali tu neko ideološko
               zaostrenost in mogoče tudi iskali nekega krivca. Krivca tu ni, kajti terminalov v
               Tržaškem zalivu še ni in jaz mislim, da pravzaprav v tem trenutku imamo še vse v
               svojih rokah, da ima vlada še vse v svojih rokah, da vlada to situacijo zelo dobro
               obvlada in prepričan sem, da ne nazadnje, da bo vlada na tem področju naredila vse in
               zaščitila interese Slovenije. In ne nazadnje, Slovenijo zaščitila tudi pred vplivi,
               ki so lahko zelo nevarni za gradnjo tega terminala za našo Slovenijo. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp96">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bojan Kontič. Prosim.</p>
            </sp>
            <sp xml:id="SDZ4-Izredna-18-2006-05-29.sp97">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani predstavniki vlade, kolegice in kolegi!
               Dejstvo je, kar se ugotavlja že v teh predhodnih razpravah, da terminalov ni v
               zalivu. Seveda jih ni in prav je, da jih ni, in tudi ta seja parlamenta naj bi
               izzvenela ravno v ta namen: da teh terminalov tu v naši neposredni bližini ne bi
               bilo.</p>
               <p>Zgodovina tega prostora nas na žalost uči, da je s sosedi najtežje, jih pa zelo težko
               izbiraš, so neke vrste danost, zato je torej poziv k sodelovanj in samo sodelovanje
               nujno tudi v obliki partnerstva s sosedi, kot je bilo tu že omenjeno. Sam to sejo,
               kot sem že dejal, ne smatram zgolj kot kritiko dela sedanje vlade, čeprav pa tudi sam
               ocenjujem njeno aktivnost kot neustrezno, prepočasno in premedlo. Tu izgovori, o tem,
               da je čas volitev neprimeren, ne zdržijo neke resne presoje, kajti tu gre za
               reakcijo, ki je posledica akcije na italijanski strani. Je pa hkrati res, da se z
               menjavo vlad velikokrat menja tudi zunanja politika, tudi ministri seveda za razliko
               od naše države Slovenije, ko se vladne stranke menjajo, zunanji minister pa ostaja
               običajno isti.</p>
               <p>Ne gre tudi za to, kar je bilo hote ali nehote posredovano na naš naslov in naj bi
               izviralo iz naših namer, da je potrebno našim sosedom ali komurkoli drugemu groziti,
               omenjena je bila letalonosilka in ugotovitev, da je nimamo. Res je, nimamo, imeli smo
               pa pred dnevi vlak, označen z logotipom ene izmed strank, pa ne bi bilo nič čudnega,
               če bi še letalo nosilko najeli in jo pobarvali.</p>
               <p>Varnost v hierarhiji - gospod Jerovšek, prosim, če se izklopite za trenutek - tudi s
               tem se strinjam, da je skoraj ves čas na "off" - varnost je v hierarhiji vrednot zelo
               visoko, če ne že v samem vrhu. Opozarjanje na nevarnost terorizma tudi ni povsem
               odveč. Kolegice in kolegi so me seznanili z izkušnjami morda leta 1973, ko so goreli
               naftni terminali v dolini pri Trstu in so lahko to zgodbo oziroma ta dogodek tudi
               opazovali in ni bilo takrat enostavno in še manj enostavno bi bilo, če bi se to v
               prihodnosti ponovilo, možnosti za to pa vsekakor so.</p>
               <p>Pomen ekologije v povezavi z turizmom. Izkušnje Šaleške doline, od koder prihajam,
               so, da je zelo težko takrat, ko najprej ljudje dobijo informacijo, da je posamezno
               okolje ekološko ogroženo, da je degradirano, potem tudi z ukrepi, ki so prispevali k
               temu, da temu ni več tako, zelo težko prepričaš javnost, zelo težko prepričaš
               potencialne turiste, da se odločijo za obisk tega prostora. Sicer se potem kasneje
               radi vračajo v ta prostor, ampak to informacijo, da je okolje primerno za turizem -
               turizem pa postaja tudi v Sloveniji ena izmed gospodarskih panog ena izmed
               najpomembnejših gospodarskih panog - , za to je potrebno veliko sredstev, truda in
               prav je, da se upremo temu, da bo naš prostor označen kot ekološko vprašljiv zaradi
               vplivov s tega področja, torej tam, kjer bi ti terminali lahko stali.</p>
               <p>Pravijo tudi, da to naj ne bi bil nacionalni problem, da se v Italiji zanesljivo
               parlament s tem ne bi ukvarjal, seveda je pa bistvena razlika. Nekaj 1000 kilometrov
               obale imajo Italijani, mi jo imamo nekaj 10 kilometrov in za nas to vsekakor je
               nacionalnega pomena in tudi ta razprava zasluži svoje mesto v državnem zboru. Ko
               govorimo o sklepih, naj povem, da bom vse sklepe, razen prvega, ki z odliko ocenjuje
               dosedanje delovanje vlade, podprl. Pri prvem imam pa resne zadržke. Prepričan sem, da
               bo ta seja izzvenela v prid vsem prizadevanjem za to, da ohranimo ekološko nesporno
               področje tam, ki bi ga ta poseg dejansko omejil. Naj povem, da smo vsi, verjetno
               poslanke in poslanci, tudi vlada, ministrstva, prejeli izjavo civilne iniciative Kras
               in njihova zahteva, da Republika Slovenija sama sproži postopke za strateško presojo
               prihodnje rabe severnega Jadrana, v kateri se bodo soočile različne razvojne vizije,
               vključno s to gradnjo plinskih terminalov, pri tem povabiti k izdelavi presoje tudi
               Republiko Italijo in Hrvaško. Prav je, da smo mi na potezi, in prav je, da storimo
               vse, da do te gradnje ne bi prišlo.</p>
            </sp>
            <sp xml:id="SDZ4-Izredna-18-2006-05-29.sp98">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Danijel Krivec.</p>
            </sp>
            <sp xml:id="SDZ4-Izredna-18-2006-05-29.sp99">

               <speaker>DANIJEL KRIVEC:</speaker>

               <p>Hvala za besedo. Spoštovani prisotni. Lahko se strinjam s sklicem izredne seje, delim
               tudi zaskrbljenost večine govornikov pred menoj glede problematike plinskih
               terminalov, lahko se tudi strinjam, da je problematika tako pomembna, da je za to
               potreben sklic izredne seje. Vsekakor pa se ne strinjam z argumenti, ki so vzrok za
               sklic izredne seje, to je neustrezno in nepravočasno reagiranje vlade v tem primeru,
               kajti vzrok za sklic je lahko samo problematika kot taka.</p>
               <p>Tudi na odboru je bilo veliko teh pomislekov, ki so jih sklicatelji pripravili,
               dejansko ovrženih in sprejetih precej sklepov v velikem konsenzu, ki tudi dokazujejo
               to usklajenost odbora. Mislim, da sto ti sklepi povzeti za sklepe, ki jih bo državni
               zbor, upam da, sprejel.</p>
               <p>O nepravočasnosti in neustreznosti reagiranja vlade mislim, da ni govora, kar
               demantira tudi poročilo, ki je bilo predstavljeno na odboru in kjer je razvidna vsa
               korespondenca, ki je tekla na to tematiko. Lahko se tudi čudim določenim govornikom s
               strani predlagateljev, ki nekaj časa govorijo o tem, da je Slovenija kot članica EU
               tista, ki naj uporablja pravni okvir EU in vse njene konvencije, in mislim, da je
               vlada tudi pravilno reagirala. Po drugi strani pa govori o tem, da se je treba
               odzivati na časopisne članke in na ta način ustvarjati nek postopek, ki sigurno ni v
               duhu pravnega reda EU. Moje mnenje je, da je vlada do sedaj ustrezno zaščitila naše
               interese in da jih bo v skladu s konvencijami in okvirom, ki ga EU predpisuje v takih
               primerih, lahko zaščitila tudi naprej.</p>
            </sp>
            <sp xml:id="SDZ4-Izredna-18-2006-05-29.sp100">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima dr. Matej Lahovnik. Prosim.</p>
            </sp>
            <sp xml:id="SDZ4-Izredna-18-2006-05-29.sp101">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci. Jaz sem danes po eni strani vesel tega, da
               vsi nasprotujemo izgradnji plinskih terminalov, ti so nedvomno zelo škodljivi,
               posebej za tako zaprta morja, kot je Jadransko morje. Ampak, danes govorimo tukaj
               tudi o odzivanju vlade na probleme, s katerimi se soočamo. Nekateri ste govorili o
               tem, da je ta izredna seja nepomembna, ko pa gledamo, kakšno je dejansko stanje,
               vidimo, da na ministrstvu za okolje in prostor vprašajo malo na italijansko ambasado
               in jim rečejo, da je to še vse skupaj v fazi podjetniške ideje, enako pove minister
               Dimitrij Rupel, ki mimogrede, to je ta minister za zunanje zadeve, ki je večni
               minister, pravi nekako tako, pravi: "Kolikor jaz vem, mislim, da bo ta projekt v
               zvezi s plinskimi terminali, predvsem tisti na morju, komajda uresničen." Kakšen
               stavek pa je to, vas vprašam - ali bo ali pa ne bo? In kakšna je sploh vloga ministra
               za zunanje zadeve? Minister za zunanje zadeve se pogovarja, ne z italijansko zvezno
               vlado, pogovarja se z Ricardom Illyjem, predsednikom deželne vlade, ki je hkrati 10%
               vlagateljica v mešano italijansko-špansko podjetje, ki naj bi gradilo morski
               terminal. Danes ministra Rupla ni tukaj, je šel v Rusijo, ki je, mimogrede, največji
               svetovni izvoznik zemeljskega plina in skratka je povsem jasno, kaj so njegove
               prioritete. Tako da govoriti tukaj o tem, da je ta izredna seja nepotrebna, je
               predvsem neresno in lahkomiselno.</p>
               <p>Kar se tiče nekaterih drugih izjav. Poglejmo, kaj je rekel gospod zunanji minister za
               TV Slovenija. Človek sploh ne more verjeti. "Zelo mogoče se celo lahko zgodi, da ne
               bo ta projekt, ampak nek drug projekt, ki ne bo na morju, ampak bo nekje na kopnem in
               bomo navsezadnje presenečeni, da je bilo veliko hrupa za nič." Iz tega je sklepati,
               da očitno ve veliko več, kot je pripravljen pojasniti slovenski javnosti. Je to zato,
               ker se pogovarja z nekom, ki je hkrati 10% vlagatelj v mešano podjetje, ki gradi te
               morske terminale, namesto da bi se pogajal s pristojno osebo na drugi strani z vlado
               v Rimu, z zvezno vlado, ki mora biti partner v takšnih pogovorih in ne deželna vlada?
               Kdo je zdaj primeren sogovornik in kdo govori neresnice ali polresnice ali zavaja
               slovensko javnost? Govoriti o tem, da gre samo za nek podjetniški projekt, ki je še v
               fazi nekega razmisleka, je enako neresno, enako neresno, če vidimo, da je že povsem
               jasno, da ne gre za nikakršno podjetniško idejo, temveč za povsem oprijemljiv
               projekt, ki je v postopku za pridobitev soglasja vse od oktobra 2005. Danes smo pa
               maj 2006 - več kot pol leta je minilo in nekateri še vedno govorijo, da gre za neke
               podjetniške projekte in ne vem kaj. Veste, zelo lahkomiselno je na takšen način
               nastopati. Potem pa velja politika izvršenih dejstev in ko bodo ti terminali enkrat
               zgrajeni, bo prepozno. Samo tisti morski terminal je vreden 200 milijard tolarjev. Ko
               enkrat takšen projekt se začne graditi, že same študije so drage, ga je nemogoče
               ustaviti. Enako pa je popolnoma jasno, kakšna je tukaj analiza stroškov in koristi
               takšnega projekta. Koristi gredo Italiji, stroški in tveganja pa predvsem tudi
               Sloveniji. Ti terminali so dobesedno položeni ob našo mejo in v nekih medsosedskih
               odnosih je popolnoma jasno, da od soseda ne pričakuješ, da ti greznico postavi ob
               tvojo mejo in da uživaš vse negativne učinke tovrstnih projektov. Enako smemo
               pričakovati tudi od partnerske države v Evropski uniji, da upošteva osnovna pravila
               tudi sobivanja v skupnem prostoru, ki mu pravimo Evropska unija. Pa se to enostavno
               ne dogaja in slovenska vlada, namesto da bi odločno odreagirala, apelirala na zvezno
               vlado tudi z ustreznimi instrumenti, ki so na voljo, se pa pogovarja z deželno vlado,
               ki je, kot sem dejal, slučajno tudi 10% vlagateljica v ta projekt, ki bo Italiji
               prinesel velike koristi, nam pa izključno, kot sem dejal, velike negativne učinke.
               Veliko je bilo že danes tudi govora o teh negativnih učinkih, jaz jih ne želim vseh
               ponavljati, ampak to, da bodo tankerji pluli, toliko več tankerjev plulo v
               slovensko-italijanske vode in tukaj izpuščalo balastne vode, vedo vsi ekologi
               povedati, da so to zelo veliki negativni učinki. Jaz si ne predstavljam, kako
               namerava kdo razvijati neko strategijo razvoja turistične destinacije naše obale,
               našega Primorja, obalne regije, če se bodo dogajali takšni ekološko škodljivi
               eksperimenti. Tudi to pomeni vnos tujih mikroorganizmov v naše vode in ne vem, tisto
               znano turistično geslo "Slovenija poživlja", bo dobilo povsem nove dimenzije:
               "Pridite v slovensko morje in lahko boste našli tudi kakšne mikroorganizme, ki jih
               sicer nikjer drugje v evropskih vodah ne morete najti." Skratka, hočem reči, zadeve
               so preveč resne, da bi jih lahko obravnavali kar tako. Ti plinski terminali,
               spoštovane poslanke in poslanci, bodo zelo negativno vplivali tudi na razvoj
               slovenskega gospodarstva, slovenski turizem. Po različnih ocenah, če vzamete metodo
               satelitskih izračunov, prinese med 9 in 11% slovenskemu bruto domačemu proizvodu in
               vsi vemo, kaj pomeni izgradnja takšnih plinskih terminalov za slovenski turizem in
               kakšna je škoda. Prav zanimivo bo videti te konkretne izračune. In da povem v jeziku
               največje vladne stranke, tako da bodo vsi razumeli, ti plinski terminali bodo
               negativno vplivali tudi na igranje golfa v Lipici. Tako je zagotovo vredno tukaj
               uporabiti vse diplomatske instrumente in note ter to pravočasno zaustaviti. In jaz
               ministru Ruplu res svetujem, da se obrne na ustrezne sogovornike, da se ne pogaja s
               tistimi, ki bodo imeli tudi koristi od tega projekta, pač pa, da enkrat začne
               zastopati slovenske nacionalne interese, tako kot je to tudi treba. Če pa ve kaj več,
               tako kot je povedal za TV Slovenija, pa naj pove tudi vsej slovenski javnosti in naj
               pride sem v ta državni zbor in to tukaj pove, ne pa, da ga danes spet ni tukaj. Hvala
               lepa.</p>
            </sp>
            <sp xml:id="SDZ4-Izredna-18-2006-05-29.sp102">

               <speaker>PODPREDSEDNIK MAG. VASJA KLAVORA:</speaker>

               <p>Gospod državni sekretar, imate besedo.</p>
            </sp>
            <sp xml:id="SDZ4-Izredna-18-2006-05-29.sp103">

               <speaker>DR. BOŽO CERAR:</speaker>

               <p>Hvala lepa. Rad bi odgovoril gospodu Lahovniku in dr. Gantarju. Namreč, kar se tiče
               tega, da Slovenija želi imeti vpliv v postopkih, mislim, da smo bili več kot jasni.
               Ne samo, da hočemo imeti vpliv, da hočemo biti vključeni, in to smo storili tako pri
               zvezni vladi v Rimu kot tudi v Trstu. Storili smo to po diplomatski poti, z notami -
               mimogrede, glede verbalne note, pisna nota, ker danes sem opazil tu določene
               nesporazume - kot s pismi ministra dr. Podobnika. Zato težko razumem trditev, da tega
               nismo storili.</p>
               <p>Kar se tiče stikov z deželno vlado. Deželna vlada je pomemben faktor pri tovrstnih
               zadevah in najbrž se boste strinjali, da tovrstni stiki niso odveč. Je pa res, da so
               prevladovali - in tu se absolutno strinjam s potrebo in moj odgovor je, prevladovali
               so stiki s predstavniki zvezne vlade, bodisi razgovori v Rimu bodisi s predstavniki
               italijanske države v Ljubljani.</p>
               <p>Bilo je tudi rečeno v prejšnjih diskusijah, da nekaj prikrivamo. Nič ne prikrivamo.
               Vse, kar smo nekako dobili z italijanske strani - priznam, nismo dobili naenkrat,
               bilo je potrebnih več intervencij, več intervencij na različnih naslovih, vendar to,
               kar smo dobili, kar se nam zatrjuje, da je to tisto, kar imajo, to je dostopno in
               povzetki so tudi na spletnih straneh. Ob vsem tem smo pa italijanski strani jasno
               povedali, kaj manjka, kaj dodatno zahtevamo oziroma na čem vztrajamo.</p>
            </sp>
            <sp xml:id="SDZ4-Izredna-18-2006-05-29.sp104">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič. Gospod Jerovšek, želite repliko? Kako
               lahko dobite repliko, če niste razpravljali? Držimo se poslovnika! Še enkrat vas
               prosim, že prej sem nekajkrat pojasnil, mislim, da se bomo počasi naučili, kaj je
               replika in kdaj se jo lahko odobri: "Vsak razpravljavec ima pravico do odgovora na
               razpravo drugega razpravljavca <stage>(replika)</stage>, v kolikor se ta razprava nanaša na njegovo
               razpravo, če meni, da je bila njegova razprava napačno razumljena ali napačno
               interpretirana." Glede na to vam ne morem dati replike. Gospod Bogdan Barovič,
               izvolite.</p>
            </sp>
            <sp xml:id="SDZ4-Izredna-18-2006-05-29.sp105">

               <speaker>BOGDAN BAROVIČ:</speaker>

               <p>Hvala. Spoštovane kolegice in kolegi! Očitno smo danes tule zbrani po že kar
               nekajurnem govoru vsi z enako mislijo: plinski terminal - ne! Očitno je med nami
               razprava samo z enim samim problemom: koliko in kdo je kaj naredil za ta "ne". Zato
               sem vesel, da lahko razložim to vsebino, torej, koliko je in koliko ni kdo naredil in
               na kakšen način. Veste, Slovenija se je v 90-ih odstotkih, to veste vsi, pa vašo
               spodbudo, odločila za vstop v Evropsko unijo. Od tistega dne dalje pred dvema letoma,
               ste vsi pozabili, da obstaja tudi ta država, katere sestavni del smo tako mi kot
               Italijani. Danes je ugotovljeno, in je prav ugotovljeno, teče nacionalna razprava;
               nacionalne razprave, ki vežejo Slovence z Evropo, teče v državnem zboru. Od tukaj
               dalje državni zbor nima nobenih pristojnosti tako v bilateralnem kot v
               multilateralnem odnosu do Evrope. To je tisto, o čemer danes govorimo. Mi smo danes
               in bomo izrazili svoje nacionalno stališče: "Ne!" Tega, bo pa od danes dalje, od tega
               sklepa morala vlada na dveh nivojih, prvič, bilateralno z Italijo, in drugič, naj me
               prepričajo predstavniki vlade, da ni res, na evropskem nivoju. Na Dunaju je bilo
               srečanje, nekateri ne hodimo tja samo na izlet, predstavnikov parlamentov, kjer je
               bila glavna vsebinska tema - pa kar vprašajmo, koliko jih to ve, ne samo v
               parlamentu, še na vladi - subsidiarnost. Ne bom razlagal, kaj to pomeni, moral bi
               vsak med nami vedeti. Kje je Evropa nad državo, o tem smo govorili. V majhnih
               Trbovljah, zaradi 2 metrov obalnega pasu je Evropa nad državo, velja evropski zakon
               od 1.1.2007. Ne mi govori, da vlada ne ve, da plinski terminal ne more stati, če ne
               bo Evropska unija, katere zakon je nad vsemi, rekla da ali rekla ne. In kaj smo
               naredili mi, da bi Evropi rekli, gospodje, vi odločate, vi povejte, da ali ne. Ker vi
               ste nad nami in so nad nami. Mi se lahko tukaj na glavo postavljamo, Evropa je nad
               nami, to je prva resnica.</p>
               <p>In druga, če smo že v Evropi, predlagam, da se na eni in drugi strani začnemo
               zanimati, kako se tam živi, dela in kaj je subsidiarnost in kateri zakoni veljajo. In
               drugo, najbolj žalostno, osebno sem klical Luko Koper; prav bi bilo, je bil odgovor,
               da bi Luko Koper kot največje podjetje v obalno- kraški regiji, kot vodilnega
               pristaniškega in logističnega predstavnika sistema v Jadranu povabili k sodelovanju
               pri izdelavi mnenja o vplivih izgradnje terminalov. Toda, na žalost, to je odgovor
               uradni, se to ni zgodilo. Nihče ni kontaktiral z Luko Koper. Zakaj bi jo morali?
               Zato, ker ta država nima koncesionarja, ki čisti svinjarijo iz slovenskega morja. Po
               pooblastilu te države vso svinjarijo čisti Luka Koper, češ, saj ste tako vi krivi, da
               je, pa ni res. Ta terminal nima nobene zveze z Luko, pa ko bo svinjarija, je edino
               Luka usposobljena, da jo čisti. Nihče se z njimi ni pogovarjal, nihče jih ni vprašal
               za mnenje. Tukaj imam pisno potrdilo. Luka Koper ocenjuje, da brez njenega
               sodelovanja in v primeru onesnaženja, povezanega s plinskimi terminali, bo država
               Republika Slovenija dobesedno pogorela. To so njihove besede. In sami se zavedajo, da
               je žalostno, da jih niso povprašali za mnenje, in sami pravijo, da je skrb za čisto
               okolje, kakorkoli se o njih govori, vedno na prvem mestu in moramo ohraniti naše
               morje za rodove, ki prihaja za nami, pa čeprav s tem zanemarjamo velike interese...
               Hvala lepa, ker ste poslušali dve resnici, o katerih danes nihče ni govoril, lepo ali
               pa grdo. In Evropa je tista, ki bo rekla, da, mi pa lahko govorimo tukaj še tri dni.
            </p>
            </sp>
            <sp xml:id="SDZ4-Izredna-18-2006-05-29.sp106">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milan Petek.</p>
            </sp>
            <sp xml:id="SDZ4-Izredna-18-2006-05-29.sp107">

               <speaker>MILAN PETEK:</speaker>

               <p>Hvala predsednik, predsedujoči. Torej, vsa razprava po teh 5-ih urah kaže
               upravičenost sklica te izredne seje. Mislim, da med nami ni več nobenega, ki tega do
               sedaj ni spoznal, čeprav je bil začetek, moram povedati, zelo čuden, za mene
               presenetljivo raznolik, to ilustrirano z nekaterimi izjavami predvsem koalicijskih
               poslancev, ki so očitno v to današnjo razpravo šli zelo neusklajeni.</p>
               <p>Recimo, gospod Janc je govoril o neutemeljenosti sklicati te seje, za razliko od
               njega je gospod Ziherl ugotovil, kako je seja bila potrebna in seveda tudi plediral
               za sprejetje sklepov. Zanimiva je pa bila razprava gospoda Veršnika, ki je govoril o
               panični reakciji opozicije, z očitki o tem, kako ne poznamo in ne znamo razumeti, da
               je v Italiji bila demokracija seveda daleč pred nami in da je mnogo kvalitetnejša in
               drugačna, kot je seveda naša. Pri tem je verjetno mislil na Berlusconijevo
               demokracijo, ki bi ji ta vlada verjetno najraje pritegnila, ampak mi smo seveda v
               drugačni obliki demokracije in dokler je tako, bodo seveda izredne seje oblika dela,
               v katerih bo opozicijo pravzaprav skušala uveljaviti, pri vladi doseči tisto, kar je
               torej naloga opozicije. Zanimivo je to, da se je pri tem skliceval na Italijo, ki je
               ena izmed najočitnejših kršiteljic predvsem predpisov na področju ekologije. Če
               govorimo o teh zadevah v evropskem merilu, je ravno Italija, poleg Španije, meni se
               zdi, najočitnejša kršiteljica, in to je že sam po sebi dovolj velik signal, da bi se
               morali vsega tega, kar se trenutno v italijanskem prostoru dogaja, zavedati tako v
               koaliciji kot v opozicije.</p>
               <p>Ne rečem, da oba ministra v začetku nista na nek ustrezen način predstavljala potez
               ali pa postopkov, ki sta jih v tem času, odkar se to dogaja, morala oba dobro
               spoznati. Pri tem pritrjujem gospodu Podobniku, da je seveda zelo strokovno navajal
               in opisoval vse postopke, ki so potrebni pri tem, da pride do neke investicije v ta
               okoljski prostor. Pri gospodu ministru Ruplu je vsaj po moji presoji nekoliko
               drugače, zdelo se mi je, da je hotel nekoliko zamegljevati z razlagami tistih tem, ki
               ne sodijo danes v temo, ki jo obravnavamo danes. Na nek način je hotel razsvetliti
               nas s tem, kako je v Evropi pomanjkanje energije eno izmed ključnih področij, s
               katerim se EU srečuje, da je seveda Italija ena izmed tistih, ki mora svojo
               energetsko oskrbo reševati tudi na tak način.</p>
               <p>Skrbi me to, da ne govori o nas, da moramo mi seveda skrbeti za našo lastno
               energetsko politiko, da moramo mi poleg klasičnih virov energije, ki jo pravzaprav
               nekako diktirajo in pogojujejo te države, ki energije imajo dovolj, skrbeti tudi za
               alternativne vire energije, da so ti alternativni viri tudi obnovljivi viri. Za
               ilustracijo, samo za informacijo torej, da je ta vlada v tem proračunu zmanjšala za
               obnovljive vire 500 milijonov tolarjev za subvencije. To kaže, da se ne zaveda
               nekaterih potez na energetskem področju, pa to minister Rupel uporablja takrat, ko
               mora utemeljevati pred nami razloge za to, da pomirja z nepotrebno paniko v zvezi s
               tem dogajanjem okoli terminalov.</p>
               <p>Pri vsem tem, kar poslušamo danes, vseeno ne moram ubežati vtisu, pa čeprav se hoče
               nekako zminimalizirati te termine na zadnja dva, tri meseca. Torej, dejstvo je in te
               informacije obstajajo, da se je okoli teh terminalov začelo v slovenskem prostoru
               govoriti oktobra lani in od oktobra lani do pravzaprav februarja, ko je opozicija
               skupaj s civilno iniciativo začela problematizirati glasneje, javno te zadeve, je
               vlada pa le stopila skupaj in takrat je začela pravzaprav mleti s svojimi mlini, ki
               bi jih morala predvsem diplomacija predhodno sprožiti. Ne vem, kje je bila ta
               diplomacija, kje je bila ta mašinerija, ki mora spremljati, kaj se dogaja v nekem
               prostoru, v katerem seveda tudi Slovenija ima svoja diplomatska predstavništva, kjer
               ima razne vire informacij. Torej, ali je to uporabljala za sebe, ali se slepila, ali
               je zamegljevala hote ali nehote, tega ne bomo nikoli izvedeli. Dejstvo je, da so bile
               te informacije prepozne. Pravzaprav je z zadnjimi ukrepi, ti ukrepi so te note, ki so
               bile dane dobesedno na dan sklica odbora oziroma seje odbora za okolje in tri dni
               pred sejo državnega zbora, se mi zdi, nekako zamegljevala pred javnostjo to zamudo
               pri postopkih, ki so nastali. Tukaj se ustvarja vtis, vsaj meni,da je diplomacija
               predvsem tista, ki je neodigrala svojo vlogo, za razliko od okoljskega ministrstva,
               ki mislim, da strokovno le nekoliko drugače pristopa. Tukaj naš očitek ministru
               Ruplu, večnemu zunanjemu ministru, da se gre raje turistično diplomacijo, namesto da
               bi se šel reševanja resnih življenjskih, vitalnih vprašanj, usodnih za Primorsko, za
               Slovenijo. Včasih se vzbuja občutek, da minister s svojimi potovanji povzroča račune,
               ne zna pa ali pa noče polagati računov Slovencem takrat, ko bi jih najbolj moral.</p>
               <p>V tem primeru, ko diplomacija ravna tako, Slovenija kaže, da ni samozavestna članica
               EU, ampak ravna premedlo, lovi se, mlačno, tipa, kako se izvleči iz take situacije
               neprijetne oziroma kako bi bilo čim bolj možno ignorirati slovensko javnost in se
               izvleči iz takšnega stanja, kot je v tem primeru.</p>
               <p>Vlada Republike Slovenije ni dobila mandata zato, da zamenjuje kadre, da posega v
               gospodarstvo, da piše sebi prijazne zakone, obvladuje medije. Ne. Vlada je dobila
               mandat, da ščiti interese prebivalcev Slovenije, v primeru, tem, ki ga danes
               obravnavamo, predvsem prebivalcem Primorske, pa tudi ostalih delov Slovenije. Zaradi
               tega še enkrat ponavljam, razprava je bila potrebna, sklepi, takšni, kot so, so
               dobronamerni, in zaradi tega mislim, da vsakršni očitek koaliciji da to uporablja za
               svojo politično promocijo, ne zdrži, ampak uporablja te postopke zato, da uveljavi
               tisto, za kar vsaka vlada mora skrbeti, interese Slovenije vizavi sosedov, ki se ne
               znajo obnašati včasih primerno tem današnjim demokratičnim pravilom igre.</p>
            </sp>
            <sp xml:id="SDZ4-Izredna-18-2006-05-29.sp108">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, prosim.Kaj bi želeli?</p>
            </sp>
            <sp xml:id="SDZ4-Izredna-18-2006-05-29.sp109">

               <speaker>KRISTIJAN JANC:</speaker>

               <p>Repliko.</p>
            </sp>
            <sp xml:id="SDZ4-Izredna-18-2006-05-29.sp110">

               <speaker>PODPREDSEDNIK MAG. VASJA KLAVORA:</speaker>

               <p>Niste razpravljali, gospod Janc.</p>
            </sp>
            <sp xml:id="SDZ4-Izredna-18-2006-05-29.sp111">

               <speaker>KRISTIJAN JANC:</speaker>

               <p>Omenil me je.</p>
            </sp>
            <sp xml:id="SDZ4-Izredna-18-2006-05-29.sp112">

               <speaker>PODPREDSEDNIK MAG. VASJA KLAVORA:</speaker>

               <p>Omenil vas je. Boste razpravljali?</p>
            </sp>
            <sp xml:id="SDZ4-Izredna-18-2006-05-29.sp113">

               <speaker>KRISTIJAN JANC:</speaker>

               <p>Repliko na njegovo izvajanje, bi prosil. Gospodu Petku bi se zahvalil za to temeljito
               analizo današnjih razpravljavcev na izredni seji, kajti za vso njegovo strokovno
               presojo, za njegove poglede se mu zahvaljujem. Hvala bogu pa, da lahko poslanci v
               koaliciji razmišljamo vsak s svojo glavo, čeprav smo v koaliciji. Pri vas tega ni
               več? Hvala lepa.</p>
            </sp>
            <sp xml:id="SDZ4-Izredna-18-2006-05-29.sp114">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Se oproščam, predodnik je prečrtal vaše ime, ste pa pred tem
               razpravljali. Replika je bila upravičena. Gospod Jožef Jerovšek, imate besedo.</p>
            </sp>
            <sp xml:id="SDZ4-Izredna-18-2006-05-29.sp115">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovani predstavniki vlade, kolegice in kolegi!
               Najprej mi dovolite, da se odzovem na mojega predhodnika ob njegovi nezaslišani tezi,
               da je obisk slovenskega zunanjega ministra v Ruski federaciji turistična diplomacija.
               Oprostite, kdor ne pozna pomena Ruske federacije v sodobnem svetu, ne pozna pomena.
               Kdor ne ve, kako močno je gospodarsko sodelovanje Slovenije z Rusko federacijo, kako
               močno je celotna Evropa odvisna od energetskih potencialov Ruske federacije, tak
               človek pač nima pojma; žal moram to konstatirati. Pravzaprav se mi zdi tragikomično,
               ampak kaže pa veliko indikacijo stranke, iz katere prihaja, da takega človeka stranka
               kandidira za župana drugega največjega slovenskega mesta.</p>
               <p>Dovolite še nekaj. V enaki smeri, v enakem tonu je bilo prej navedeno s strani kolega
               Lahovnika, da se bo šel Rupel pogovarjat tudi z energetskimi predstavniki Rusije in
               "saj vsi vemo, kakšne so njegove prioritete". Če kdo trdi, da energetska oskrba
               Slovenije ne bi smela biti prioriteta, pa da ni ena prvih prioritet te države, je
               seveda tudi dokaj otročje. In jaz kolegu Lahovniku ne zamerim tega. On kljub temu da
               je bil gospodarski minister, pa da tega ne ve, čeprav je to bilo v njegovem resorju,
               je še zelo mlad, je v fazi mlečne zrelosti in bo še dozorel.</p>
               <p>Zdaj pa grem na to, o čemer danes dejansko razpravljamo. Namreč, moram reči, da je
               pobuda legitimna in da opozicija ni opazila, da je o teh zadevah že bilo govora na
               dveh odborih, odboru za okolje in odboru za zunanjo politiko. Če bi oni še danes bili
               na poziciji, tega, kar so trdili ob sprejemanju poslovnika, da so odbori ključni, da
               je vse ostalo nepomembno, potem tega sklica ne bi dali v taki obliki. Vendar, saj
               pravim, debata je že tekla in je prav, da je tekla, in bi tekla tudi na teh odborih
               in tudi v državnem zboru. Jaz sem namreč takega mnenja, da je treba o tako pomembnih
               zadevah, ki se tičejo Primorske in cele Slovenije, razpravljati tudi na plenumu.</p>
               <p>Seveda je pa še en drug vzrok, zakaj ste sprožili to zadevo na zboru. Glavni vzrok je
               iskanje mehkega tkiva na telesu vlade, kako se morda res dokopati do kakšne šibke
               točke vlade. In vse skupaj kaže, da gre za zdravljenje ran zaradi neučinkovitosti
               opozicije, ki je soočena s popolno izgubljenostjo na področju programa in politične
               usmeritve. In iz tega razloga jaz tudi razumem vse te vaše namene in težnje in
               poskuse. In na to popolno izgubljenost kaže tudi predlog sklepov. Poglejte, ta velika
               inflacija v predlogu sklepov, enajst ste jih napisali, se jim je dogodilo, da sta dva
               sklepa vsebinsko popolnoma identična, 4. in 9., to so razširili, da je večja
               inflacija tega in so predlagali dva identična sklepa, "Državni zbor poziva vlado
               Republike Slovenije, naj seznani državni zbor z vsemi aktivnosti ministra za zunanje
               zadeve" itn. To je popolnoma identično v obeh sklepih in vse skupaj, iz vsega skupaj
               je ena slika te izgubljenosti opozicije.</p>
               <p>Sedaj pa resno o teh zadevah. Ja, je bil odziv na vaše neresne poskuse.</p>
               <p>Poglejte, seveda je treba z vso odgovornostjo se lotiti tega, kaj se napleta
               praktično na sami morski meji. Jaz se zavedam spretnosti italijanske diplomacije in
               italijanskih oblasti, ki so bili vedno v zgodovini izredno spretni in ni čudno, da je
               prav na njihovih tleh nastal "Il principe", Maciavellijev "Vladar", ki svetuje
               natanko tako, kot je ravnala prejšnja italijanska vlada, kot bo verjetno ravnala tudi
               bodoča in seveda bo italijanska vlada delala v interesu Italije, naša pa se pravilno
               odziva v interesu Slovenije. Razumem zaskrbljenost, da ste na podlagi neodločnosti
               prejšnje vlade tudi v odnosu do Italije zaskrbljeni za bodoče korake tedanje
               slovenske vlade. Ugotavljam, da je vlada o tej zadevi reagirala pravočasno, dejstvo
               je, da o nekaterih namerah ni bila seznanjena, kar bi morala biti, in tudi dejstvo
               je, da pa odkar je izvedela za te namere, da je šla v vse postopke.</p>
               <p>Poglejte, o tem, da tak projekt ima čezmejne okoljske in druge vplive, ni nobenega
               dvoma. In ne samo, da ima te vplive, že sama veduta tržaškega zaliva se bo spremenila
               in škodovala turistični zanimivosti tega območja. In sedaj, tukaj ko omenjam Tržaški
               zaliv, pravzaprav pozivam ali pa plediram, da ne bi si kdo še na slovenski strani
               izmislil kaj podobnega, kot si je to primitivno preimenovanje Piranskega zaliva
               izmislila Hrvaška strank, da ne bi Tržaškega zaliva začeli omenjati kot Koprskega
               zaliva. Mislim, da je boljše, da ostanemo pri tem.</p>
               <p>In zdaj v zvezi s tem, kaj to pomeni in kako bi se morali v tej državi medsebojno
               dogovarjati, obnašati, se strinjam s številnimi predgovorniki, da tukaj italijanska
               stran ni postala dovolj korektno, in se strinjam in sem vesel pravzaprav tudi navedbe
               poslanca Jurija oziroma njegove trditve, da je Italija kršila direktive in mednarodne
               konvencije, ki se nanašajo na čezmejno onesnaževanje. Zakaj je to pomembno? Poslanec
               Juri, ki je italijanske nacionalnosti, je - kar jaz razumem - pogosto bolj
               benevolenten do italijanskih odločitev. Pogosto je branil tisto, kar se ni dalo
               braniti, tokrat je jasno izrazil, da je šlo za kršitve mednarodnih obveznosti. Prav
               gotovo bodo na tem slonele tudi nadaljnje aktivnosti slovenske vlade in pravzaprav je
               kar potrebno biti na tem področju odločen in v ta sklop spada tudi današnja seja.
               Vlada bo na podlagi sklepov, ki jih bom podprl, močnejša. Imela bo širše zaledje in
               mislim, da je to dober učinek te današnje seje, kajti v Italiji namreč vedno
               obstajajo sile, politike, ki na nek način še stalno negirajo suvereno Slovenijo.
               Dopuščam tudi možnost, da so na nižjih nivojih celo kakšni strokovnjaki, uradniki, ko
               so pripravljali ta projekt, se niso zavedali, da ga mislijo graditi na sami meji
               samostojne države Slovenije. Da so mislili, Jugoslavija ima tisoče kilometrov obale,
               bo že prenesla. In ko omenjam te sile, se jaz spomnim, da nekdanji zunanji minister
               De Michelis je in še stalno poudarja ali pa izjavlja, da je bilo priznanje pa
               dovolitev Slovenije napaka. In prav tako je predstavnik sedanje vlade, gospod Fassino
               v volilni kampanji v Trstu izjavil, da se bo glede sredstev fiduciarnega
               luksemburškega računa treba usesti in dogovoriti, kako s temi sredstvi. Mislim, treba
               je poudariti, da je za Slovenijo spoštovanje teh mednarodnih konvencij "peata - sunt
               servanda" tako kot pri tistih sklepih, ki jih je Italija podpisala tako z nami kot z
               Evropsko unijo, odkar je postala članica EU. To je treba spoštovati, in to je pač
               sedaj naloga slovenske vlade, da bo čim bolj natančno zastopala državni interes.
               Prepričan sem, da bo v tem uspela. Če bi ne verjel, da lahko preprečimo izgradnjo
               plinskega terminala na tej lokaciji, prav na meji, potem bi seveda sam predlagal, da
               naj Slovenija nemudoma začne na isti razdalji pripravljati projekt za svoj plinski
               terminal, ker če je zapackano, potem imejmo še gospodarsko koristi tudi mi. In to
               verjamem, da do realizacije tega ne bo prišlo in da pravzaprav tudi z današnjo sejo
               na nek način tako slovenski kot italijanski javnosti, ki se je tudi vznemirila v tem
               delu in pravzaprav nastopa proti, da pošiljamo sporočilo, da s tem se ne strinjamo.
               Hvala lepa.</p>
            </sp>
            <sp xml:id="SDZ4-Izredna-18-2006-05-29.sp116">

               <speaker>PODPREDSEDNIK MAG. VASJA KLAVORA:</speaker>

               <p>Gospod Milan Petek, replika.</p>
            </sp>
            <sp xml:id="SDZ4-Izredna-18-2006-05-29.sp117">

               <speaker>MILAN PETEK:</speaker>

               <p>Ja, moram kolegu Jerovšku replicirati zaradi tega, ker po stari navadi ne zna
               poslušati in pove samo tisto, kar je nekje samo on med vrsticami ujel. Jaz nisem
               očital ministru Ruplu odhoda danes v Moskvo, čeprav tudi tu mislim, da bi lahko
               nekoliko pozneje in za delegacijo šel, ampak sem govoril, gospod Jerovšek, o njegovi
               turistični diplomaciji. Torej splošno za obdobje leta in pol, kar v tej novi vladi
               vodi zunanje ministrstvo.</p>
            </sp>
            <sp xml:id="SDZ4-Izredna-18-2006-05-29.sp118">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miro Petek. Prosim.</p>
            </sp>
            <sp xml:id="SDZ4-Izredna-18-2006-05-29.sp119">

               <speaker>MIRO PETEK:</speaker>

               <p>Hvala za besedo, gospod predsedujoči. Pozdravljeni vsi v tej dvorani. Sam podpiram to
               sejo in skrb vseh Slovencev, da se na nek način obranimo teh terminalov v naši
               neposredni soseščini. Mislim pa, da je vlada reagirala pravočasno, da je reagirala
               dovolj hitro. Seveda vlada ne more reagirati na nekaj, kar se ne dogaja in kar se ne
               začne dogajati. In protesti na zalogo običajno niso koristni. Zato se je potrebno
               pogajati, dogovarjati, včasih tudi protestirati, pisati note, nikakor pa ne pisati
               vojnih napovedi. Takšen poseg, kot si ga želi italijanska družba v lasti španske
               multinacionalke, je nasilje nad naravo in je zagotovo nasilje nad voljo ljudi tako
               tistih okrog Trsta, Tržaškega zaliva kakor tudi vseh nas tukaj v Sloveniji, ki temu
               nasprotujemo. Na nek način me čudi precej medel odziv Italije, italijanskega
               prebivalstva; ne vem zakaj, razlogov je lahko več; mogoče sprejemajo te plinske
               terminale v Tržaškem zalivu, mogoče je zamrla ekološka osveščenost tamkajšnjih
               prebivalcev in je prevladal kapital multinacionalk nad interesi ljudi, nad skrbjo za
               varovanje narave ali pa tukaj v Sloveniji nimamo dovolj informacij o njihovih
               protestih, o njihovih odzivih. V Sloveniji smo v zadnjih letih priča nekemu
               zanimivemu paradoksu, s tem da govorimo o tem, da ima država Slovenija dobrososedske
               odnose, sami pri sebi pa po tihem ugotavljamo, da imamo razmeroma slabe sosede. S
               Hrvati imamo stalno neke prakse okrog meje v Piranskem zalivu. Italijani še vedno
               niso spravili v življenje zaščitnega manjšinskega zakona, sedaj imamo probleme s
               plinskimi terminali. Sosednja Avstrija že pol stoletja ignorira nekatere člene
               avstrijske državne pogodbe in imamo nenehno opravka s pobalinsko politiko deželnega
               glavarja Joerga Haiderja. Torej smo priče dobrososedskim odnosom in na drugi strani
               slabim maniram naših sosedov. Ne vem, mogoče bi k temu pripomogla ta nova paradigma
               gospoda Janeza Drnovška, njegova nova življenjska maksima, ki pravi, če bomo dobri do
               drugih, je velika verjetnost, da bodo drugi dobri do nas. Mogoče.</p>
               <p>Te dni sem okrog teh plinskih terminalov slišal tehnokratskega cinika, ki pravi, da
               je večja verjetnost, da pademo in da umremo v letalski nesreči, kot pa je verjetnost
               neke ekološke katastrofe zaradi teh načrtovanih plinskih terminalov. Mogoče to celo
               drži, vendar zadeva ni primerljiva. Mi stopimo v letalo povsem prostovoljno, te
               plinske terminale pa nam, vsaj Slovencem, nekdo želi vsiliti. Zato, kot sem že rekel,
               je velika sreča, da je slovenska vlada reagirala pravočasno, pametno, da ne pristaja
               na to igro multinacionalk, diktata velikih držav in da se ne gre kakšne kravje
               kupčije pod mizo. Pri bivši vladajoči eliti pa lahko posežemo še v čas, ko je vladala
               komunistična partija, to je v komunizem, in smo imeli v Sloveniji opravka z
               eklatantno kravjo kupčijo, to je prodajo slovenskega nacionalnega interesa,
               oškodovanja množice ljudi in ogrožanja ekosistema. V mislih imam gradnjo
               hidroelektrarne Golica Kor Alpe. To je elektrarna, ki stoji na avstrijskem državnem
               ozemlju na Koroškem v Labodu in ima spet na avstrijskem državnem ozemlju, toda tik ob
               meji, na sami meji s Slovenijo, veliko zajezitev, jez, ki je visok 90 metrov. Za tem
               jezom se nabira okoli 20 milijonov kubikov vode. To je elektrarna, kjer je izključna
               nevarnost na strani Slovenije, večinska korist pa na strani Avstrije. To je
               elektrarna, ki jo je Slovenija sofinancirala z 20%, investicija pa je bila vredna
               približno poldrugo milijardo šilingov. Toda kljub temu da je Slovenija soinvestirala
               to investicijo, na tej elektrarni nima lastniškega deleža. Slovenija ima pravico, da
               od avstrijske elektrarniške družbe Kelag kupuje električno energijo. To je
               elektrarna, ki je domala prepolovila vodotok reke Bistrice in je eklatantno vplivala
               na ekosistem v tej reki. To je elektrarna, kjer elektrarniška družba Kelag iz Celovca
               vrsto let zavestno krši dogovorjeni minimum te reke in zaradi tega povzroča tudi
               veliko ekološko škodo. Na račun kršitve tega pretoka je slovenska vlada pred leti
               sicer zahtevala odškodnino v višini 20 milijonov šilingov, nato so se pogodili za
               okoli 8 milijonov šilingov. To je elektrarna, zaradi katere se na naši slovenski
               strani postavljene sirene, ki bi zatulile takrat, kadar bi bila nevarnost poplavnega
               vala. Včasih so sirene tulile kar v tri dni in so ljudje bežali v hribe. To je
               elektrarna, kolegice in kolegi, za katero je simulacija poplavnega vala pokazala, da
               imajo ljudje pod tem jezom, prvi sosedje, natančno 5 minut časa, da se umaknejo pred
               poplavnim valom. Ves poplavni val bi v reko Dravo zgrmel po 14 minutah. Simulacija je
               pokazala, da je ogroženih okrog 730 družin in okoli 2200 prebivalcev. To je
               elektrarna, zoper katero so glasovali prebivalci Mute, mislim da prvem ekološkem
               referendumu v samostojni Sloveniji. Seveda krajevni referendum ni imel mednarodnih
               implikacij in turbine na avstrijski strani so začele obratovati. Veseli me, da je
               tukaj gospod Bricelj, s katerim sva se o elektrarni večkrat pogovarjala. Verjetno se
               z določenimi mojimi tezami ne strinja, vendar on je v službi vlade.</p>
               <p>Zakaj sem precej na dolgo in široko govoril o tej hidroelektrarni? Zaradi tega, ker
               mora biti to nauk za vse ostale projekte, ki se jih bodo lotevali in ki se jih
               lotevamo na tej ali oni strani.</p>
               <p>Pri teh plinskih terminalih je lahko situacija še bistveno slabša. Če imamo zaradi
               teh 20%, ki jih je Slovenija soinvestirala v hidroelektrarno Golica, vsaj neko malo
               korist tudi tukaj na slovenski strani, potem v primeru teh plinskih terminalov ne bi
               imeli nobene koristi. Imeli bi zgolj in samo škodo. Hvala.</p>
            </sp>
            <sp xml:id="SDZ4-Izredna-18-2006-05-29.sp120">

               <speaker>PODPREDSEDNIK MAG. VASJA KLAVORA:</speaker>

               <p>Gospod Geza Džuban, imate besedo. Se odpovedujete. Gospod Dušan Kumer. Prosim.</p>
            </sp>
            <sp xml:id="SDZ4-Izredna-18-2006-05-29.sp121">

               <speaker>DUŠAN KUMER:</speaker>

               <p>Hvala za besedo. Spoštovani minister s sodelavci, kolegice in kolegi! Sprenevedanje
               in izgovarjanje niso spodobne stvari, tudi v politiki ne. Dejstvo je, in to
               neizpodbitno dejstvo, da so bili mediji tisti prvi, ki so tako slovensko javnost kot
               slovensko politiko in oblast informirali in obvestili, kaj konkretno se bo počelo in
               se počenja. In vse je bilo v tistem trenutku mirno in tiho. Nič se ni dogodilo.
               Dokler ni reagirala v tem državnem zboru s poslanskimi vprašanji že prej tudi
               opozicija. In potem se je zbudila tudi oblast in reagirala je vlada, vendar po mojem
               mnenju smo vsi skupaj reagirali napačno, ker smo to naredili, se pravi gradnjo teh
               terminalov, kot naše notranjepolitično vprašanje, namesto da bi vsi šli na eno stran
               teh okopov in tako kot vsi danes ponavljate zagovarjali naše nacionalne interese. To
               se danes tudi vidi iz te razprave, ko se večina, razen redkih izjem iz koalicije,
               obnašate kot piarovci vlade. Naštel bom tri cvetke, ki so eklatantne danes bile
               izrečene in ne govorijo v prid temu, kar sem prej rekel. Reči, da razpravljamo o
               nečem, česar še ni ali o nečem, česar morda sploh ne bo, kar je izrekel tudi naš
               zunanji minister me bolj spominja na TV show - Vzemi ali pusti. Ali pa druga cvetka,
               da je seja neopravičena zato, ker s tem, ko je o tem problemu opozicija sprožila
               vprašanje tudi v tem državnem zboru, sejemo neko nestrpnost in neopravičene strahove.
               Tretja, kdo si sploh upa govoriti in razpravljati o gradnji energetskih objektov
               glede na energetsko krizo itd., itd., ki obstaja v Evropi.</p>
               <p>To so zares poceni demagoške poteze, ki samo opravičujejo, da je današnja seja seveda
               bila sklicana na nek način ob pravem času na pravem mestu in mislim, da se je tudi
               vlada, ministrstva so se na to sejo danes tudi nenazadnje dobro pripravili. Sam
               minister za okolje je povedal, da zadnje tri tedne so intenzivno proučevali
               dokumente, strokovna gradiva itd. Zato se mi postavlja eno vprašanje tudi iz te
               današnje razprave: Ali je Slovenija, slovenske oblast, vlada za terminale ali je
               proti izgradnji terminalov? Diskusija poslancev iz koalicije me v to ne prepričuje
               ali pa na neroden način, tako kot sem prej povedal, kot piarovci zagovarjate vlado,
               da je vse storila, kar je bilo možno v dosedanjem času. Ampak vsi govorite bolj v
               prid temu nenasprotovanju izgradnje teh terminalov. Zato je moje mnenje, da v tem
               trenutku Slovenija mora reči odločni ne in sprožiti postopke znotraj evropske
               komisije, še predvsem zaradi tega, ker tudi ministrstvo za okolje samo ugotavlja in
               je naročilo ekspertizo, da ni bil opravljen in ovrednoten čezmejni vpliv. Se pravi,
               ena od osnovnih zadev, ki bi po mojem s takšno zadevo morala biti storjena. Po mojem
               mnenju gre na nek način za konflikt med kapitalom in okoljevarstvenimi vprašanji, ki
               po mojem mnenju morajo ostati v ospredju in pred investicijskim kapitalom takšne
               narave. Zato pravim, da bi moral biti v tem trenutku naše stališče odločno ne.</p>
               <p>Morda mogoče v pomoč čisto na koncu, ker ima tako vlada težave kot diplomacija, da
               mogoče se pa le izkoristi, ker smo videli, da ima velik učinek, da vlada spodbudi
               tudi Škofovsko konferenco za pravičnost in mir, da da svoje mnenje in stališče, tako
               kot je dala o igralništvu in Hitu tudi o izgradnji teh terminalov. Ali pa morda, da
               diplomacija izkoristi kardinala Rodeta, ki ima dobre zveze pri lastnikih kapitala v
               Italiji, da mogoče vsaj začasno "zabremzajo" to investicijo, dokler se znotraj
               evropske komisije in institucij ne dogovorimo, dogovorno dogovorimo za ta poseg v
               naravo.</p>
            </sp>
            <sp xml:id="SDZ4-Izredna-18-2006-05-29.sp122">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Josip Bajc.</p>
            </sp>
            <sp xml:id="SDZ4-Izredna-18-2006-05-29.sp123">

               <speaker>JOSIP BAJC:</speaker>

               <p>Hvala, gospod podpredsednik. Spoštovani gospod minister, predstavniki vlade! V svojem
               uvodu, ko sem predstavljal stališče Slovenske ljudske stranke, sem navedel, da je
               bila legitimna pravica s strani podpisnikov pobude za sklic te izredne seje, najprej
               matičnega delovnega telesa, nato pa zbora.</p>
               <p>Vendar bi poskušal, tako kot so danes vsi razpravljavci napravili, malo geneze, kaj
               je storila vlada, česa ni, od prve informacije v začetku meseca februarja do danes.
               In bi malo spomnil kolege iz opozicije glede prvih idej in člankov v časopisih, tam
               enkrat aprila meseca, v zvezi s problematiko, ki se ji reče plinski terminali v
               Tržaškem zalivu. Spomnili se boste naslovov v časopisih, da se pripravlja
               interpelacija zoper ministra dr. Rupla in zoper ministra Podobnika. Doživela je ta
               ideja, ne vem zakaj, po nekaj dneh dejansko predlog za sklic izredne seje državnega
               zbora. Poslušajoč današnjo razpravo, kolega Kumer, ne bi rekel, da smo na različnih
               bregovih. Upam, da vsi razpravljavci - mislim, da nas je bilo danes približno 35 do
               sedaj - niso tisti trije, ki so nekoliko drugače razpravljali, ampak smo večinoma
               ugotavljali, sicer pozicijski, da je vlada ali pa posamezna ministrstva, ena bolj,
               druga manj, kar nekaj naredila v tem času, in mislim, da nas večina ni rekla, da je
               neproduktivna ta seja ali pa da ne bo na koncu dosegla tistega učinka ali pa efekta
               ali pa večino efekta, ki ste ga pričakovali sopodpisniki za sklic te izredne seje.
               Osebno ocenjujem, da mogoče tudi to razmišljanje v opoziciji, ki je bilo pred časom
               izraženo, da je nekaj treba storiti, da je imelo za posledico mogoče tudi reagiranje
               posameznih ministrstev in ne nazadnje tudi vlade. In ni nič narobe zaradi tega.
               Prepričan sem, tu sem pa prepričan, da bo tudi današnja razprava in po tej razpravi
               tudi sprejeti sklepi, ki jih je matično delovno telo obravnavalo in sprejelo, da bodo
               še dodatna pomoč ali pa še dodaten stimulans vladi ali posameznim ministrstvom, da
               bodo nadaljevali v prizadevanjih, da zaščitijo interese slovenske države in tudi
               slovenskih državljanov. Ali bo terminal ali ne, mislim, da ne vi ne jaz v tem
               trenutku ne moreva reči. Pričakujem pa, da bo vlada storila vse, da bomo kot država,
               kot vlada, kot posamezna ministrstva enakopravni partner, upoštevajoč vse pogodbe, ki
               veljajo na tem področju. In če bo na koncu ta enakopravnost doprinesla, da bo nekje v
               severnem Jadranu - mislim, da sem nekje v poročilu zasledil, da je bilo nekoč nekaj
               predpisano, leta 2003, da naj bi se zgradila dva terminala nekje v severnem Jadranu
               -, da bodo mogoče kje. Ampak prepričan sem, pa ob nadaljnjem delu, tako kot je do
               sedaj tako ministrstvo za okolje in prostor, ministrstvo za promet in ne nazadnje
               tudi ministrstvo za zunanje zadeve delalo, da terminalov ne bo tam, kjer bodo
               škodljivo vplivali zaradi vseh tistih razlogov, ki jih je zaslediti tudi v poročilu,
               pa verjetno v vseh tistih "buklah", ki jih je predložil kolega Jelinčič, in na
               spletnih straneh, kjer so predstavljeni vsi ti projekti, predvsem na spletni strani
               ministrstva za okolje in prostor.</p>
               <p>Zaradi tega bom tudi sam na koncu te obravnave podprl te predloge sklepov in naj bodo
               še dodaten stimulans za delo tako ministrstev kot vlade v prizadevanju za zaščito
               interesov te države in državljanov.</p>
            </sp>
            <sp xml:id="SDZ4-Izredna-18-2006-05-29.sp124">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Štebe. Prosim.</p>
            </sp>
            <sp xml:id="SDZ4-Izredna-18-2006-05-29.sp125">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik. Spoštovane kolegice in kolegi, spoštovani gospod
               minister.</p>
               <p>Jaz sem eden od tistih, ki ne zagovarjam takega načina razreševanja ali pa
               izpolnjevanje želja nekaterih, ki več ali manj iz opozicijskih nagibov poskušajo
               obnavljati neko temo, ker po mojem mnenju vlada in ustrezna ministrstva so korektno
               odigrala in so se tudi na primeren način odzvala. Zdaj lahko samo nekateri govorite
               oziroma govorimo o tem, kaj bi pa po našem mnenju morali narediti drugače. Išče se
               tistega krivca, ki je najmanj pristojen za ta dejanski problem umeščanja v prostor,
               tako okoljski kot prometni, tako velikega objekta za tako naravo dejavnosti. Gospodje
               iz opozicije poskušajo v glavnem napadati ministra za zunanje zadeve, ki je, šele
               diplomatski vidik urejanja stvari in iskanja poti za uveljavljanje interesov države
               Slovenije. Pravzaprav gre pa tukaj za interes dveh vidikov, tako okolja kot prometa.
               In v tem smislu se je ta vlada in ministri so se popolnoma v redu odzvali. Za mene je
               ta razprava danes samo iskanje medijske prisotnosti in izguba časa. To, da so se
               ministrstva dobro pripravila, pomeni, da niso delala drugega, tudi pomembnega, dela v
               tem času. To je ena velika izguba. Nekateri celo pozivajo in nas hočejo spraviti v
               povojne čase: Trst je naš, gremo v napad. Jaz bi rajši slišal, če že je takšna
               razprava, ki bi bila lahko korektno opravljena tako v medijih kot v ostalih oblikah
               razprave in verjetno tudi precej bolj strokovna, če bi se govorilo o tem, da bo treba
               rešiti energetski problem, da bo prej ali slej potrebno tudi skozi Slovenijo ali iz
               hrvaške smeri ali iz vzhodne smeri, in taki okoljski posegi in postopki za okoljske
               posege potekajo, zgraditi bistveno večje ali povečati kapacitete plinovodov ali
               zgraditi nove. Italijani bi lahko s takimi terminali šli bližje tam, kjer je večja
               poraba, v padsko delto, recimo. Zakaj so se odločili za tako majhno "lužico", v tako
               ozkem območju morja, ne vem. Reakcije na italijanski strani s strani
               okoljevarstvenikov so bile, celo povezave s slovensko stranjo. Odzivi v medijih pa
               niso tako ostri. Resna država tudi ne more izkoriščati vsake oblike, ki ni običajna.
               Zakaj mora državni zbor sprejemati neke sklepe o nečem, o čemer se je ta vlada, to
               ministrstvo in ministri so se že odzvali, so odreagirali s svojimi notami. Zakaj mi
               sprejemamo sklep, da naj se zadeva na začetek postopka umeščanja v prostor, če je
               taka nota in tak poziv bil dan italijanski strani. S tem kažemo morda celo neko svojo
               slabost in resna država na ta način ne dela. Tako menim jaz. Sicer ni primerjave,
               ampak takih problemov bo še veliko. Podobna, ampak res ni primerljiva, zgodba ali
               zaplet je bil po reakcijah, ampak res ni primerljiva, ampak jo navajam, ker je tudi
               kolega Miro Petek navajal Golico. Precej bolj problematično je bilo umeščanje oziroma
               namen nekaterih, da bi prisilili Slovenijo, da razgradi jedrsko elektrarno v Krškem.
               Ni primerljivo, ali pa celo je primerljivo. Mislim, da italijanska želja po reševanju
               energetskih potreb ima precej več drugih alternativ. Na koncu koncev je treba
               spoštovati celovit postopek umeščanja v prostor in vseh ostalih vplivov. Tukaj niso
               samo prometni, okoljski, ampak so še kakšni. Zelo vplivajo na celotno gospodarjenje v
               tem morju, ker se posega v njegovo sredico na tako resen način, da bi lahko
               italijanski vladi oziroma italijanskemu gospodarstvu sugerirali tudi kakšne druge
               rešitve, ki so verjetno bolj ustrezne. Povečanje kapacitet plinovodov skozi
               italijansko ozemlje, katerih kapacitete bi lahko koristila tudi Slovenija, zato da se
               oskrbuje z viri energije iz več alternativnih področij. Konec koncev smešiti razpravo
               v tem državnem zboru, če to poslušajo tudi diplomatski predstavniki Italije, in
               primerjati ta vpliv tega terminala na rast trave na golf igrišču v Lipici, hkrati pa
               pozabljati, da so ti tovariši oziroma gospodje igrali tudi tenis in tudi na tenis
               imajo verjetno terminali nek vpliv, to je mimo vsakega nivoja diskusije v tem
               državnem zboru. Zato menim, da je nepotrebna. Hvala.</p>
            </sp>
            <sp xml:id="SDZ4-Izredna-18-2006-05-29.sp126">

               <speaker>PODPREDSEDNIK MAG. VASJA KLAVORA:</speaker>

               <p>Gospod Davorin Terčon imate besedo.</p>
            </sp>
            <sp xml:id="SDZ4-Izredna-18-2006-05-29.sp127">

               <speaker>DAVORIN TERČON:</speaker>

               <p>Hvala, gospod predsednik. Spoštovani! Vsi zapleti v zvezi z izgradnjo plinskih
               terminalov v Tržaškem zalivu oziroma v Žavljah so po moji oceni še ena iz dolge
               palete spodrsljajev ali pa zunanjepolitičnih fiaskov gostujočega peresa. Seveda je
               prav, da opozorimo in da se vprašamo o nekaterih dejstvih, ki so vpijajoča in jasna.
               Jaz se sprašujem v prvi vrsti, zakaj je slovenski veleposlanik v Rimu šele mesec po
               tem, ko so bile v časopisu že objavljene informacije glede gradnje plinskih
               terminalov, storil prvi korak napram italijanskim oblastem.</p>
               <p>Nadalje se sprašujem, zakaj je moralo preteči tri mesece, preden je zunanje
               ministrstvo dalo diplomatsko noto, bolje rečeno, dalo je dve, eno od 22. maja eno 25.
               maja. In to potem, ko se je zbudila opozicija, ki je prva opozorila, seveda za medij
               in ko se je začela zgodba zapletati, pa dejansko tudi na nek način prebujati. Moja
               ocena je, da se nam to dogaja predvsem zaradi tega, ker naša zunanja politika nekako
               preveč leti, je skočila preveč visoko. Državljani, pa konec koncev pa tudi mi
               poslanci, tudi jaz kot opozicijski poslanec, pričakujem, da nas bo diplomacija
               umestila, pomembno umestila v asociaciji, kateri pripadamo, Evropski uniji, in v prvi
               vrsti gradila na dobrososedskih odnosih in urejala dobrososedske odnose s sosedi.
               Seveda nekje v nadaljevanju, da bo tudi pomemben subjekt, faktor v mednarodni
               politiki. Imam pa občutek, da je ta zunanja politika ravno obratna. Eni govorijo o
               diplomatskem turizmu, jaz se pa tudi sprašujem zakaj je bolj pomembno, da gre naš
               zunanji minister v Kazahstan, Turkmenistan, Kirgizistan, Uzbekistan, Tadžikistan, da
               obišče Atano, Taškent, Biškek, Dušambe, da se pogovarja s kolegi Nursaltonom
               Nazarbajevim, to je predsednik Kazahstana in da se pogovarja z Ismajlom Karimovom,
               recimo v Uzbekistanu, da nam pa povsod doma nekako gori od problemov. Vem, da je imel
               obveznosti v zvezi z Ovsem, ampak državljani pričakujejo, da se bodo reševali
               problemi, ki so nam najbližji, ker na koncu kar pride v Tadžikistanu, Uzbekistanu,
               Kirgizistanu tako ne vemo, ali je tam slabše ali boljše. In tako se to dogaja.
               Minister Rupel mi je enkrat, ko je bil hearing, on je, veste, dal več strank skozi,
               mislim, da je bil še pri nas, in ko je bil hearing, sem ga vprašal o manjšinski
               problematiki, mi je nekako odgovoril tako, da seveda so pomembne tudi manjšine,
               mislim, da je šlo za slovensko v Italiji, pa italijansko pri nas, ampak veste,
               zunanje politika, to so kontinenti, to so oceani. In to je odraz te naše politike. So
               kontinenti, so oceani, so Kirgizistani, doma nas pa zmanjka. In to je to. In čemu je
               tako? Jaz pravim, da je temu tako predvsem zaradi tega, ker je ta diplomacija postala
               vzvišena, ohola in na nek način prenašamo tudi egoistične vzorce. In to ne velja samo
               za diplomacijo. Dobro bi se bilo malo spustiti na tla. Jaz bi jo lahko celo
               primerjal, če smem primerjati, glede na to, da se zdaj pogovarjamo o nekem problemu,
               ki je v Tržaškem zalivu in prihajam iz tistega okolja, s tržaško politiko. Ta je
               zaradi zgodovinskih odnosov ostala še zmeraj zaprta vase, do zaledja ohola in
               neobčutljiva. Zato pa imamo dosti boljše sodelovanje tam na meji kot s samim Trstom,
               z vsemi okoliškimi občinami zahodnega in vzhodnega Krasa, italijanskim zamejstvom,
               Gorico in ostalimi občinami v Furlaniji-Julijski krajini. In moram povedati, da tega
               sodelovanja je kar nekaj in se čudim, da država ne sledi temu in da caplja. In tako
               kot je ta tržaška zaradi zgodovinskih razlogov nekako ostala zaprta vase, upajmo, da
               se bo odprla in da bomo boljše sodelovali, tako je zaradi drugih razlogov, te
               vzvišenosti, egoizma slovenska diplomacija in zunanja politika pozabila na lastne
               državljane. In problemi na mejah se nam množijo, govorimo o plinskem terminalu v
               Italiji, nerealiziranem zakonu za Slovence v Italiji, to je tudi posledica tržaške
               politike, ker zakon je sprejet in velja in v lokalnih skupnostih, ki imajo pomembno
               vlogo, se je uresničil, seveda se ni v Trstu, ker je zelo simptomatično. Seveda
               minister Rupel medlo odreagira tudi glede dvojezičnih tabel na Koroškem, tako, da so
               manjšinci prisiljeni v neko vrste internacionalizacijo v Bruslju. In imamo tudi mi na
               Primorskem zelo močan občutek, da smo zaobideni, da se ta politika ukvarja preveč z
               višavami in da ni v funkciji ljudi, kar bi morala biti. Rekel sem pa, da je tudi
               egoistična. In ravno to dokazuje, ker ne sliši glasa ljudi, ki imajo konkretne
               probleme ob meji sami. Naša diplomacija, naša država je stara 15 let, italijanska je
               mnogo starejša, mnogo bolj zvita, mnogo bolj pretkana. Jaz imam strah, da nas bo
               enostavno prinesla okoli, če ne bomo spodobni bolj kot za 15 let. Jaz se sprašujem,
               kaj je s to našo politiko. Ali ne premoremo nič več kot to, da po televiziji gledamo,
               kako Joras pade v Dragonjo, kako mu neki politiki pridejo pomagat, tako, da padajo
               čez ograjo. Ali je to vse, kar mi premoremo? Seveda prej pokličejo novinarje, da bi
               snemali, se postavili v vlogo žrtve. Stare finte, bi rekli. In zvita politika tudi ni
               tako nepremišljena, kot vam bom povedal nek drug primer. Berem Primorske novice,
               11.5.2006, minister Podobnik in Božič sta bila na predstavitvi bodočih avtocestnih
               odcepov med Trstom in Reko, da skrajšam. In najpomembnejši poudarek je bil, sosedje
               nimajo vpliva. Najpomembnejše, kar je bilo treba povedati, je, da bomo upoštevali
               strokovne osnove, interes države Slovenije in lokalnih skupnosti, ne Hrvati ne
               Italijani pa ne bodo nič od tega imeli in da njihov interes za nas ni pomemben.
               Glejte, to se lepo sliši, lahko bi celo delili mnenje, ampak modro pa ni. Če vi
               hočete, da nas mora zdaj Italija upoštevati, pa bi rekli, kaj pa vi zganjate, sicer
               primeri niso enaki, to vemo, ampak kako se pa vi obnašate, to ni modro, to je res za
               petnajst let ali pa še manj. Jaz bi rekel drugače. Rekel bi, upoštevali bomo
               strokovne podlage, upoštevali bomo nacionalni interes, upoštevali bomo lokalne
               skupnosti in upoštevali bomo tudi sosede, s katerimi se povezujemo, pri tem, da
               pričakujemo, da bodo tudi sosedje upoštevali naše interese. To se mi zdi dosti bolj
               modro in dosti bolj zrelo. In glede na to, da smo v skupni asociaciji, bomo na ta
               način tudi več dosegli. To pričakujemo tudi v primeru teh plinskih terminalov.
               Mislim, da ni treba naprej razpredati, da so bili prvi mediji, da je bila druga
               opozicija in da je vlada zaradi ne vem katerih razlogov, ampak nesporno zaspala in
               pozno odreagirala. Vsi delimo interes, da bi bili zaščiteni interesi države
               Slovenije, predvsem pa Primorske in prebivalstva, da se ta terminal lahko postavi kam
               drugam - slišali smo, koliko imajo Italijani prostora -, predvsem pa ne nam pod nos.
               Mi bomo tudi to podpirali. Drugič pa vas prosim, bodite ne malo, mnogo bolj spretni,
               ker tokrat sigurno niste bili.</p>
            </sp>
            <sp xml:id="SDZ4-Izredna-18-2006-05-29.sp128">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod državni sekretar dr. Cerar.</p>
            </sp>
            <sp xml:id="SDZ4-Izredna-18-2006-05-29.sp129">

               <speaker>DR. BOŽO CERAR:</speaker>

               <p>Hvala lepa. Besedo, dve o, kot je bilo rečeno, zunanjepolitičnem fijasku gostujočega
               peresa oziroma o stanju naše diplomacije. Mislim, da so te trditve absolutno
               nesprejemljive. Sam sem danes že dvakrat poudaril, da je bila naša reakcija
               takojšnja, ni bilo nobenega čakanja. In do omenjenih not je prišlo po vrsti
               razgovorov, ne samo s predstavniki zunanjega ministrstva Italije, ministrstva za
               proizvodne dejavnosti, okoljskega ministrstva, do not je prišlo v trenutku - lahko
               pač rečete, potem, ko je bilo nekje jasno, da bo izredna seja državnega zbora. Jaz
               trdim, da je do not prišlo v trenutku, ko smo razpolagali s prvim, resda
               preliminarnim v tistem trenutku, poročilom medresorske delovne skupine, ko je bilo
               jasno, da nekatera naša ustna prizadevanja niso prinesla kompletne dokumentacije. In
               v tistem trenutku smo prišli na dan z omenjenima diplomatskima notama.</p>
               <p>Kar se pa tiče diplomatskega turizma, veste, diplomacija podrazumeva tudi potovanja,
               tudi srečanja ne samo doma, ampak tudi v tujini. Bili so omenjeni razni stani. Ravno
               zahvaljujoč našemu angažmaju v Kirgiziji, Kirgistanu, vzhodni Evropi, Ukrajini, je
               bilo naše lanskoletno predsedovanje organizaciji za varnost in sodelovanje ocenjeno
               kot uspešno. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp130">

               <speaker>PODPREDSEDNIK MAG. VASJA KLAVORA:</speaker>

               <p>Prosim, gospod minister, Podobnik.</p>
            </sp>
            <sp xml:id="SDZ4-Izredna-18-2006-05-29.sp131">

               <speaker>JANEZ PODOBNIK:</speaker>

               <p>Hvala lepa. Samo na kratko bi se rad odzval na nastop gospoda Terčona, ko je kot
               primer napačnega ravnanja navedel tudi iskanje oziroma državni lokacijski načrt
               avtocestne povezave med Postojno - Divačo in pa Jelšanami.</p>
               <p>Kje je razlika? Razlika je v tem, da seveda ta projekt, ta objekt nima sam po sebi
               nobenih čezmejnih vplivov na okolje. Seveda se išče usklajevanje rešitve, če gre za
               vprašanje koridorjev, cestnih koridorjev. To je povsem drug nivo, kot je nivo, o
               katerem danes tukaj govorimo. Bistvo problema je v tem, da sosednja država na njenem
               teritoriju načrtuje izgradnjo objekta, ki ima de facto tudi na podlagi sedaj
               strokovnih, bi rekel, dognanj čezmejne vplive na okolje. Ta postopek varujejo
               konvencije in evropske direktive, da kadar je tako, ima država dolžnost, da te
               obvesti, ti imaš pa pravico, da si v take postopke vključen. Tu je ta razlika. Jaz ne
               bi na ta način trgoval, bomo pa mi tudi tukaj stopili z vami v kontakt. Zadeve, ki so
               vezane na koridorje, imajo povsem drug status tudi v mednarodnopravnem smislu, kot pa
               JE sam postopek, ki je povezan z čezmejnimi vplivi na okolje.</p>
               <p>Bi izkoristil svoj nastop, da bi morda odgovoril tudi na zelo jasno vprašanje, ki ga
               je prej postavil gospod Kumer. Če dovolite, vprašanje je bilo, kakšen pa je odnos
               vlade do teh projektov. Tukaj moram seveda biti zelo jasen, nedvoumen. Sklep, ki ga
               je vlada sprejela, se glasi: "Vlada Republike Slovenije ugotavlja, da bi imela
               gradnja in obratovanje plinskih terminalov v Tržaškem zalivu in njegovem obalnem
               območju znatne čezmejne vplive na območju Republike Slovenije." In nato jih našteje.
               Najprej govori o tem, da bi vplivala na mednarodno pogodbo, s katerim bi bil potrjen
               režim pomorskega prometa, nato ugotavlja, da bi bilo s splošnovarnostnega vidika
               tveganje za slovensko obalo. Nato ugotavlja, da z okoljskega vidika zaradi škodljivih
               vplivov na vodno okolje Tržaškega zaliva, disperzij toksičnih čistilnih sredstev itd.
               Nato ugotavlja škodljive vplive na biodiverziteto in tudi na zaključku iz ekonomsko
               specialnega vidika zaradi negativnih učinkov tako na razvoj turizma in tudi na
               ribištvo in ...<stage>/Nerazumljivo./</stage>... na slovenski obali. Iz te ugotovitve vlada potem s
               sklepi potegne konsekvence, na kakšen način želi v okviru postopkov, ki veljajo
               seveda, da bi se taka gradnja ne zgodila. Tukaj je vlada konsekventno in jasno v
               okviru procedure svoje stališče tudi povedala.</p>
            </sp>
            <sp xml:id="SDZ4-Izredna-18-2006-05-29.sp132">

               <speaker>PODPREDSEDNIK MAG. VASJA KLAVORA:</speaker>

               <p>Prosim, gospod Davorin Terčon. Replika.</p>
            </sp>
            <sp xml:id="SDZ4-Izredna-18-2006-05-29.sp133">

               <speaker>DAVORIN TERČON:</speaker>

               <p>Hvala, gospod predsedujoči. Gospod minister, ta intervencija v zvezi z mojo razpravo
               sploh ni bila potrebna. Jaz sem že sam prej rekel, da gre za različne primere. Ta
               primer, ki sem ga jaz omenil, nima čezmejnih vplivov, tisti pa ga ima. Sta pa oba
               projekta taka, da lahko imata interes na obeh straneh, to pa je nesporno. Predvsem pa
               sem to govoril zaradi nemodrosti nastopanja naše pozicije napram Italije v konkretnem
               primeru. Ker reči sosedu, ne bom tega upošteval, ko si v isti situaciji, je milo
               rečeno, neumno če ne še kaj hujšega.</p>
               <p>Ko smo pa že ravno pri tem projektu, gospod minister, Hrvaška ima že na meji
               avtocesto, Italija praktično tudi in mi mencamo, samo da dodam, upam, da boste
               pospešili postopke, ker se nam dogaja, da pridejo mimo Slovenije do Slovenije in
               potem gredo po naši regionalki v Italijo in ne plačajo niti cestnine in niti ne
               kupijo nič, niti bencina ne. Hoteli smo nekaj tržiti, na koncu zabijamo avtogol sami
               sebi. To je tipičen primer in upam, to sicer ni točka, ampak da boste nekaj storili,
               da se to čim prej reši. Hvala.</p>
            </sp>
            <sp xml:id="SDZ4-Izredna-18-2006-05-29.sp134">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Samo Bevk. Prosim.</p>
            </sp>
            <sp xml:id="SDZ4-Izredna-18-2006-05-29.sp135">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Skrbi me mlačen odnos in odziv slovenske vlade na italijanske načrte o izgradnji
               terminalov v Tržaškem zalivu. Danes je bil zunanji minister dr. Dimitrij Rupel že
               deležen kritike zaradi svoje odsotnosti. Imel je sicer svoj nastop in je takoj nato
               odletel s predsednikom vlade Janezom Janšo v Rusijo. Še bolj kot odsotnost zunanjega
               ministra pa me skrbi odsotnost predsednika vlade. V tem primeru ne gre zgolj za
               zadevo, ki se dotika resorjev za okolje in zunanje zadeve, temveč je to kompleksna,
               medresorska in vladna ali, če želite, vsedržavna zadeva, o kateri bi pričakoval, da
               bo svoje jasno stališče v tem zboru predstavil kar predsednik vlade sam. Tako pa
               glede na dogajanje v zadnjih nekaj mesecih izgleda, kot da je to zgolj okoljsko
               vprašanje, saj se je s terminali edini v vladi resneje ukvarjal le minister Janez
               Podobnik. To pa ni dovolj. Zato ponavljam, da v tej dvorani danes pogrešam
               predsednika vlade. Predsednika vlade bi lahko danes vprašali, kakšni so bili dogovori
               s predsednikom ruske naftne korporacije Lukoil Alekperovom. Lukoil je med drugim
               zanimala ob tem obisku tudi že zgrajena infrastruktura ob slovenski obali, kjer ruska
               družba vidi možnost za razvoj lastnega logističnega centra v tem delu Evrope.
               Minister za gospodarstvo gospod Vizjak je takrat povedal, da se bodo s predstavniki
               Lukoila ponovno sestali v najkrajšem možnem času. Imam čuden občutek, minister za
               okolje Podobnik tukaj brani okoljske interese proti terminalom v Tržaškem zalivu,
               njegovi kolegi, na čelu s predsednikom vlade, pa se bodo po vsej verjetnosti v Moskvi
               skoraj istočasno pogovarjali o naftnih in plinskih poslih. Zato bi bilo bolje, če bi
               predsednik državnega zbora to izredno sejo sklical v četrtek, ko bodo predsednik
               vlade, minister za zunanje zadeve in minister za gospodarstvo ponovno v domovini. V
               zvezi z današnjo razpravo bi rad opozoril še na en problem, ki je tesno povezan z
               ekologijo Tržaškega zaliva in je neposredno povezan z našim ozemljem. To je problem
               živega srebra, ki je izredno strupena tekoča kovina. Minister za okolje Janez
               Podobnik je v uvodni besedi dejal,da je osnovni problem pri obratovanju in gradnji
               plinskega terminala zaradi dreniranja in poseganja v sedimet pojav resuspenze
               sedimenta, ki vsebuje povišane koncentracije živega srebra. Pri taki resuspenziji se
               namreč živo srebro reaktivira in posledično se pojavlja vmonometil v živosrebrni
               obliki. Le-ta pa se kopiči v morskih organizmih. Pričakovati je torej povišanje
               koncentracije te oblike živega srebra v vodi in posledično tudi v ribah Tržaškega
               zaliva in tudi širšega severnega Jadrana, je dejal minister v tem strokovnem
               žargonu.</p>
               <p>Tržaški zaliv je sicer ekološko zelo obremenjen, če se v tem trenutku osredotočim na
               onesnaženje z živim srebrom. V Idriji je več kot pol tisočletja obratoval drugi
               največji rudnik živega srebra na svetu, takoj za španskim Almadenom. V idrijskem
               rudišču je še vsaj 10% vseh svetovnih zalog živega srebra. Intenzivne raziskave o
               kroženju živega srebra v Idriji, Posočju in Tržaškem zalivu so pokazale, da so glavni
               vir živega srebra v okolju odlagališča žgalniških ostankov in jalovine v okolici
               Idrije ter zlasti kontaminirana prst vzdolž rek Idrijce in Soče. Ob močnem deževju
               prihaja do spiranja kontaminirane prsti in žgalniških ostankov ter do transporta v
               Tržaški zaliv. Tako je na primer novembra 1997 v času poplavnega vala Soča v Tržaški
               zaliv odnesla skoraj pet ton živega srebra. Povprečne letne vrednosti pa se gibljejo
               od tone in pol do dveh ton in pol živega srebra. Raziskave so pokazale, da je
               porazdelitev živega srebra v sedimentih Tržaškega zaliva najvišja v Jadranskem morju,
               in to predvsem zelo strupenega metilnega živega srebra. Prav zastrupitve ribičev v
               japonskem zalivu Minamata so povzročile, da je prišlo postopoma do opuščanja rudnikov
               živega srebra in da se prav danes na evropski ravni sprejema strategija EU za živo
               srebro, ko naj bi države EU živo srebro iz uporabe izločile do leta 2008 oziroma z
               nekaterimi izjemami do leta 2011. V Tržaškem zalivu so koncentracije živega srebra v
               ribah za faktor tri do štirikrat večje, kot je svetovno povprečje oziroma kot so te
               dovoljene količine, kar pomeni, da bi lahko človek užil samo en obrok ribe v enem
               tednu.</p>
               <p>Za konec naj povem, da podpiram sklepe matičnega odbora in amandma poslanskega kluba
               k tretjemu sklepu. Predvsem pa želim, poudarjam, da bi se slovenske politika ob
               vprašanju plinskih terminalov poenotila. Državniške interese moramo postaviti pred
               strankarsko politiko. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp136">

               <speaker>PODPREDSEDNIK MAG. VASJA KLAVORA:</speaker>

               <p>Gospod Mitja Ljubeljšek, imate besedo.</p>
            </sp>
            <sp xml:id="SDZ4-Izredna-18-2006-05-29.sp137">

               <speaker>MITJA LJUBELJŠEK:</speaker>

               <p>Hvala, gospod podpredsednik. Spoštovani minister, spoštovani predstavniki vlade,
               spoštovani zbor! Generalni vtis, ki sem ga dobil na današnji seji, je, da je bilo
               veliko predhodnega grmenja opozicije in malo dežja na sami seji. Dejstva, ki jih je
               pisno in ustno predočila vlada in oba resorna ministra, so, zgleda, razpihnila
               nevihtne oblake. Sam sem eden izmed tistih, ki smo pred samo sejo menili, da je
               današnja seja državnega zbora sicer legitimna, vendar še nepotrebna, še prezgodnja.
               Saj je vlada Republike Slovenije šele na osnovi strokovne študije in analize
               strokovne skupine medresorske komisije - to posebej poudarjam - se je negativno
               opredelila do izgradnje plinskih terminalov v Tržaškem zalivu. Res pa je, da je lahko
               današnja seja in sprejeti sklepi močan argument za podporo vladi v nadaljnjih
               postopkih proti Italiji.</p>
               <p>Tema, o kateri danes razpravljamo, je zadeva nacionalnega interesa. Zato sem
               upravičeno pričakoval, da bo razprava temu ustrezno potekala, da bo konstruktivna,
               taktna, realna in nadstrankarska. Da temu ni tako, me prepričuje razprava nekaterih
               opozicijskih poslancev. V svoji razpravi se ne bom poglabljal v strokovno vsebino in
               tematiko, to je, da bi gradnja in obratovanje plinskih terminalov imeli znatne
               čezmejne vplive na območju Republike Slovenije s prometnega, splošnovarnostnega,
               okoljskega ter ekonomsko-socialnega vidika. To vsi trdimo danes, in ni vzroka za
               prepričevanje prepričanih. Zanimajo pa me kot poslanca dejanske aktivnosti odgovornih
               vladnih institucij in resorjev ter vlade, s konkretnimi datumskimi aktivnostmi, še
               posebej pa vzroki za ostro kritiko opozicije in njene zahteve za sklic nujne seje
               matičnega delovnega telesa in tudi današnje seje državnega zbora. Moj vtis, ki sem ga
               do sedaj dobil tako iz medijev, medijskih nastopov opozicijskih poslancev, ministrov
               in strokovnjakov, predvsem pa iz gradiva, ki smo ga dobili za to sejo, je - in tega
               se ne morem znebiti -, da opozicija izkorišča problem terminalov za svojo politično
               promocijo. Zakaj imam tak vtis? Šele v aprilu se je začela akcija opozicije s
               pogromom proti vladi zaradi argumentov glede plinskih terminalov. V zadnjih dneh pa
               se je njena taktika spremenila v državotvorno držo, češ da gre za nacionalni interes,
               s pripombami, da vlada sedaj vleče dobre poteze, vendar pa predvsem zaradi pritiska
               njih kot opozicije. Te trditve opozicije vsekakor ne vzdržijo. Tudi pozivanje
               opozicije na ugotovljene morebitne objektivne odgovornosti posameznih nosilcev javnih
               funkcij in ustrezne ukrepe niti najmanj ne kaže na to, da so nameni za rešitev
               problema iskreni, pošteni in dobronamerni. Aktivnosti vlade so se začele, kar je
               razvidno iz gradiva, že 17. februarja, zadnja ključna pa je 25. maja s sejo vlade in
               sprejetimi sklepi na tej vladi. V vmesnem času pa so bile še številne aktivnosti, kar
               68 na primer, na ministrstvu za zunanje zadeve. Preprečitev izgradnje plinskih
               terminalov v Tržaškem zalivu je zagotovo nacionalni interes in tega se vlada zaveda
               od vsega začetka. O tem nam govorijo zapisani datumi in vsebina posameznih pomembnih
               aktivnosti vlade, da jih ne naštevam. Vlada Republike Slovenije in njena pristojna
               ministrstva so po mojem prepričanju korektno, pravočasno in argumentirano vodila
               potrebne postopke te problematike napram Italiji, s čimer je slovenska vlada uradno
               in jasno opredelila svoj interes o partnerskem in doslednemu razreševanju
               mednarodnega in evropskega prava. Menim celo, da je vlada te postopke vodila
               pravočasno, celovito, medresorsko usklajeno in argumentirano tudi zaradi slabe prakse
               izpred let prejšnjih vlad in prejšnjih koalicij, ko so ostali nerešeni problemi
               velikega nacionalnega interesa, kot je na primer morska meja v Piranskem zalivu ali
               gradnja mejnega prehoda, ki ga je Hrvaška zgradila na slovenskem ozemlju. Aktivnosti
               vlade, da se zaščitijo slovenski interesi v zvezi z izgradnjo terminalov, so se
               začele februarja, opozicija pa je svojo negativno kritiko na vlado in ministrstvo za
               zunanje zadeve sprožila šele 18. aprila, z zahtevo po sklicu nujne seje matičnega
               delovnega telesa, pa čeprav je bilo pred to zahtevo sproženih že vrsto aktivnosti
               tako s strani vlade, prav tako je svoje delo opravljala tudi že strokovna skupina
               medresorske komisije. Poudarjam, da je preprečitev izgradnje plinskih terminalov v
               Tržaškem zalivu v slovenskem nacionalnem interesu in da je nujno, da se dvignemo nad
               strankarske interese. Zaupajmo vladi, ki je z dosedanjimi aktivnostmi in ukrepi že
               dokazala, da se problema od vsega začetka zaveda in ga tudi rešuje, kot se spodobi za
               državo Evropske skupnosti, po diplomatski poti v skladu z mednarodnim pravom in
               pravom Evropske skupnosti, in kar je še posebno pomembno, na osnovi strokovnih in
               utemeljenih analiz in študij. Prepričan sem, da bo pri svojih odločitvah naprej
               izhajala tudi iz določil barcelonske konvencije in njenih protokolov, kakor tudi iz
               memoranduma o soglasju med vlado Slovenije, vlado Hrvaške in vlado Italije za uvedbo
               skupnega plovnega sistema v severnem Jadranu. Prav bi bilo, da vsi podpremo
               predlagane sklepe matičnega delovnega telesa in eventualne vsebinske dopolnitve z
               današnje seje in ne izpostavljamo pri reševanju nacionalnih interesov ozkih
               strankarskih stališč in lastne hvale, kdo je za kaj bolj zaslužen. Nacionalni interes
               je naš skupni interese, skupni problem, skupna naloga, skupna rešitev in skupno
               opravljeno delo. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp138">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rudolf Petan.</p>
            </sp>
            <sp xml:id="SDZ4-Izredna-18-2006-05-29.sp139">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani predstavniki vlade, kolegice in
               kolegi!</p>
               <p>Danes smo že marsikaj slišali in mogoče je že marsikaj bolj jasno, zakaj je ta
               današnja seja sploh potrebna. Jaz bom samo nekatere stvari pokomentiral. Moti me to
               neprestano govorjenje, da je slovenska država bila premalo ostra, da so se naši
               predstavniki premalo ostro odzvali, da je bilo medlo. Jaz bi rekel, pa prepozno
               seveda, rekel, da če mediji o zadevah niso pisali, o diplomatskih akcijah, to še ne
               pomeni, da se to ni dogajalo. Ne nazadnje diplomacija je zato, da nekaj naredi mimo
               oči javnosti in se ne skliče tiskovna konferenca, pa se reče, jaz sem pa zdaj mojemu
               kolegu iz sosednje države poslal eno noto, eno pismo in tako naprej, tako se ne
               dela.</p>
               <p>Kar se pa tiče ostrine, bi pa rekel, da obstajajo neke norme komuniciranja med
               državami, ne nazadnje neki nivoji dobrososedskih odnosov, zato obstajajo tudi
               diplomatske poti. Kako pa naj bi zgledalo tisto najbolj ostro, ali naj se skregamo s
               sosedi? Veste, mi smo iz tiste države, kjer so se kregali sosedi, pa med seboj tudi
               razšli ravno zaradi tega, ker so reševali nerešene probleme, pa spore, če že tako
               imenujem, samo po demokratski poti ne. Mi smo od tam odšli in ne nazadnje, ne želim
               nikogar obtoževati, ampak mi ne moremo biti Hrvaška in tudi nismo, ki, če ni po
               njihovem, potem zagrozijo, da bodo poslali bojno ladjo v Piranski zaliv, pa če bo
               treba, bodo tudi malo streljali. Mi takšnih metod ne uporabljamo in jih tudi ne bomo
               uporabljali in jih ne smemo uporabljati. Ker ne uporabljamo takšnih metod, smo mi v
               Evropski uniji, naši sosedje pa še dolgo ne bodo, pa predsedovali še tudi ne. Če je
               to komu všeč ali pa ne, pa če je to diplomatski jezik ali pa ne, ampak tako je.</p>
               <p>Kar se pa tiče tega, zakaj danes ni več tukaj našega zunanjega ministra, bi pa rekel,
               da smo izvedeli od predsednika državnega zbora na začetku, tisti, ki smo bili tukaj,
               da so predlagatelji zahtevali sejo danes. Ni to stvar predsednika državnega zbora,
               ampak predlagatelji so tako zahtevali. Ne bom komentiral, zakaj je to. Bi pa rekel,
               da je ravnal pravilno, če je odšel z delegacijo v Moskvo, ker verjetno tam v Moskvi
               ne bi mogli razumeti, če bi minister za zunanje zadeve preložil ta obisk, zaradi te
               seje, ko se pogovarjamo o nekem terminalu, ki ima kapaciteto, kolikor Rusi načrpajo
               ali pa pridobijo ta plin v eni minuti, dveh minutah ali pa v treh. Tega oni enostavno
               ne bi mogli razumeti. To je red velikosti njihove zmožnosti pridobivanja te surovine,
               tega energenta in kapacitete terminala, o katerem se mi pogovarjamo, ki pa je
               problematičen za Slovenijo, to pa drži, s tem se pa strinjam. Ampak zaradi tega
               odpovedovati obisk, to bo pa bolj težko šlo.</p>
               <p>In še nekaj, kar me je pa resnično zbodlo, to so pa trditve, kaj pa se bodo zdaj
               pogovarjali in kaj so se pogovarjali z Lukoilom, kaj se bo tam v Piranskem zalivu
               oziroma Koprskem zalivu, pristanišču dogajalo, menda ja ne bodo kakšnega tankerja
               pripeljali v koprsko pristanišče. Spoštovane gospe in gospodje, ste pozabili, da v
               Trsu že ne vem koliko časa, 20 ali 30 let, obstaja tankerski terminal, ki ima
               kapaciteto za privez šestih ladij s takim tovorom, pa da jih je tudi po dvanajst, po
               določenih opazovanjih. Kaj tisto pa ni nič nevarno? To se pravi, k sosedom bi lahko
               vozili nafto, nekaj milijonov ton, za oskrbo Nemčije, če bi pa še v koprsko
               pristanišče slučajno - slučajno, govorim - pripeljal kakšen tanker nafte za slovenske
               potrebe, to bi pa že bilo problematično. To mi nekako ne gre skupaj, zakaj za druge
               lahko kakšen tanker, za slovenske potrebe pa bog ne daj! Če smo še vedno pri temi,
               katere uraden naziv je takšen, kot je. Če smo se o čem drugem danes morali
               pogovarjati, to je druga zadeva.</p>
               <p>Želel bi povedati tudi to, da če je katera vlada znala zaščititi nacionalne interese,
               potem je bila tudi ta. Bom povedal samo en primer, ki je mogoče celo malo banalen. Ta
               vlada je sprejela zakon o ekološki coni in epikontinentalnem pasu. Takrat je največja
               opozicijska stranka sklicala tiskovno konferenco in so smešili ta zakon, kaj nam bo
               ta zakon sploh koristil. Če se ne motim, nam bo zdajle prav prišel. Lahko, da se
               motim, ampak mislim, da ne, nam bo prišel prav, takrat ste ga pa smešili. To je en
               tak primer. Zdaj bom pa povedal še enega, ki sem si ga sicer zapisal, pa sem mislil,
               da ga ne bo treba, ampak me je eden od predhodnikov malo spodbudil, da spomnim tudi o
               tem nacionalnem interesu, pa kdaj je katera vlada kaj zastopala. Verjetno ste že
               pozabili, da je leta 2000 takratna Bajukova vlada tam že proti koncu, malo pred
               volitvami, sprejela nek odlok ali nekaj takega, da naj slovenska geodetska uprava
               namesti slovenske številke v tiste štiri slavne zaselke ob meji. Takrat je bil seveda
               vihar popoln, mediji in tako naprej. Potem so bile volitve in se to ni moglo
               realizirati. Zakaj pa potem tista vlada, ki je prišla, ni tega realizirala, če je
               tako močan interes za zaščito slovenskih nacionalnih interesov? To danes slišimo. Ne
               želim nikogar obsojati, bog ne daj, samo spomnil bi vas rad, da moramo imeti enaka
               merila, enake vatle za vse primere. Takrat je bila izredna priložnost, da bi
               pokazali, kako smo enotni. In danes smo, mislim, da smo, takrat pa nismo bili. In
               tisti ukrep je bil takrat malo, ne bom rekel tistega izraza, popljuvan; hotel sem
               reči nekaj drugega. Danes pa vsi govorimo, kako bi nekaj morala... Vrnem se na
               začetek te razprave - kaj pa bi naj naredila ta vlada bolj ostro, če že takrat s
               tistimi številkami vse ni bilo v redu, tako kot bi bilo treba.</p>
               <p>Samo s tem bom zaključil. Seveda bom podprl vse te sklepe, ki smo jih na odboru
               potrdili. Ne bom pa podprl amandmajev, ki so bili kasneje podani. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp140">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Petan, hvala tudi podpredsedniku Klavori za dosedanje vodenje. V
               imenu predlagatelja pa se je k besedi prijavil kolega Aurelio Juri. Izvolite prosim.
            </p>
            </sp>
            <sp xml:id="SDZ4-Izredna-18-2006-05-29.sp141">

               <speaker>AURELIO JURI:</speaker>

               <p>Hvala. Tistim, ki nam pripisujejo neke zle namene, češ ali želimo, da se skregamo z
               Italijo, nekdo govori o nevihtnih oblakih, ki naj bi jih mi ustvarjali. Ni res.
               Preprosto predlagali smo, da se pravočasno sprožijo tisti diplomatski ukrepi, ki
               sodijo ob takih zgodbah. Ko govorimo o enakih vatlih, kaj se nam dogaja, da naša
               diplomacija pa tudi celotna politika odreagira kot ježek ob največji neumnosti, ki se
               dogaja tam, kjer meja še ni definirana, ob Dragonji; pri zgodbi, ki poteka ob meji,
               ki je jasna, ki ni spora, pa seveda smo mlačni. Za to gre, da bi ustrezno, pravočasno
               odreagirali že na spoznanje, da gre za objekt, ki v svojem vplivnem območju in
               območju varnostnega pasu sega v naše teritorialne vode, da bi ustrezno noto poslali.
               In že tukaj dopovedali sogovornici, da nas mora jemati zelo resno. Gre za to.</p>
               <p>Drugo. Mene res skrbi, kolega Petan, da se nekoliko že pripravlja teren za eventualne
               nove projekte z Look oil. Razbiram iz vašega nastopa nekako pripravo terena do tega,
               zakaj se ne odzivamo na naftni terminal, ki je že v Trstu, kjer prihajalo tankerji.
               Že tisto mene skrbi in menim, do trenutka, ko smo člani Evropske unije, da tudi tisti
               naftni terminal v Trstu koristi tudi nam, treba se je ustrezno povezati, to je del
               skupne energetske politike Evropske unije. Problem je naš prostor, problem je Luka
               Koper, nima več prostorskih zmožnosti, ki bi dovoljevali normalen sprejem neprijaznih
               infrastruktur. Sem res omenil že prej tretji pomol, ki je namenjen samo
               kontejnerskemu terminalu, pa imamo že velik halo. Sedaj si ne predstavljam, da bi mi
               nove instalacije naftnega plina, zemeljskega plina ali tekoče nafte gradili v Luki
               Koper. Gre za to in upam, da tudi interes, ki ga izkazuje Look oil ne bo šel v to
               smer oziroma, da bomo mi ustrezno zavarovali ta prostor pred tovrstnimi posegi, sicer
               ne bomo verodostojni niti do tega, kar se nam dogaja z zgodbo obeh plinskih
               terminalov. Tukaj moramo biti zelo načelni. Podpiram prizadevanje ministrstva za
               okolje, ki se postavlja na zaščiti tega prostora. Ta prostor za vsak nadaljnji
               infrastrukturni poseg potrebuje izjemno skrbnost, izjemno pozornost. Mislim, da imamo
               že zasičeno situacijo, da več kot toliko si mi ne smemo privoščiti. Hvala.</p>
            </sp>
            <sp xml:id="SDZ4-Izredna-18-2006-05-29.sp142">

               <speaker>PODPREDSEDNIK SAŠO PEČE:</speaker>

               <p>Hvala vam. K repliki se je prijavil kolega Petan. Izvolite.</p>
            </sp>
            <sp xml:id="SDZ4-Izredna-18-2006-05-29.sp143">

               <speaker>RUDOLF PETAN:</speaker>

               <p>Hvala za besedo, bom čisto kratek. Torej, ni treba imeti skrbi, da mi že nekaj
               namigujemo. Žal mislim, da še v vladi marsikaj ne vedo, mi pa nismo vlada in ni
               nujno, da bi tudi vedeli, če bi vlada kaj vedela, tako da tukaj vam ni treba imeti
               skrbi. Poleg tega pa, če bi ruski partnerji pri nas kaj investirali, mislim, da bilo
               to lahko samo dobrodošlo. Res je, da bi pač se prej dogovorili, če to gre, ampak če
               dva partnerja ne skleneta posla, potem ga ni, to verjetno veste. Upam, da me
               razumete, kaj sem vam hotel s tem povedati. Če se mi s tem ne bi strinjali, potem pač
               posla ne bi bilo, ampak jaz ne bi imel nič proti, če bi našli skupen jezik z ruskimi
               partnerji.</p>
               <p>Kar se tiče koprskega pristanišča, pa jaz nisem čisto tako prepričan, da je ta
               terminal za premog tako ekološki pa tako fantastičen, če bi prišlo, eventualno
               govorim, kar tako do kakšne zamenjave ali kaj takega, da se tam ne bi dalo še kaj
               narediti. Ker tisti, ki zagovarja ta terminal na premog, potem ekologije ne upošteva,
               tako bom povedal, pa nobenega ne obsojam. Ga imamo tam, je služil svojemu namenu pa
               verjetno še služi pa bo verjetno še nekaj časa služil temu namenu, ampak ni tisti
               najbolj eko, če lahko to uporabim. Še enkrat bom povedal, mene ne bi prav nič motilo,
               če bi se naša delegacija te dni v Rusiji zmenila za kakšen posel, mislim, da bi bil
               dobrodošel. Hvala.</p>
            </sp>
            <sp xml:id="SDZ4-Izredna-18-2006-05-29.sp144">

               <speaker>PODPREDSEDNIK SAŠO PEČE:</speaker>

               <p>Hvala. Kolega Juri, replike na repliko vam ne morem dati in vam je ne bom dal.
               Razpravo. Izvolite.</p>
            </sp>
            <sp xml:id="SDZ4-Izredna-18-2006-05-29.sp145">

               <speaker>AURELIO JURI:</speaker>

               <p>Še minutko za razpravo. Jaz seveda ne zagovarjam premogovnega terminala, premogovni
               terminal je v načrtih razvoja Luke Koper načrtovan tako, da se do 2015 zmanjša na 10%
               sedanjega obsega in se sproti nadomešča z novimi programi, tukaj potekajo tudi
               študije, ali bi bilo mogoče kontejnerje v tem terminalu čim hitreje vzpostaviti.
               Nisem pa za to, da bi vi zamenjali premogovni terminal z novim naftnim terminalom, da
               se razumemo. Tako da gre za to, da iščemo, neprijazne tovore je težko izločiti, kajti
               lahko nastane veliko poslovne škode. To gre za proces, ampak v tem procesu ne iščemo
               novih nesreč. Hvala.</p>
            </sp>
            <sp xml:id="SDZ4-Izredna-18-2006-05-29.sp146">

               <speaker>PODPREDSEDNIK SAŠO PEČE:</speaker>

               <p>Hvala vam. Nadaljujemo z razpravo. Besedo ima poslanka Majda Širca. Izvolite.</p>
            </sp>
            <sp xml:id="SDZ4-Izredna-18-2006-05-29.sp147">

               <speaker>MAJDA ŠIRCA:</speaker>

               <p>Terminali za utekočinjeni zemeljski plin na Tržaškem zadevajo 11 direktiv in
               konvencij pa 5 zakonov oziroma resolucij v slovenskem prostoru z ustavo vred, se
               pravi je eminentna materija za ta prostor in tudi vprašanje, ki mu danes nekateri
               spodmikajo umestnost. Mislim, da je na mestu, če ne drugega, da se prepreči morebiti
               kakšen neprimeren korak ali nenarejeni korak v bodoče, če menimo že, da za nazaj so
               bili le-taki, se pravi neprimerni.</p>
               <p>Župan Gradeža meni, da je bilo tako. Kaj pravi? Če bi kaj takega storila Slovenija,
               bi se naša vlada, italijanska vlada zagotovo odzvala drugače, ne tako umirjeno in
               vljudno, kot to počnejo vaši ministri. O meglenosti teh odzivov govorimo danes, o
               mlačnosti teh odzivov naše vlade, ki jo je gospod Černač poimenoval za "Piove,
               maledetto governo!" - dežuje, vražja ali prekleta vlada, jaz pravim, "Nebbia, goremo
               lento" - megla, počasna vlada. Počasna vlada pa ni prvič počasna pri reševanju tokrat
               zelo aktualnih in akutnih problemov, počasna je bila tudi takrat, ko smo se morali,
               bi morali bolj aktivno odzivati v primeru vračanja slik ali pa tudi eminentne
               manipulacije, ki je nastal v filmu Srce v breznu, ali ob neobjavi skupnih ugotovitev
               mešane komisije in še o čem bi lahko rekla. Ja, res je. Danes iščemo mehko tkivo
               vlade, kot je povedal gospod Jerovšek, ker se sprašujemo, kaj bi morala vlada
               narediti in kaj ni. Večkrat smo slišali, da je naredila vse, kar je lahko naredila,
               ampak vendarle, če bi vse naredila, danes ne bi bilo zbranih 38.000 nasprotnikov
               gradnje terminalov in tistih, ki mislijo, da ni bilo vse narejeno. Če bi bilo vse
               narejeno, se tudi odziv predsednika države ne bi glasil tako odločno in ne bi tako
               odločno zahteval pojasnila od vlade, da naj zahteva sama pojasnila oziroma naj
               podaljšajo rok za strokovne razprave.</p>
               <p>Gospod Rupel, od številnih izjav, ki so bile danes citirane, je dejal, moram
               podčrtati še eno, ki utemeljuje to moje razmišljanje in tezo, da je šlo za megleno
               oziroma mlačno odzivanje. Kaj je dejal na javni RTV televiziji? "Jaz bi želel, da ne
               bi vedno poskočili, ko gre za stvari, ki se nazadnje uredijo same od sebe". Točno to
               bi moral gospod Rupel narediti. Poskočiti, odzvat se, takrat ko je bil čas, ne pa
               čakati, da se o tako eminentnih vprašanjih najprej odzovejo mediji in da odreagira
               vlada šele na odziv, ki nastane v javnem prostoru. Kot sem že danes poudarila, kaj je
               s kredibilnostjo vlade, ki o dveh tako pomembnih posegih v okolje izve iz medijev. Če
               imamo tako nevedno vlado, ki iz medijev potem izve šele za dogajanje, potem bi morala
               taka vlada zjutraj, predno gre vladati ,prebrati časopise in šele potem se odločati,
               kako bo reagirala in kako ne bo reagirala.</p>
               <p>Menim, da današnja razprava lahko pomembno vpliva na razmišljanje okoli tega iz vseh
               strani potrjeno škodljivega posega v okolje in prostor. To je bil namen te razprave
               in zaradi tega menim, da tudi sklepi, ki bodo izglasovani, bodo to meglo nekako
               razpršili v bodoče. Hvala.</p>
            </sp>
            <sp xml:id="SDZ4-Izredna-18-2006-05-29.sp148">

               <speaker>PODPREDSEDNIK SAŠO PEČE:</speaker>

               <p>Hvala vam, kolegica Širca. Kolega Zvonko Černač, sprašujem, ste bili imenovani?</p>
            </sp>
            <sp xml:id="SDZ4-Izredna-18-2006-05-29.sp149">

               <speaker>ZVONKO ČERNAČ:</speaker>

               <p>Da, bil sem.</p>
            </sp>
            <sp xml:id="SDZ4-Izredna-18-2006-05-29.sp150">

               <speaker>PODPREDSEDNIK SAŠO PEČE:</speaker>

               <p>Imate repliko, izvolite.</p>
            </sp>
            <sp xml:id="SDZ4-Izredna-18-2006-05-29.sp151">

               <speaker>ZVONKO ČERNAČ:</speaker>

               <p>Hvala lepa. Kaj drugega pričakovati od največje manipulatorke v tem državnem zboru,
               kar je rekla.</p>
            </sp>
            <sp xml:id="SDZ4-Izredna-18-2006-05-29.sp152">

               <speaker>PODPREDSEDNIK SAŠO PEČE:</speaker>

               <p>Kolega Černač, jaz sem vas dolžan opozoriti, da se obnašajte spoštljivo. Kolega
               Černač, jaz vam bom besedo vzel.</p>
            </sp>
            <sp xml:id="SDZ4-Izredna-18-2006-05-29.sp153">

               <speaker>ZVONKO ČERANAČ:</speaker>

               <p>Bi vam predlagal, če že dobro ne slišite, kolegica Majda Širca, potem si preberite
               magnetogram. Jaz sem govoril v prispodobah. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp154">

               <speaker>PODPREDSEDNIK SAŠO PEČE:</speaker>

               <p>Za vašo razpravo vam seveda ne bom rekel hvala lepa, prosim pa vse bodoče
               razpravljavke in razpravljavce, da ne žalijo ostalih kolegic in kolegov. Upam, da
               velja to kot prvo in edino opozorilo za današnjo sejo. Naslednji se je k besedi
               prijavil poslanec dr. Mitja Slavinec.</p>
            </sp>
            <sp xml:id="SDZ4-Izredna-18-2006-05-29.sp155">

               <speaker>DR. MITJA SLAVINEC:</speaker>

               <p>Hvala lepa za besedo. Veliko smo danes lahko slišali o tem, ali vlada je odreagirala,
               ali je odreagirala pravočasno, ali je odreagirala na pravilen način. Vsak seveda vidi
               zadeve s svoje strani in tudi na svoj način. Toda dejstvo, ki pa je bilo kar
               nekajkrat in to od mnogih izrečeno, je, da je nesporen interes nas vseh, da Slovenija
               prepreči gradnjo terminalov, vsaj na tak način, kot so sedaj zastavljeni, v takem
               obsegu in s takimi potencialnimi posledicami in vplivom na okolje. Namen sklica
               današnje seje je prav ta, da vladi po eni strani pomagamo, da bo lahko bolj
               kredibilno pri tem sodelovala in delala, kajti izkazalo se je, da določene podatke
               vlada je imela. In sedaj imamo samo dve možnosti, zakaj ni odreagirala prej in bolj v
               smislu zaščite interesov Slovenije. Ali ni vedela - to seveda ni v redu in težko
               verjamemo, da vlada ne bi vedela, kako prav odreagirati - druga stvar je pa, da je
               vedela in ni hotela, to je pa še hujše. In glede na to upam, da nobeno od tega ni res
               in bomo sedaj lahko v nadaljevanju tudi na nekaterih primerih dosegli, da bo
               izkoriščen ta čas, ki smo ga že dobili za podaljšanje vodenja postopkov s strani
               Italijanov, kajti to ni nikakršen izgovor, da so bile v Italiji volitve. Saj ne gre
               za konkretnega sogovornika, ki se je zamenjal, gre za to, da Slovenija doseže, da je
               stranka v postopku in da se jo tako obravnava. Zaradi tega je tudi zelo pomembno, da
               ne izgubljamo časa in da se je Slovenija pravočasno vključila v te postopke. Kajti
               najprej je seveda treba izčrpati vsa pravna sredstva na nacionalni in bilateralni
               ravni in komaj takrat lahko potem tudi posežemo na področje mednarodnih konvencij, ki
               pa je zelo jasno opredeljeno, da imamo prav in da morajo sosedje od nas zaprositi za
               soglasje. Ne nazadnje v prid temu govori tudi kar nekaj primerov. Bom kot primer
               navedel samo negativno mnenje za gradnjo hidroelektrarne Novo Virje pri Koprivnici,
               ki ga je Madžarska dala Hrvaški. Potem imamo več takih primerov, tudi gradnja
               plinovoda po dnu Jadranskega morja od Istre do Italije, most čez Donavo med Romunijo
               in Bolgarijo in še bi jih lahko našli, kjer sta dve ali pa več sosednjih držav na tak
               način usklajevali in potem poiskali rešitev, ki je bila za vse sprejemljiva in
               predvsem za okolje najmanj obremenjujoča. Ne nazadnje bi po protokolu Italija že
               morala, preden je sploh začela z vsemi postopki, od sosednje države zaprositi
               soglasje, jih obvestiti, in to verodostojno, ne po kosih, kot smo slišali od vlade,
               da je vlada morala večkrat zaprositi za dokumente, za projekte, kajti to vsekakor
               zbija kredibilnost po eni strani italijanskih investitorjev in organov, po drugi
               strani pa je najmanj, kar bi lahko od dobrega soseda pričakovali, da nas obvesti o
               tistem, kar želi početi na naši meji. To je dobra navada že dveh sosedov, ko ob
               ograji med dvema parcelama želijo narediti kake spremembe, ne pa, da ne bi tega
               pričakovali na nivoju dveh držav. In prav zaradi tega najmanj, kar lahko pričakujemo
               sedaj, je, da bo vlada intenzivirala aktivnosti, da doseže takšno dinamiko postopkov,
               da ne bomo zamudili rokov, v katerih bi lahko dosegli in po drugi strani, kot sem že
               uvodoma povedal, preprečili gradnjo takšnih terminalov, ki bi imeli zelo negativne
               posledice za okolje. Glejte, tukaj ne gre samo za to, kaj se lahko zgodi, če recimo
               trčita dva tankerja. Tukaj ne gre samo za to kaj se lahko zgodi z morjem, če se zgodi
               nenazadnje teroristični napad, kot smo slišali, tukaj gre za veliko več, vsak dan
               permanentno bo okolje in morje ogroženo zaradi obratovanja terminalov, zaradi
               postopkov, nenazadnje smo že slišali tudi konkretno varikino, s katero je treba prati
               in vzdrževati te terminale, in to zelo obremenjuje tako zaprt ekosistem, kot Tržaški
               zaliv je. Ne smemo pa pozabiti onesnaženja v smislu vizualne degradacije morja in
               okolja, saj zmeraj, ko boste prišli na morje in bo lepa vidljivost, bodo tisti
               terminali nas bodili v oči, in to verjetno kar nekaj desetletij, dokler bo še kaj
               plina in bo interes plin prevažati. In sigurno se moramo zavedati posledic, ki jih s
               tem povzročamo in kakšno dediščino prepuščamo našim zanamcem in kakšno morje bomo
               potem imeli, premajhen del morja imamo, da bi se lahko tako igrali z njim, zaradi
               tega je sigurno prav, da ta seja danes je, da je opravljena ta razprava, in še enkrat
               poudarjam, da na ta način konstruktivno pripomoremo in pomagamo in damo tudi širšo
               legitimiteto naši vladi, da lahko zastopa interese Slovenije pri sodelovanju,
               pogovorih in reševanju teh zadev v zvezi s terminali. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp156">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Slavinec. Na seznamu prijavljenih za razpravo je poslanec Miran
               Potrč. Ga ni v dvorani. Besedo dajem poslancu Branku Mariniču.</p>
            </sp>
            <sp xml:id="SDZ4-Izredna-18-2006-05-29.sp157">

               <speaker>BRANKO MARINIČ:</speaker>

               <p>Hvala lepa za besedo, spoštovani podpredsednik. Spoštovane predstavnice in
               predstavniki vlade, kolegice in kolegi! No, morda se je večina pozicijskih poslancev
               danes vprašala, ali je res ta tema tako nujna, da je bilo potrebno sklicati izredno
               sejo, je moj odgovor na to, da ne. Kar zadeva same postopke, pa je današnja izredna
               seja državnega zbora sklicana v skladu s poslovnikom. Vsebina, ki jo na današnji seji
               državnega zbora obravnavamo, pa še po mojem prepričanju pa tudi po obširnem gradivu,
               ki nam ga je posredovala vlada Republike Slovenije, ni v taki fazi, da bi moral to
               tematiko obravnavati že državni zbor Republike Slovenije. Veliko današnjih
               razpravljavcev se je dotaknilo tematike, ki morda sploh ni tema današnje razprave k
               tej edini točki, ko obravnavamo te nesrečne terminale, pa vendarle je potrebno
               ugotoviti, da je tematika tako resna, da si resnično zasluži obravnavo, ampak ne še v
               državnem zboru, ampak šele na delovnih telesih državnega zbora. To pa se je prav
               gotovo že zgodilo, oba matična delovna odbora sta to tematiko že obravnavala skupaj z
               vlado oziroma pristojnimi ministrstvi in strokovnimi sodelavci vlade Republike
               Slovenije, tako da tukaj ni nič zamujenega. Meni bi bilo resnično žal, da bi po
               skoraj desetih urah obravnavanja v državnem zboru državljanke in državljani sploh ne
               dobili nekih konkretnih odgovorov, za kaj pravzaprav gre. Ali gre za to, da se bomo
               poslanke in poslanci obtoževali med seboj, koliko je kdo pripaden neki politični
               opciji, ali se bomo resnično držali vsebine današnje razprave, če že mora biti. Moje
               prepričanje je, ko sem predelal tole gradivo, ki nam ga je za to točko dnevnega reda
               posredovala vlada Republike Slovenije, da praktično ni čisto nič zamujenega, vendar
               hočemo pod neko ihto dokazati slovenski javnosti, da je zadeva zamujena. Nič ni
               zamujeno, vsaj tako berem iz tega gradiva, ki ga imam na razpolago in če nekdo to
               napiše in se pod to podpiše, potem tudi temu verjamem. Jaz se vprašam, kako bi
               odreagirali naši sosednje Italijani, ne samo tisti v diplomaciji, ampak tudi tisti v
               lokalnih okoljih, kjer praktično so v fazi obravnave nekih načrtov oziroma postopkov
               za pridobivanje ocene vplivov na okolje za gradnjo teh plinskih terminalov. Tukaj so
               postopki, ki trajajo. Tukaj je omenjeno, če se prav spomnim, 9 mesecev je ta
               postopek, v praksi se ti postopki zavlečejo še mnogo dlje in jaz sem prepričan, da
               kakorkoli poznamo sosede Italijane, da si pri tako pomembnih rečeh vzamejo kar precej
               časa. In vsa ta ihta in vse te silne zahteve po tem, da tematiko vendarle obravnavamo
               na izredni seji državnega zbora, se mi zdijo preuranjene. Pa naj ne izzveni to, da se
               tudi sam opredelim k temu, kaj pravzaprav podpiram. Podpiram vse tiste sklepe
               matičnih odborov, ki so jih podprli, ne strinjam se pa s tem, da nekaj dni za sejo
               matičnega odbora prihajajo že nova dejstva in da kolegice, kolegi iz opozicije
               predlagajo že amandmaje k predlogu sklepov, ki so bili dogovorjeni, sprejeti s
               potrebno večino na matičnih delovnih telesih. In morda še vprašanje, zakaj ni
               prisoten minister za zunanje zadeve? Zdi se mi, bom rekel, skorajda neresno, da se
               ponavljamo okoli tega, lepo je bilo pojasnjeno, predsednik državnega zbora je
               pojasnil, zakaj ni. Nekateri celo menite, da bi bilo potrebno, da je tukaj prisoten
               tudi sam predsednik vlade Republike Slovenije, meni se pa zdi, da je mnogo, mnogo
               pomembnejši obisk premiera z vladno ekipo v Rusiji. To je obisk, ki je bil mnogo prej
               napovedan, usklajen in nam je lahko znano, če smo se lahko seznanili, gre za pomemben
               obisk vlade Republike Slovenije v Rusiji. Jaz sem prepričan, da bo obisk vlade v
               Rusiji, ki se začenja danes, mnogo pomembnejši, kot bodo pomembni sklepi današnje
               izredne seje državnega zbora, na katerem pač smo v fazi obravnave.</p>
               <p>Torej, morda bi bilo v nekem trenutku bolje poiskati kakšno drugo temo, ki bi imela
               bolj resen namen, da bi pač tematiko obravnavali na kakšni izredni seji državnega
               zbora, kot je ta tematika o plinskih terminalih. Nič ni zamujeno, dovolj časa je,
               vlada se je pravočasno odzvala in pelje vse potrebne postopke na državni ravni, kot
               se v skladu z mednarodnimi pravili igre to tudi zahteva. Hvala.</p>
            </sp>
            <sp xml:id="SDZ4-Izredna-18-2006-05-29.sp158">

               <speaker>PODPREDSEDNIK SAŠO PEČE:</speaker>

               <p>Hvala vam. Proceduralno, kolega Zagorac.</p>
            </sp>
            <sp xml:id="SDZ4-Izredna-18-2006-05-29.sp159">

               <speaker>BOŠTJAN ZAGORAC:</speaker>

               <p>Hvala za besedo. Pravica do amandmaja pa takšno začudenje, kot sem ga slišal sedaj o
               tem, da smo nekateri iz opozicije predlagali amandmaje, veste, to je pravica vsakega
               poslanca, da vlaga amandmaje, in ti poslanci, ki smo vložili amandmaje, delamo svoje
               delo in ne sledimo navodilom in zapisom, ki nam jih dajo naše strokovne službe. Če vi
               te pravice nimate, je to vaš problem, zato bi prosil, predsedujoči, da v naslednjih
               takih govorih, ki žalijo tiste poslance, ki v tej hiši pač sledimo tistemu, kar nam
               dovoljuje poslovnik, prosim, če urgirate in prekinete takšne žalujoče razprave.
               Hvala.</p>
            </sp>
            <sp xml:id="SDZ4-Izredna-18-2006-05-29.sp160">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Zagorac. Prav imate, moja dolžnost bi bila, da bi kolega Mariniča
               opomnil, da je pravica vsakega slehernega poslanca, da vlaga dopolnila. Nadaljujemo z
               razpravo. Besedo ima kolega Alojz Sok. Izvolite.</p>
            </sp>
            <sp xml:id="SDZ4-Izredna-18-2006-05-29.sp161">

               <speaker>ALOJZ SOK:</speaker>

               <p>Hvala za besedo. Spoštovani predsedujoči, spoštovane kolegice poslanke in poslanci,
               spoštovani minister s sodelavci.</p>
               <p>V bistvu tu ponavljamo danes bolj ali manj eno in isto in tudi sam seveda mislim, da
               10 ur razprave o nečem, kar se imenuje razprava v zvezi z odzivom vlade Republike
               Slovenije na načrte za izgradnjo terminalov, da to je jalovo početje, zgubljanje
               časa, dejansko zgubljanje časa. V tem času nismo s strani opozicije slišali tistega,
               kar sem jaz pričakoval, da bo opozicija prišla z nekimi argumenti, z nekimi predlogi.
               Ne da se vedno pojavljanja, da vlada ni naredila dovolj. Ne vem, kaj ni naredila
               glede na to, kar smo slišali, ni skakala na glavo. Da bi morala prej reagirati, še
               preden je bila ta ideja v javnosti, celo smo lahko slišali in sem si zapisal, da bi
               morala predvideti, da bi morala ostro odreagirati, ne vem, kako še lahko drugače, kot
               da piše minister ministru, predsednik vlade predsedniku vlade, da sta bili že dve
               seji odbora, danes pa še deset ur za to delo v parlamentu, ki bi ga dejansko lahko
               zelo skrajšali. Ker tudi mislim, da je neposredni prenos in zdaj je treba tu pred
               javnostjo dokazati, da je vlada kriva za nekaj, česar še sploh ni, to pa bo malo
               težko dokazati, da je kriva za nekaj, kar Italijani na neki ravni idejnih projektov
               dejansko načrtujejo. Prej je eden od predlagateljev rekel, da je včeraj slišal, da so
               italijanske občine pripravile neko alternativno mnenje v zvezi s tem, on je poslanec
               tistega dela pa je včeraj slišal, danes pa lahko v Sloveniji beremo v časopisu, da je
               miljska občina dala negativno mnenje na to. Piše v medijih, da župan zahteva, da se o
               tem odloča na referendumu krajevno prebivalstvo v skladu z Agendo 21, in pravi tako,
               kot so že na referendumu zavrnili načrt gradnje skladišča utekočinjenega propana, tam
               imajo to izkušnjo, da so enkrat že na krajevni ravni to zadevo zavrnili, in potem
               pravi, da bodo morali dati o tem tudi njihovi strokovnjaki iz univerze svoje mnenje,
               da mora reonski svet, ki je nekakšna državna izpostava, dati svoje mnenje, in končno
               tudi Illy, ki ste ga omenjali, pošilja njihov energetski načrt in pričakuje pripombe
               s strani Slovenije. Govoriti, da vlada ni nekaj naredila pravočasno, če se njihovi
               lokalni organi komaj sedaj v zvezi s tem oglašajo, bo malo težko dokazati slovenski
               javnosti. In jaz mislim, da je to dejansko v tem trenutku, tako kot rečemo mi v
               Prlekiji, mešanje megle. Nekaj predlogov ni bilo, tu so neki sklepi, ki so dejansko
               že bolj ali manj izvedeni. Seveda bo potrebno s strani Slovenije budno spremljati,
               kaj se bo dogajalo za naprej, in če bodo te zadeve šle, kot si Slovenija ne želi,
               potem je treba sigurno prenesti celotno stvar na tisto višjo raven, kjer smo danes
               vsi skupaj člani, se pravi znotraj Evropske unije. Tako pa sedaj ostajamo samo pri
               nekih, bi rekel, pomislekih, ki nimajo nobene prave argumentacije, in tudi nam
               opozicija ni postregla z nekimi dodatnimi obrazložitvami, z nekimi dokazi, pač to,
               kar ste zdaj brali po različnih časopisih, predložite potem te časopisne članke in
               vse to, kar je vlada že do sedaj od aprila naprej naredila. Sem pa, s tem bom
               zaključil, ker tukaj nima smisla o tem bolj in več govoriti, bil zelo pozoren na to,
               kar so povedali predlagatelji, in sem s strani enega predlagatelja si zapisal in
               mislim, da je tudi v magnetogramu tako, da je treba doseči, da se zadeva prepreči ali
               pa vsaj upočasni. Se pravi, da se prepreči, če pa že to ne, pa je ta predlagatelj
               rekel, da je treba doseči upočasnitev. Ali potem vi, kolegi iz opozicije, ki
               predlagate to točko, ste dejansko vsi prepričani, enako, da je treba to zadevo
               preprečiti, ali pa vam dejansko gre za to, da se sicer zadeve ne prepreči, ampak da
               se slovenski javnosti govori, nekako aktualno vlado prikaže pred slovensko javnostjo,
               da je kriva za postavitev nekih terminalov v italijanskem delu morja,
               torej hočemo ali ne, to morje tam je italijansko, je pa res, da bi takšna investicija
               in takšna gradnja lahko imela, nismo še sicer sigurni, ali tudi, ampak lahko imela
               tudi vplive na širšo okolico, torej tudi na tisti del, ki mu pravimo slovensko morje.
               Toliko.</p>
               <p>Spoštovani kolegi iz opozicije! Morali boste za takšne izredne seje, kot ste jo
               sklicali danes, se bolje pripraviti, priti z bolj tehtnimi argumenti. To, da vsi, en
               za drugim ponavljamo, česa vse vlada ni naredila, dejansko pa potem ugotovimo sami,
               in to ste tudi vi iz opozicije priznavali, da pa je naredila, na takšni osnovi bo
               težko pridobiti zaupanje Slovenk in Slovencev v dele tega najvišjega organa. Mislim,
               da nas bodo na takšen način imeli hitro še bolj zadosti, kot pa nas že imajo. Hvala
               lepa.</p>
            </sp>
            <sp xml:id="SDZ4-Izredna-18-2006-05-29.sp162">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Sok. K besedi vabim poslanca mag. Milana M. Cvikla.</p>
            </sp>
            <sp xml:id="SDZ4-Izredna-18-2006-05-29.sp163">

               <speaker>MAG. MILAN M. CVIKL:</speaker>

               <p>Gospod predsedujoči, sicer sem razumel, da želi besedo kolega Gantar v imenu
               predlagatelja, vendarle bom šel s svojo razpravo naprej.</p>
               <p>Par stvari, ki mislim, da so pomembne, ne glede na to, da je današnja razprava že kar
               dolgotrajna. Nedvomno je, da je vlada, vlada v celoti pričela reagirati šele takrat,
               ko smo zahtevali to izredno sejo, in me veseli, da je minister za zunanje zadeve
               vendarle z diplomatsko noto podprl nekatere aktivnosti ministra za okolje in prostor.
               Tukaj pravite nekateri, ki branite to vlado, da gre za veliko hrupa za prazen nič.
               200 milijard tolarjev velika investicija ni prazen nič, predvsem pa za tiste, ki so
               partnerji v tem poslu, pomeni zelo velik dobiček. In jaz ne bi želel, da bi pri tem
               poslu na koncu mi na tej strani meje ostali preprosto brez ustreznih odgovorov, tam
               bi se pa zgradila dva terminala. Zato mislim, da je prav, da smo začeli postavljati
               poslanska vprašanja, sklicevali novinarske konference, sklicali izredno sejo odbora
               za okolje in prostor in da smo danes v tej dvorani.</p>
               <p>Osnovno vprašanje, o katerem danes govorimo, je, če ste vedeli, se sprenevedate, ker
               podatki potrjujejo, da ste reagirali zelo pozno. Če pa niste vedeli, kaj se dogaja na
               drugi strani meje, in ste se morali o tem seznaniti šele iz časopisov v mesecu
               februarju in tako naprej, potem kot vlada ne delujete celovito.</p>
               <p>Danes je veliko diskusije o odsotnem ministru za zunanje zadeve. Res je. Program
               predsednika vlade Republike Slovenije ob obisku v Moskvi kaže na spletni strani
               vlade, da se ta obisk začne v sredo, 31. maja ob 10. uri zjutraj s sprejemom pri
               županu mesta Moskve in potem nadaljuje z nekaterimi sestanki na višji ravni. Gospod
               Rupel je znal prileteti na nek zbor za republiko takorekoč z izrednim avionom, ko je
               bilo potrebno, ni pa čutil potrebe, da bi mogoče v sredo zjutraj odletel na prvi
               uradni dogodek ob obisku gospoda Janše v Moskvi. Zato me zanima predvsem, ali res
               ministrstvo za zunanje zadeve deluje tako, kot pravite, da sedaj delujete, da ste
               nekako zbujeni. Zanima me, gospoda ministra ni tukaj, sprašujem gospoda državnega
               sekretarja, ali je pretekli konec tedna na dvodnevni zaprti seansi zunanjih ministrov
               EU v Kloštru pri Dunaju na klavzuri, kjer se sicer pogovarjajo o ustavi, gospod
               minister za zunanje zadeve imel bilateralno srečanje z gospodom zunanjim ministrom
               Italije in sta o tem problemu razpravljala? Ali je gospod državni sekretar za domače
               ali bomo rekli rajši evropske zadeve, ker gre za evropska vprašanja, to zadevo
               kadarkoli sprožil v okviru sestankov odbora za splošne in zunanje zadeve? Ali ste,
               gospod minister za okolje in prostor, to zadevo sprožili v okviru Sveta ministrov za
               okolje in prostor? Sam se ne spomnim niti ene seje petkovega odbora za zadeve EU, ki
               poteka za zaprtimi vrati, v kateri bi bilo o tem kaj besed?</p>
               <p>Nekdo od poslancev prej je povedal, da je občina Milje dala negativno mnenje. Veseli
               me, da je to vsaj ta občina to naredila, vendar gospodje, ali bomo tukaj v Sloveniji
               odvisni od občine Milje, da se bo zadeva zaustavila.</p>
               <p>Vlada pravi, da se postopki ocene in presoje za oba plinska terminala v Tržaškem
               zalivu še niso začeli. Mediji poročajo, da je za terminal v Žavljah vsaj od pričetka
               konference storitev v oktobru 2005 jasno, da je ocena varnosti in tveganj praktično
               zaključena in da je problem, da je seveda netehnična študija pomanjkljiva,
               enostranska, uporablja stare, napačne podatke, kar je seveda povsem logično, ker je
               to pravzaprav študija, ki jo je izdelal sam investitor. Sprašujem torej vlado
               Republike Slovenije, zunanjega ministra, neprisotnega državnega sekretarja za
               evropske zadeve, gospoda ministra za okolje in prostor, ali bi sploh reagirali, če ne
               bi bilo te seje, ali pa bi seveda teh 200 milijard evrov investicije preprosto bila
               cena za to, da smo v Sloveniji tiho. In še zadnja misel, pravite, da gospod Janša to
               rešuje z dogovori v Rusiji. Jaz upam, da nihče ne verjame, da je gospod Janša ravno
               zaradi tega, ker je bila sklicana izredna seja, dobil termin pri gospodu Putinu v
               sredo ob 12. uri do 12.45 ure. Je pa zanimivo, da gospod Janša pravi, če bi seveda
               prišlo do obnove ali pa povečanja dolgoročnih pogodb za dobavo plina preko
               plinovodov, potem bi tudi vprašanje gradnje plinskih terminalov v Tržaškem zalivu ali
               pa kjerkoli v Jadranskem morju povzročalo bistveno manj težav. Torej, gospod Janša
               pravi, da so težave zelo velike, tukaj pa vsi pravite, da težav ni, da se postopki še
               sploh niso začeli in zakaj mi sploh zahtevamo to izredno sejo. Jaz mislim, da je seja
               bila upravičena, in upam, da bo vlada sedaj, ko ste skupaj tukaj lepo pred nami,
               vendarle delovala bolj celovito, bolj skupaj; in predvsem zunanje ministrstvo, služba
               vlade za evropske zadeve, vsi organi, ki delujejo tudi v odnosu do evropskih
               institucij, pomagalo ministrstvu za okolje in prostor, da bomo naš "case" pripeljali
               do odločitve, ki bo pomenila, da tam terminalov ne bo. In na koncu, kdo si upa v
               imenu vlade povedati, da ne morskega ne kopenskega terminala v Tržaškem zalivu ne bo.
               Hvala lepa.</p>
            </sp>
            <sp xml:id="SDZ4-Izredna-18-2006-05-29.sp164">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca dr. Pavleta Gantarja. Izvolite.</p>
            </sp>
            <sp xml:id="SDZ4-Izredna-18-2006-05-29.sp165">

               <speaker>DR. PAVEL GANTAR:</speaker>

               <p>Torej, jaz bi rad predvsem v tem sklopu odgovoril na eno samo vprašanje. Večkrat je
               bilo tukaj rečeno, kaj se sploh opozicija tukaj vsaja, vsi postopki so potekali
               normalno, mi smo reagirali v pravem času, zbirali smo informacije, bili smo aktivni,
               več kot 30 aktivnosti je zabeleženo v tem poročilu ministrstva za zunanje zadeve.
               Seveda, jaz bi lahko naštel na svoji strani verjetno še več kot 30 aktivnosti, pa sem
               posameznik, če bi upošteval tudi vsak telefonski pogovor doma in v tujini v zvezi s
               terminali. Ampak, za nekaj drugega gre. Da se ne bi slučajno, bi rekel, zameglila
               optika te razprave. Vlada trdi, da nič ni zamujenega, ker se presoja vplivov na
               okolje na italijanski strani še ni začela. To piše v gradivih vlade in to je danes
               ponovno potrdil minister za zunanje zadeve. Italijanski uradniki trdijo, da sta oba
               projekta v fazi presoje vplivov na okolje. Komu verjeti? Ne gre za italijanske
               medije, italijanski uradniki to potrjujejo. Slovenska vlada trdi, že mogoče, da ta
               presoja vplivov poteka, vendar ker mi nismo vključeni, za nas kot da ne poteka. Še
               enkrat povem, to je ravno tako, kot če se zjutraj ne zbudim, se jutro ne začne. To je
               zelo neodgovorno dejanje, ki nas lahko veliko stane. Ko se bo presoja vplivov
               končala, ko bo narejeno poročilo o vplivih, se bo aktiviral in končal tudi upravni
               postopek, ki se bo končal z izdajo tega, čemur pri nas rečemo okoljevarstveno
               soglasje in tako naprej. Takrat bo seveda prepozno. Zato trdim, da je takšno
               ukrepanje neustrezno in nas to lahko veliko stane. O nekaterih drugih vidikih pa še
               pozneje.</p>
            </sp>
            <sp xml:id="SDZ4-Izredna-18-2006-05-29.sp166">

               <speaker>PODPREDSEDNIK SAŠO PEČE:</speaker>

               <p>Hvala. Državni sekretar, želite odgovoriti? Izvolite.</p>
            </sp>
            <sp xml:id="SDZ4-Izredna-18-2006-05-29.sp167">

               <speaker>DR. BOŽO CERAR:</speaker>

               <p>Hvala lepa. Kar se tiče današnjega obiska v Moskvi. Obisk v Moskvi se začne danes
               popoldne, danes zvečer in je bil dogovorjen že precej prej, preden se je vedelo za
               današnjo izredno sejo. In najbrž se boste strinjali, da se tega obiska ni dalo kar
               tako prestaviti.</p>
               <p>Kar se tiče klavzure. Čez vikend sta se minister Rupel in D'Alema dejansko srečala,
               vendar je šlo za bežno srečanje, ker je bil sestanek posvečen drugim temam. Sta se pa
               dogovorila za čimprejšnje srečanje; sedaj usklajujemo datume.</p>
               <p>Kar se tiče začetka naših aktivnosti, še enkrat, te aktivnosti so se začele o teh
               terminalskih zadevah, če tako rečem, že precej prej, preden je prišlo do sklica
               izredne seje državnega zbora. Vlada ščiti interese države Slovenije tudi brez
               tovrstnih izrednih sej. Hvala.</p>
            </sp>
            <sp xml:id="SDZ4-Izredna-18-2006-05-29.sp168">

               <speaker>PODPREDSEDNIK SAŠO PEČE:</speaker>

               <p>Hvala. K razpravi se je prijavil tudi državni sekretar, mag. Starman. Izvolite.</p>
            </sp>
            <sp xml:id="SDZ4-Izredna-18-2006-05-29.sp169">

               <speaker>MAG. MARKO STARMAN:</speaker>

               <p>Najlepša hvala za besedo. Res je, postopek na italijanski strani vsekakor poteka.
               Nihče ni trdil, da postopki ne tečejo. Razvozlati točno, kateri del postopka, v
               kateri fazi je in kaj še sledi tako za en kot za drug terminal, je nekaj, s čimer se
               je naša medresorska delovna skupina tudi ukvarjala. V vsakem primeru pa se, ne glede
               na fazo tega postopka, del postopka, ki obravnava čezmejne vplive, preprosto ni mogel
               pričeti, ker nobeno od gradiv tega dela postopka ne obravnava. In naš temeljni ugovor
               temu postopku oziroma v prejšnjih fazah tega postopka je v tem, da tega elementa
               presoje preprosto ni. In dejstvo je, da to ni zanemarljiv podatek, to je zelo
               pomemben element tega postopka. Nihče ne trdi in nikoli ni trdil, da je zato vse v
               redu. Ravno nasprotno. Celotna analiza medresorske delovne skupine je šla v smeri
               ravno zato, ker tega dela ni bilo v gradivu, ker se glede na metodologijo in tehnične
               značilnosti obeh terminalov preprosto čezmejnega vpliva ni obravnavalo in niti
               evidentiralo, je ta postopek pomanjkljiv. Od prvega trenutka dalje, od prvega pisma
               ministra ministru smo oporekali takemu načinu vodenja postopka in zahtevali
               vključitev v legitimni del tega postopka, torej legitimni del z vidika slovenske
               strani čezmejnih vplivov. V nobenem primeru pa ne moremo trditi, da postopek ne teče.
               Vsekakor določeni postopki tečejo. Medtem ko tistega dela postopka, ki je pomemben za
               Slovenijo, ki je bistvenega pomena za to, da se partnersko lotimo tega vprašanja,
               preprosto še ni. Tako s predlogom protokola kot z vsemi dosedanjimi apeli ministra in
               ministrstva želimo vstopiti v ta del postopka. Ravno zato se načrtno in sistematično
               pripravljamo, tudi v primeru, da bo Italija vztrajala na svojem osnovnem izhodišču,
               dosedanjem edinem uradnem, da čezmejnih vplivov ni oziroma da nima mednarodne
               obveznosti, da bi čezmejni vpliv obravnavala. Vsako kakršnokoli drugačno zatrjevanje
               faze, v kateri smo, oziroma načina, s katerim bi lahko to fazo spremenili,
               preprečili, kakorkoli postopkovno gledano odvrnili od sedanje situacije, je preprosto
               tehnično nemogoče. Mi smo storili prav z namenom in s pričakovanjem, da se lahko
               zgodi tudi negativni odziv z italijanske strani, smo se zavarovali z ugotovitvami, s
               korespondenco in z opozorili od prvega trenutka do vključno današnjega dne. Hvala.
            </p>
            </sp>
            <sp xml:id="SDZ4-Izredna-18-2006-05-29.sp170">

               <speaker>PODPREDSEDNIK SAŠO PEČE:</speaker>

               <p>Hvala. Prijavljeno imamo k razpravi v imenu predlagatelja dr. Gantarja in
               proceduralno, ali replika, kolega Cvikl? Replika, potem imate prednost.</p>
            </sp>
            <sp xml:id="SDZ4-Izredna-18-2006-05-29.sp171">

               <speaker>MAG. MILAN M. CVIKL:</speaker>

               <p>Zelo na kratko. Me veseli, da je gospod Cerar vendarle povedal, da je bil nek dogodek
               v Kloštru, čeprav bi bilo seveda bolje, da bi o tem seznanili javnost takoj, ko se je
               dogodek zgodil, če se je zgodil.</p>
               <p>In drugo, nihče ni odgovoril na vprašanje, kdo sploh lahko med vami pove, da
               terminalov ne bo. Veste, zgodba tako imenovanega čezmejnega vpliva je ista zgodba kot
               pri vsakem gradbenem dovoljenju. Če sosed ne dokaže območja vpliva, ki sega na
               njegovo dvorišče, potem seveda ni stranka v postopku. Gospodje, tehnične aktivnosti
               ne bodo dovolj, zato smo v državnem zboru - zato, da kot Slovenija pokažemo enotno
               politično voljo in predvsem spodbudimo vlado, da začne delovati v tem postopku
               politično. In tu za to področje, za področje političnega delovanja ocenjujemo, da je
               vlada prepozna.</p>
            </sp>
            <sp xml:id="SDZ4-Izredna-18-2006-05-29.sp172">

               <speaker>PODPREDSEDNIK SAŠO PEČE:</speaker>

               <p>Hvala. Mir v dvorani, prosim. Besedo ima v imenu predlagateljev dr. Gantar. Izvolite.
            </p>
            </sp>
            <sp xml:id="SDZ4-Izredna-18-2006-05-29.sp173">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Poglejte, gospod državni sekretar Starman, saj
               midva se čisto dobro razumeva, bereva iste dokumente - te, ki jih imamo na razpolago
               - in jih interpretirava zelo podobno, saj drugače skoraj ni mogoče. Veseli me, da ste
               vendarle popravili stališče zunanjega ministra danes, da postopki presoje vplivov za
               oba terminala v Italiji potekajo, da je težko dešifrirati, v kateri fazi so, da so z
               90% oziroma 100% verjetnostjo v fazi presoje vplivov na okolje, ne v fazi celovite
               presoje, se pravi na projektni, ne pa na strateški ravni, to je treba tudi ugotoviti.
               In seveda se je treba strinjati s tem, da postopki potekajo, kar ste rekli, da pa
               postopki čezmejne presoje vplivov na okolje ne potekajo, in to preprosto zato ne, ker
               od začetka niso bili mišljeni. Ker seveda, tako kot beremo vse to, kar imamo, nikoli
               niso predpostavili pri tem, kar delajo, da so čezmejni vplivi sploh možni. Ne samo,
               da jih ne predpostavljajo, oni so izbrisali Slovenijo oziroma vse, kar ni znotraj
               Italije, tega ni, to je neobstoječ svet, če izvzamemo hrvaško pristanišče Koper, ki
               je omenjeno. In to je ta problem.</p>
            </sp>
            <sp xml:id="SDZ4-Izredna-18-2006-05-29.sp174">

               <speaker>PODPREDSEDNIK SAŠO PEČE:</speaker>

               <p>Kolega Gantar, dovolite prosim. Mir v dvorani! Kolega Cvikl, če imate razgovor, in
               kolega Bajc, prosim, da to opravite v preddverju. Nadaljujte, prosim.</p>
            </sp>
            <sp xml:id="SDZ4-Izredna-18-2006-05-29.sp175">

               <speaker>DR. PAVEL GANTAR:</speaker>

               <p>Se zelo zahvaljujem, gospod podpredsednik. Problem, ki ga jaz vidim, je v tem, da se
               bomo mi zdaj pogajali z Italijani na dolgo in široko o protokolu, ki naj bi uredil
               naš vstop v presojo vplivov na okolje, naenkrat bo pa tam presoja vplivov na okolje
               lahko končana, zaključena, žig - in potem smo ostali zunaj. To je moja in to je naša
               glavna bojazen. Zoper to bojazen v tem trenutku ni dobrega odgovora. Vlada ga nima,
               nihče drug ga nima. In to je v tem trenutku naš največji problem. Naše stališče je,
               če bi vlada reagirala z diplomatsko noto prej, če bi bilo eno od pisem ministra
               Podobnika poslano z diplomatsko noto, z diplomatsko pošto, tako kot je včeraj
               sugeriral specialist za mednarodno pomorsko pravo, dr. Pogačnik, potem bi bilo
               verjetno nekoliko lažje. In naš ugovor je torej točno ta. Hvala.</p>
            </sp>
            <sp xml:id="SDZ4-Izredna-18-2006-05-29.sp176">

               <speaker>PODPREDSEDNIK SAŠO PEČE:</speaker>

               <p>Hvala vam. Mag. Starman, izvolite.</p>
            </sp>
            <sp xml:id="SDZ4-Izredna-18-2006-05-29.sp177">

               <speaker>MAG. MARKO STARMAN:</speaker>

               <p>Poglejte, če bi Italija zaključila postopek in popolnoma ignorirala katerokoli
               dopisovanje, zahtevo po mednarodnem pravu in direktivah, bi neposredno kršila tako
               mednarodno kot evropsko pravo. V tem primeru skladno z že dosedanjo prakso, tudi
               prakso luksemburškega sodišča, bi Slovenija imela naslov, da tako odločitev
               izpodbija. V nobenem primeru pa brez dogovora o skupni presoji - in ko govorimo o
               protokolu, govorimo o skupni presoji na strateški ravni - do te skupne presoje ne
               more priti brez dogovora o načinu, skupne presoje, in to vemo iz vseh 42 primerov, o
               katerih je bilo govora na začetku, in to vemo iz vseh spornih primerov, o katerih smo
               tudi danes slišali. Tako da v vsakem primeru in s predlaganimi sklepi odbora gre
               zadeva prav v to smer, in iz predlaganih sklepov vlade prav to izhaja, če je
               Slovenija ignorirana v tem postopku in danes utemeljeno zatrjuje, da ima procesno
               legitimacijo, bo uporabila vsa pravna sredstva še naprej. Sedaj druge rešitve, drugih
               instrumentov v tej fazi na tak način, razen predlaganega odgovora, preprosto ni.
               Hvala.</p>
            </sp>
            <sp xml:id="SDZ4-Izredna-18-2006-05-29.sp178">

               <speaker>PODPREDSEDNIK SAŠO PEČE:</speaker>

               <p>Hvala. Kolega Gantar.</p>
            </sp>
            <sp xml:id="SDZ4-Izredna-18-2006-05-29.sp179">

               <speaker>DR. PAVEL GANTAR:</speaker>

               <p>Jaz mislim, da je ta kratka izmenjava mnenj med državnim sekretarjem in menoj
               koristna, ker je res vsebinska, je stvarna. Točno. Če bi Italija pač končala
               postopek, ne da bi nas vključila, bi kršila nam znano evropsko zakonodajo in seveda
               konvencije, in zato seveda je smisel te izredne seje že v tem, da smo sprovocirali
               sklepe, ki v določeni meri pomagajo Sloveniji z zahtevo po vrnitvi te presoje na
               vplive na okolje na zgodnje stanje, na začetno stanje, to je zelo pomemben sklep, ki
               ga bomo danes sprejeli, ki lahko veliko pomaga. Veliko pomaga predvsem v eventualnem
               sporu, ki bi se zgodil. Kajti če ne bi storili nič, potem bi Italija dokazovala, da
               pravzaprav nismo niti pravično se pritoževal, saj nismo izkoristili možnosti v
               postopku PVO - presoje vpliva na okolja, ki ga je izvaja, zato je seveda ta današnja
               seja nejevernim Tomažem v tej dvorani pomembna.</p>
               <p>Pomembna je zato, ker bomo danes sprejeli nekaj sklepov odbora, ki jih je predlagala
               opozicija - ampak to sedaj ni tako pomembno -, ki bodo omogočili vladi, da se bo
               zavarovala in uveljavila svoje interese. To lahko s temi sklepi stori bolje kot brez
               teh sklepov. Samo toliko.</p>
            </sp>
            <sp xml:id="SDZ4-Izredna-18-2006-05-29.sp180">

               <speaker>PODPREDSEDNIK SAŠO PEČE:</speaker>

               <p>Hvala. Naslednja na seznamu prijavljenih je poslanka Breda Pečan. Izvolite.</p>
            </sp>
            <sp xml:id="SDZ4-Izredna-18-2006-05-29.sp181">

               <speaker>BREDA PEČAN:</speaker>

               <p>Hvala lepa, gospod podpredsednik. Jaz bi rada še nekaj stvari povedala okoli tega,
               kakšne so bile akcije tudi lokalnih skupnosti v Sloveniji. Moram se popraviti, takrat
               ko sem predstavljala stališče poslanske skupine, sem povedala, da smo v vseh občinah
               na sejah občinskih sklepov sprejeli vsak svet pač svoj paket sklepov, ki smo jih
               potem dostavili na pristojna mesta. V občini Piran, to sem pač spotoma v času seje si
               pojasnila oziroma dobila informacijo, je tako izjavo dala že pred precej časa -
               mislim, da že kar mesec in pol - županja Vojka Štular, medtem ko smo na sejah sveta
               mestne občine Koper in na seji občinskega sveta Izola sprejeli dokaj jasne sklepe in
               stališča, s katerimi smo seznanili tudi pristojna ministrstva v italijanski vladi.
               Menili smo namreč, da naj v Rimu vendarle vedo, da smo ob severnem Jadranu ne samo
               občine na italijanski strani meje in prebivalci teh občin, ampak tudi prebivalci
               občin na slovenski strani meje, ki smo ravno tako ali pa predvsem, ko govorimo o
               terminalu na morju, še toliko bolj prizadeti zaradi posledic, dejanskih, neposrednih
               pa tudi tistih, ki so lahko potencialne posledice zaradi možnih terorističnih napadov
               ali nesreč. Jaz bi temu še posvetila posebno pozornost, namreč o terorističnih
               napadih je bilo v tem času te seje kar nekaj rečenega. Tudi konkretni primer izpred
               nekaj več kot 30 let je bil naveden, ko je šlo dejansko za teroristični napad na
               naftnem terminalu v dolini pri Trstu, pa moram reči, da seveda so posledice takega
               napada na skladišče plina, utekočinjenega zemeljskega plina, mnogo hujše, kot pa
               kadar gre za nafto. Tukaj je treba pogledati samo gradivo, ki ga je pripravila
               medresorska skupina, in vidimo, kaj vse bi se lahko zgodilo, če bi prišlo do takega
               strašnega, lahko rečem, dogodka.</p>
               <p>Ne bi rada, da bi ponovno poslušala to, kako zganjamo paniko in strašimo ljudi. Jaz
               mislim, da so naši prebivalci, državljanke in državljan v slovenski Istri dovolj
               inteligentni, da berejo, da spremljajo, kaj se dogaja v svetu in kaj bi se lahko
               zgodilo v svetu. Raziskave so v to smer narejene in nihče od nas, politikov, ravno
               tako pa tudi ne od civilne družbe, ni namenoma širil kakršenkoli strah ali paniko,
               ampak od prvega srečanja, ki smo ga imeli konec marca ali čisto na začetku aprila v
               Kopru na to temo, tudi predstavniki vlade so bili na tem sestanku v Kopru, je bilo
               kar precej stvari dovolj jasno in tudi trezno povedanih in je zaradi tega seveda
               upravičena kritika s strani mnogih med nami, da je vendarle bila reakcija vlade,
               poudarjam vlade, mnogo prepočasna. Ko mi ves čas govorimo o tem, kaj je kdo v teh
               vladi naredil, se ves čas nam v glavah vrtijo zaznave, ki smo jih imeli v zvezi z
               reakcijami ministrstva za okolje in prostor. Jaz se upam trditi, da je prvo in edino
               res takoj reagiralo, ko je dobilo prve malo bolj relevantne informacije, ministrstvo
               za okolje in prostor in da je tudi edino znotraj te vlade odreagiralo tako, da je
               naslovilo pisanje na pristojnega ministra v takratni vladi, nič se ni spraševal
               minister in njegovi sodelavci in sodelavke o tem, ali bo ta minister še pet minut ali
               pet let. Nič se niso za to zanimali. Zanimali so se samo za to, da mora kolega kolegu
               sporočiti, da radikalno narobe ravna, ker nas ne vpraša za stališče in soglasje pri
               takih pomembnih posegih v prostor.</p>
               <p>In tukaj bom rekla še nekaj. Ves čas se pogovarjamo o presoji vplivov na okolje ali
               pa celoviti presoji vplivov na okolje in pri tem razmišljamo o ministrstvu za okolje
               in prostor, češ da je pristojno, da presoja, kakšni so vplivi na okolje in
               pozabljamo, da ni okolje samo morje, da niso okolje samo spužve in raki in polži in
               ribe, da ni okolje samo to, ali je morje onesnaženo ali ni onesnaženo, ali se dviguje
               živo srebro ali ne dviguje v suspenzijo, ampak da je okolje še vse kaj drugega, da
               smo predvsem ravno zaradi tega, ker gre tukaj za investicijo oziroma za gradnjo, ki
               jo ljudje delamo, da je to investicija, gradnja, ki vpliva predvsem na okolje, ki ga
               tvorimo ljudje - ljudje na zahodni, severni in vzhodni obali severnojadranskega,
               Tržaškega, dajmo reči širše severnojadranskega zaliva, ki ga ločuje od srednjega
               Jadrana zelo visoka, sorazmerno zelo visoka bariera na dnu severnega Jadrana, v
               višini Pule približno oziroma nekoliko nižje prečno preko Jadranskega morja sega neka
               stopnica, bi lahko rekli, ki preprečuje pretakanje vode v takih količinah, kot bi
               sicer mati narava, pravzaprav bi bilo dobro, da bi to počela zaradi tega, da bi lahko
               preprečili te zelo negativne vplive kakršnihkoli dogodkov in posegov v
               severnojadranskem zalivu. In zato moram reči, da tisti, ki živimo na vzhodni obali
               severnojadranskega zaliva, namenoma ne rečem Tržaškega, ker vendarle gre za ožje
               območje kot pa samo Tržaški zaliv, seveda vemo, kaj se tam pri nas dogaja. Vemo, kaj
               se dogaja, kadar je reka Pad suha, vemo, kaj se dogaja, kadar je zelo vodnata in
               prinaša s tokom, ki udarja točno nasproti v obalo pri Puli in prinaša do nas hlode,
               ki imajo premera približno meter in več. To se dogaja. Kadar pa je suša in kadar Pad
               nima take izrazite vodnatosti, takrat imamo morje čisto in se celo, kar je zelo
               redko, vendar se je zgodilo ravno pred dvema, tremi leti, da se tok obrne proti jugu,
               na naši strani. Se pravi, to so učinki, spremembe, o katerih sem vam pogosto, zlasti
               kontinentalcem - ne zamerite, ni žaljivka mišljena, ampak se ljudem, ki živite na
               kontinentu, niti ne sanja. In zaradi tega mislim, da je treba, ko govorimo o
               reakcijah vlade in ko govorimo o tem, kdo je ali kdaj je bilo kaj pravočasno
               storjenega, moramo našteti še vsa druga ministrstva, ki bi ravno tako morali ministri
               svojim kolegom pisati in jim reči, poslušajte, gospod ta in ta, tukaj nekaj ne
               "štima". Ministrstvo za promet in zveze, pardon, ministrstvo za promet bi moralo, ker
               je med prvimi, tudi na prvi nujni seji odbora je predstavnik uprave za pomorstvo
               opozoril, da bo treba spreminjati "marš rute" preko oceank, ki bodo prihajale v
               koprsko in tržaško pristanišče. In minister bi moral to napisati svojemu kolegu na
               italijanski strani, čeprav so bile pred vrati volitve. To je nepomembno. Katerakoli
               vlada katerekoli države je vedno, ne glede na to, ali ima še 15 minut do konca
               svojega mandata, ali ima še poln mandat, popolnoma odgovorna za ravnanje države kot
               celote, še pravi da predstavlja svojo državo. In če je dobil predsednik vlade
               Berlusconi pismo, bi dobil pismo od gospoda Janše, bi ga moral potem prenesti tudi na
               svojega naslednika, gospoda Romana Prodija. In on bi moral naprej delovati. Ne vidim
               nobenega razloga, da se obtožujemo s tem, kdaj so kakšne volitve v sosednjih državah.
               To je nepomembna zadeva. Mi komuniciramo z državo in tisti trenutek je pač
               predstavnik ene države ena ekipa, naslednjič bo druga ekipa. Govorimo o energetiki.
               Mi vemo, kateri minister in katero ministrstvo je pristojno za energetiko pri nas.
               Zakaj se ni naš minister za gospodarstvo obrnil na svojega kolego v italijanski vladi
               in ga opozoril, da po informacijah, ki so bile na razpolago - na razpolago pa so bile
               informacije, dimenzije, količine plina, ki naj bi se pretovorile na teh dveh
               terminalih, daleč presegajo potrebe Furlanije-Julijske krajine in celotne severne
               Italije. Je evidentno, da gre za transevropske projekte, ki jih, to smo danes slišali
               od gospoda ministra Rupla, tako imenovani TEN E, to se pravi da gre za transevropsko
               mrežo za transport energije, električne ali plina, in da je v teh primerih EU
               komisija predlagala parlamentu in je v postopku sprejemanja, v tem času sem si uspela
               tudi najti, kar sicer ni ravno lahko delo, vendar vem, da vi v vladi to bolje
               obvladate, sem razbrala, da je EU v tej direktivi oziroma v tem odloku predvidela
               gradnjo dveh terminalov v severnem Jadranu, ni rečeno v Tržaškem zalivu, ampak v
               severnem Jadranu, enega "offshore" in enega na kopnem, in to leta 2003. Potem je bila
               ta odločitev še obravnavana, tudi leta 2004, ko smo že bili polnopravni člani EU in
               ko bi lahko minister za gospodarstvo opozoril, da tu nekaj ne "špila", bi rekli po
               domače. Tu nekaj ni v redu. Ali ste vprašali nas, ki smo na vzhodni strani severnega
               Jadrana, ali se strinjamo z lokacijo oziroma kje naj bi natančneje ta lokacija bila.
               Financiranje transevropskega transporta energije, elektrike in plina bo stalo v letih
               2006 do 2013, reci in piši, 20 milijard evrov, kar bi pomenilo približno 5.000
               milijard tolarjev. In za investicije v tretjih državah, med drugim recimo en oddajni
               terminal v Egiptu pa tudi drugod, bo za te investicije namenjenih nadaljnjih 8
               milijard evrov v teh šestih letih. Mi se sploh ne zavedamo, da smo postali igračka v
               rokah EU in velekapitala, ki vemo, kako velik vpliv ima prek svojih lobističnih
               podjetij v Bruslju, Strasbourgu in v Luksemburgu, odvisno od tega, kje trenutno
               komisija ali evropski parlament zaseda. Mislim, da bi se morali resno vprašati, ali
               so naši državljani in državljanke res tako malo vredni, da se, če se že predsednik
               vlade ne angažira pri teh zadevah, ne ukaže svojim ministrom, ki imajo pristojnost na
               tem področju, da vsak na svojem področju zahteva, da se odprejo karte in da se
               razčistijo stvari. Mislim, da tri in pol kilometre od slovenske obale, ne vem, če si
               gospod minister Rupel, ki je trenutno odsoten, predstavlja, da bo iz svoje vikend
               hiše v strunjanski dolini, ki pa je na ozemlju občine Izola, gledal v terminal, ki bo
               štrlel iz morja, tako da njegov prekrasen razgled na sončni zahod ne bo več prekrasen
               razgled. Da tudi sam sebi s tem, da je neaktiven, škoduje, če gledamo že tako. In
               najhujše pri vsem tem je pa to - danes sem po radiu to poslušala, ko so spraševali za
               demokratičen vpliv glasa ljudstva v parlamentu, in so ljudje rekli, tako ali tako
               bosta oba terminala zgrajena, ker se mi ne znamo postaviti za svoje pravice in za
               svoj prav. Mislim, da si ta vlada ne bi smela privoščiti, da dovoli - ne, da dovoli,
               ker nima kaj dovoliti, ampak da ustvarja vtis, da ni sposobna izboriti nam,
               Slovencem, nekega položaja napram sosedom, takega, da nam ne bodo mogli vsiliti nekih
               odločitev, da nam ne bodo mogli vsiliti nekih škodljivih posegov, ki bodo škodovali
               predvsem nam. Škodovali pa bodo tudi njim samim. Najbolj noro od vsega je to, da bi
               bil celoten severni Jadran zaradi tega prizadet. Njihovi prebivalci se upirajo, mi se
               upiramo, obe vladi pa lepo pustita, da stvari tečejo naprej. Ali je res španski,
               mednaroden ali kakršenkoli kapital že več vreden in bolj pomemben kot pa usoda nekaj
               milijonov ljudi, ki živijo in prihajajo na počitnice in opravljajo posle na teh treh,
               bi lahko rekli, obalah, ker gre tudi za Hrvaško konec koncev, s tem da njih pa tako
               ali tako nihče nič ne vpraša. Že nas nihče ne vpraša, kaj šele njih, ko vemo, pod
               kakšnim pritiskom ljube in dobre sosede Italije so sedaj, preden vstopajo v Evropsko
               unijo.</p>
               <p>Zaradi tega bi še enkrat poudarila, ne pozabite, predstavniki vlade, in sporočite
               svojemu predsedniku, da je ljudstvo v Sloveniji, da se prebivalke in prebivalci
               slovenske Istre zavedajo, kakšne posledice lahko to prinese za nas vse in za naše
               sosede v sosednjih občinah, in da zahtevajo, da tudi njih vlada obvešča o vsem, kar
               se na tem področju dogaja in kar se bo še dogajalo. Hvala.</p>
            </sp>
            <sp xml:id="SDZ4-Izredna-18-2006-05-29.sp182">

               <speaker>PODPREDSEDNIK SAŠO PEČE:</speaker>

               <p>Hvala vam. Minister Podobnik, izvolite.</p>
            </sp>
            <sp xml:id="SDZ4-Izredna-18-2006-05-29.sp183">

               <speaker>JANEZ PODOBNIK:</speaker>

               <p>Hvala lepa. Lahko samo zagotovim gospe poslanki Pečanovi, da bo vlada še naprej
               transparentno in tekoče obveščala o vseh svojih aktivnostih, še posebej to velja za
               civilno družbo v slovenskem primorju in slovenski Istri oziroma na Obali kot tudi za
               lokalne skupnosti.</p>
               <p>Dovolite pa mi, da vendar na kratko komentiram del vaše razprave, ki govori o tem
               vseevropskem energetskem omrežju oziroma dveh odločbah evropskega parlamenta iz leta
               2003. Eden od pomembnih sklepov vlade, mimogrede že 9. maja smo jih poslali v
               proceduro, 9. maja. Spomnite se, kdaj ste predlagali izredno sejo, je naslednji
               sklep: vlada nalaga ministrstvu za gospodarstvo, da opozori Republiko Italijo na
               celovit pristop pri planiranju umeščanja energetskih objektov v prostor, kar je v
               duhu nove sprejete odločbe evropskega parlamenta in sveta o določitvi za vseevropska
               energetska omrežja in o razveljavitvi odločb. Za kaj gre? Ti dve odločbi sta
               dopolnjeni oziroma razveljavljeni oziroma spremenjeni, to pomeni da bosta morali biti
               tudi oni dve v celoti podrejeni tej okoljski občutljivosti, to je izredno pomemben
               podatek. In naše kolege iz gospodarstva, poleg tega da so s sklepom tudi dobili
               mandat, da se čim prej srečajo, smo torej prav s tem sklepom zavezali, da opozorimo
               na ta celovit pristop. Dovolite, da sem še bolj konkreten. Odločba je indikativni
               program energetskih objektov, ki so pomembni za evropsko oskrbo z energenti. Projekti
               v njem so pa označeni kot prednostni projekti skupnega interesa skupnosti. In ker gre
               za skupne interese skupnosti, se v določbah te odločbe izražajo jasne zahteve po tem,
               da morajo biti tudi ti projekti v skladu z okoljsko zakonodajo skupnosti, presojeni
               na programskem, to je planskem nivoju; in tukaj je zdaj to bistveno vprašanje, da ne
               gremo na začetek. Na planskem nivoju in šele nato na projektnem nivoju, pri čemer pa
               je potrebno upoštevati tudi zahteve po sosedskem sodelovanju, kar smo mi zahtevali,
               če gre pri teh projektih za čezmejne vplivov na okolje. In naša ekspertna skupina je
               take čezmejne presoje vplive na okolje ugotovila in kot je bilo prej rečeno, kaj je
               vlada na politični ravni sklenila, prav to, ugotovila je s sklepom, in sklep vlade je
               politični akt, da bi imela gradnja in obratovanje plinskih terminalov v Tržaškem
               zalivu in njegovem obalnem območju znatne čezmejne vplive na območje Republike
               Slovenije. Hvala.</p>
            </sp>
            <sp xml:id="SDZ4-Izredna-18-2006-05-29.sp184">

               <speaker>PODPREDSEDNIK SAŠO PEČE:</speaker>

               <p>Hvala. Na seznamu prijavljenih imam še tri razpravljavce oziroma dva: mag. Branka
               Grimsa in Draga Korena. Poslanec mag. Branko Grims, izvolite.</p>
            </sp>
            <sp xml:id="SDZ4-Izredna-18-2006-05-29.sp185">

               <speaker>MAG. BRANKO GRIMS:</speaker>

               <p>Hvala za besedo. Moram reči, da sem zelo vesel tega, da sem ravno zdaj za gospo
               Pečanovo. Sam namreč sem trdno prepričan, da je dobra in učinkovita zunanja politika
               tista, ki temelji na čim višji stopnji konsenza. Če je danes rdeča nit vseh razprav,
               vsaj kolikor sem jih lahko razumel, to, da vsi enotno stojimo za stališčem, da dva
               takšna objekta v ta del Jadrana zanesljivo ne sodita, pa vendarle mislim, da je v tem
               delu ta razprava nekoliko preozka. Še bolj pa me moti vse tisto, kar se veže nanjo,
               predvsem ta ozka mala politika, ki vodi, veste, potem tudi v kakšno zelo zabavno
               stvar. Dovolite, da vam eno pokažem: ravnokar je gospa iz Socialnih demokratov zelo
               ostro povedala, da obsoja servilnost do Evropske unije in mednarodnega kapitala, ki
               ga je v letih 2003 in 2004 zagrešila vlada, ki bi takrat morala reagirati, ko se je
               sprejemala odločitev na ravni Evropske unije o dveh terminalih na severnem delu
               Jadranskega morja. Z njo se absolutno strinjam. Opozoril pa bi, da je bila takrat na
               oblasti LDS skupaj s takratno Združeno listo, sedanjo Social demokratsko stranko, in
               da je torej, hvala bogu, res bil skrajni čas, da je konec leta 2004 dobri Miklavž
               prinesel vlado pod vodstvom gospoda Janeza Janše, v kateri, kot sama gospa prizna,
               vsaj kakšen minister, ki brani nacionalni interes. Toliko samo kot parafraziranje
               tega, kar se je vse danes že tukaj govorilo, veste. Kajti menim, da so problemi, o
               katerih govorimo, veliko preveč resni in ker slišim tam na levi strani precej hrupa,
               predvsem so preveč resni, da se to odpravi z diskusijo na taki ravni, kot je bila
               maloprej, ko se je srečanje držav članic Evropske unije na ministrski ravni
               posmehljivo imenovalo "dogodek v Kloštru", vlado pa pozivalo, "naj skače", to je
               dobeseden citat. Ker ste bili tisti, ki ste to govorili, včeraj na Turjaku, moram
               povedati, da vam iskanje izgubljenega raja tam ni kaj dosti pomagalo in da ga boste
               iskali še kar nekaj časa s tem načinom dela.</p>
               <p>Sedaj pa, če se vrnem k bistvu zgodbe. Tukaj sta pravzaprav dva problema. Eden je
               okolje, naše Primorje, ki je zagotovo, pa ne samo zaradi teh dveh terminalov
               potencialno, ampak realno, že strahovito obremenjeno. To ni samo naš problem, to je
               daleč od tega, da bi bil problem, ki bi ga Slovenija lahko reševala sama, ampak je po
               mojem trdnem prepričanju nekaj, kar zahteva veliko stopnjo strpnosti, pogovora in
               sodelovanja vsaj treh držav, to je Slovenije, Hrvaške in Italije. Govoriti sedaj o
               teh dveh terminalnih, kot da prinašata ogenj in žveplo in da se bo zaradi njih
               skisalo celotno morje, je precej daleč od realnega stanja. Kdor se potaplja - jaz se
               rad potapljam v morju - ve, da 20, 30 let nazaj se je v Jadranu na tem delu, severu,
               videlo pod vodo življenja, kolikor ste hoteli, od rib, morskih konjičkov, vsega, kar
               si želite, pojdite se sedaj potapljat, ni potrebno iti h koprskemu pristanišču,
               dovolj je kakšen turistični center, boste videli kepe sluzi, razpadajoča živa bitja,
               ki so nekoč bila živa, sedaj pa so samo še tisto, kar potem od njih ostaja, da ne
               govorimo, kakšne so recimo nekoč romantične Benetke v poletni vročini, ko dišijo po
               gnilih jajcih, in kakšna romantična vožnja v gondoli tam pusti res nepozabna
               doživetja.</p>
               <p>Dejstvo je, da je v minulih desetletjih bilo storjenega zelo veliko narobe in to, kar
               danes razpravljamo, je, še enkrat poudarjam, lahko kvečjemu simbol vsega tega. Vse,
               kar pride iz Padske nižine v enem samem dnevu v Jadransko morje, je po mojem trdnem
               prepričanju bistveno večja okoljska obremenitev, kot pa bi prišlo iz teh dveh
               terminalov, pa seveda zagotovo ni v tej dvorani nikogar, ki bi bil mnenja, da ta dva
               terminala sodita ravno v tisti kot Jadranskega morja, kamor so ju Italijani hoteli
               poriniti po francosko, če je kdo tega mnenja, naj vzdigne roko, ampak kolikor jaz
               vidim, je nihče ni dvignil. No eden je tega mnenja, da sodita tja, me veseli. Ampak
               kaj pravzaprav se v tem primeru lahko zgodi. Govorite veliko o potencialnih
               nevarnostnih. Poglejte, moje trdno prepričanje je, da potencialna nevarnost je mnogo
               večja s strani vsega tistega, kar je v Jadransko morje že prišlo, prišlo pa je zaradi
               malomarnosti mnogih držav, med katerimi, da ne bomo samo kazali s prstom okoli, je
               žal tudi nekdanja Jugoslavija in za njo Slovenija kriva za marsikaj, da ne govorimo
               samo o živem srebru, ki ste ga nekateri že omenjali, bi vas spomnil, da je za hrbtom
               ljudi, skoraj nihče o tem ni vedel nič, desetletja tekel kanal odpadnih snovi iz
               italijanskih rudnikov lepo na slovensko stran pa v Posočje, to se pravi v porečje
               zelene lepotice, kot smo jo vsi popularno imenovali, to so bile težke kovine, vse
               svinjarije tega sveta, ki si jih izmislite, to je nekaj, kar trajno ostane v okolju,
               kar trajno zastruplja, da si bomo znali predstaviti dimenzijo problemov in da ne
               govorimo o vsem kar, kot sem že prej poudaril, prinašajo reke z italijanske strani
               vsak dan, zaradi česar je stanje takšno, kot je. Če sta ta dva terminala res kaplja
               čez rob, o tem imamo lahko različna mnenja, moje mnenje je, jaz sem ga povedal, sam
               sem o tem trdno prepričan, da bi jih bilo bolje locirati nekam drugam. Italijani so
               se tega lotili zelo po francosko. Ali veste, kaj so Francozi naredili Nemcem? Na mejo
               so jim postavili enega od tistih eksperimentalnih jedrskih reaktorjev, ki so lahko
               zelo nevarni, in oni tega niso nikoli pozabili. Iz tega razloga bo treba to postaviti
               na eno stran tehtnice. Na drugi strani tehtnice pa je vprašanje, ki ste ga danes
               nekateri tako z levo roko odpravili, vprašanje oskrbe z energijo. Veste, prav
               prisrčno bo opazovati takrat tisto opozicijo, ki bo očitala vladi, da ni poskrbela za
               energijo, če do tega pride. Treba je najti rešitev, ki izpolnjuje oba kriterija, in
               menim, da je to prva in osnovna naloga naše vlade. Hvala.</p>
            </sp>
            <sp xml:id="SDZ4-Izredna-18-2006-05-29.sp186">

               <speaker>PODPREDSEDNIK SAŠO PEČE:</speaker>

               <p>Hvala. Naslednji na seznamu prijavljenih je poslanski kolega Drago Koren. Replika, se
               opravičujem. Replika, kolegica Pečanova, izvolite.</p>
            </sp>
            <sp xml:id="SDZ4-Izredna-18-2006-05-29.sp187">

               <speaker>BREDA PEČAN:</speaker>

               <p>Torej, jaz bi gospodu Grimsu odgovorila to, ali me ni hotel poslušati, ker je zlorabi
               tisto, kar sem rekla, jaz sem govorila o tem, ne da je slovenska vlada se pustila
               zlobirati, ampak Evropska unija, in sploh nisem govorila o kateri bradi. Rada bi vas
               pa kot biologinja opozorila, da kača, kadar se ugrizne v lastni rep, lahko tudi
               pogine, ker nima protistrupa proti lastnemu strupu.</p>
            </sp>
            <sp xml:id="SDZ4-Izredna-18-2006-05-29.sp188">

               <speaker>PODPREDSEDNIK SAŠO PEČE:</speaker>

               <p>Hvala. In videl sem, da se je k besedi prijavil kolega Aurelio Juri. Vas sprašujem,
               ali v imenu predlagatelja?</p>
            </sp>
            <sp xml:id="SDZ4-Izredna-18-2006-05-29.sp189">

               <speaker>AURELIO JURI:</speaker>

               <p>V imenu predlagatelja. Kratka replika kolegu Grimsu. Ko tudi v njegovem nastopu
               pripisuje predlagateljem morda neke nemire, tudi v nasprotovanju prihoda zemeljskega
               plina v severni Jadran, kajti omenja energetsko politiko, in takrat, ko se nam bo
               zgodilo nekaj neljubega, bomo morda za to krivi. Mi smo jasno povedali, da smo za to,
               da se vse tri države, ki mejijo na ta bazen, dogovorijo o skupni energetski politiki
               in o skupnih energetskih poteh, da se poiščejo najbolj primerne lokacije, kjer bomo
               mi zadovoljili tovrstne potrebe, istočasno zavarovali naše okolje in našo varnost.
            </p>
            </sp>
            <sp xml:id="SDZ4-Izredna-18-2006-05-29.sp190">

               <speaker>PODPREDSEDNIK SAŠO PEČE:</speaker>

               <p>Hvala. In kakor prej rečeno, besedo ima poslanski kolega Drago Koren. Izvolite.</p>
            </sp>
            <sp xml:id="SDZ4-Izredna-18-2006-05-29.sp191">

               <speaker>DRAGO KOREN:</speaker>

               <p>Dolga je že ta današnja razprava, veliko stvari smo slišali, veliko stvari smo
               slišali večkrat, mogoče celo prevečkrat iste stvari. V petek popoldne smo na nujni
               seji odbora za okolje in prostor govorili o tej temi, moram reči, da se mi je zdela
               takratna razprava zelo konstruktivna, zelo dobra, da smo zelo efektivno izkoristili
               tisti popoldanski čas in smo tudi razčistili večino stvari. Zato so tudi predlagani
               sklepi odbora dobri in so bili tudi zelo dobro sprejeti. Marsikateri od predlaganih
               sklepov je bil soglasno sprejet in mislim, da je to tisto, kar je glavno. O zadevi
               nevarnosti teh plinskih terminalov smo si prav gotovo vsi popolnoma enotni. Edina
               razlika, ki je danes med nami, je samo ta, kako hitro je vlada odreagirala, ali je
               bilo to dovolj hitro ali prepočasi. Tukaj bomo pa očitno ostali na dveh bregovih, je
               pa res, da gre za stvar, pri kateri se politika mora poenotiti, ampak poenotiti se
               mora o sami vsebini. To pa mislim, da smo se danes poenotili. Vsebina je enotna in
               zato, ker gre za meddržavno stvar, je prav, da smo res to dosegli. Na nas je samo še
               to, da izglasujemo predlagane sklepe in s tem damo naši vladi mandat, da naprej pelje
               zadevo v taki smeri, da nobenega Slovenca in Slovenke ne bo strah, kaj se bo zgodilo
               v severnem Jadranu. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp192">

               <speaker>PODPREDSEDNIK SAŠO PEČE:</speaker>

               <p>Hvala lepa vam. V okviru razprave ste bili, kolega Drago Koren, zadnji prijavljen
               poslanec. Kot najavo imam tudi s strani predstavnikov vlade Republike Slovenije in s
               strani predlagateljev. Ob tem pa vas naprej opozarjam, da se kot isti čas, torej čas,
               ki ste ga poslanke in poslanci ter predstavniki vlade in predlagatelji napovedali za
               obravnavo te točke, bo upošteval tudi v sklopu obrazložitve in razprave v povezavi z
               vloženimi sklepi.</p>
               <p>K besedi se je prijavil minister Podobnik. Izvolite.</p>
            </sp>
            <sp xml:id="SDZ4-Izredna-18-2006-05-29.sp193">

               <speaker>JANEZ PODOBNIK:</speaker>

               <p>Hvala lepa. Torej razprava se počasi zaključuje. Lahko ugotovim, da je bila izčrpna,
               da je bila ekstenzivna, torej veliko besed je bilo povedanih, velikokrat se je
               marsikaj ponovilo. Ker sem bil zelo vključen v dogajanja v zadnjih mesecih, v celotno
               zadevo, lahko rečem, da neka bistveno nova stališča na tej seji na dan niso prišla,
               ampak ne glede na to bi iz tega pozitivnega aspekta rad izrazil pričakovanje in
               ugotovitev najprej, da je po dolgem času v državnem zboru zopet prišla na dnevni red
               tema, ki je povezana s slovenskim morje, s pomorsko ureditvijo Slovenije, in bi
               želeli, da bi ta vnema za vprašanja, ki so povezana tudi z okoljsko dimenzijo
               slovenskega morja in sploh severnega Jadrana, bila še prisotna v Državnem zboru
               Republike Slovenije, in tega se kot vlada veselimo. To, da imamo neko načelno in
               stalno usmeritev v okoljsko senzibilnost, vse, kar je povezano s severnim Jadranom,
               ponovno poudarjam, je dokaz tudi lansko leto predlaganega in sprejetega zakona o
               razglasitvi ekološke cone in epikontinentalnem pasu. Tudi okoljski argument je bil
               takrat zavestno predlagan in nikakor ni bila neka špekulacija, ampak vsebina. Ta
               zakon nam danes tudi dviguje kredibilnost, ko nastopamo z okoljskimi argumenti.</p>
               <p>Rad bi še ugotovil glede procesne zadeve, da je okoljsko pravo predmet mednarodnega
               prava in je vedno intenzivneje tudi predmet prava Evropske unije. Države vstopajo v
               medsebojna razmerja na okoljskem področju na različne načine, v vsakem primeru pa še
               vedno veljajo tudi temeljni principi mednarodnega sodelovanja. Vlada je v vseh teh
               mesecih po mojem trdnem prepričanju delovala usklajeno, dobro koordinirano,
               medresorska delovna skupina intenzivno deluje naprej, pred njo je še veliko dela, še
               naprej pa bomo delovali na kredibilen način in tudi mednarodno strokovno sprejeti
               postopki bodo tisti, ki bodo zavezujoči pri vseh ravnanjih vlade Republike Slovenije.
               Hvala lepa.</p>
            </sp>
            <sp xml:id="SDZ4-Izredna-18-2006-05-29.sp194">

               <speaker>PODPREDSEDNIK SAŠO PEČE:</speaker>

               <p>Hvala. V imenu predlagatelja se je k razpravi prijavil poslanec dr. Pavel Gantar in
               kasneje Aurelio Juri.</p>
            </sp>
            <sp xml:id="SDZ4-Izredna-18-2006-05-29.sp195">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Res je, seja se zaključuje. Mogoče nekaj sklepnih
               misli enega od predlagateljev, kolega Juri bo verjetno dodal še kaj.</p>
               <p>Najprej bi rekel besedo, dve na temo same seje glede potrebnosti, nepotrebnosti.
               Nekaj glasov je bilo, da je ta seja pravzaprav nepotrebna. Da vlada dela tako dobro,
               da nima smisla, da bi se parlament se tem ukvarjal. Več kot v podtonu smo celo
               začutili, da mogoče celo preveč napihovanja te zadeve škodi prizadevanjem vlade, da
               bi ta problem rešila. Mislim, da je sama seja in to, kar se je zgodilo v času od
               pobude za sklic izredne seje pa do danes, sama po sebi že dala odgovor. In ta odgovor
               je, da je ta seja potrebna, da je ne glede na to, kar vlada pravi, vendarle ta seja
               spodbudila vlado, da ni mogoče spregledati, da na diplomatski ravni so se reakcije
               začele dogajati po sklicu ali ob sklicu te seje. Vlada pravi, da sicer bi se tudi
               sicer. Lahko ji verjamemo, ali pa tudi ne. Vprašanje: verjeti ali ne, vprašanje
               dokaza. Emperija pa ve, kaj je res in kaj ni res, vendar bi rekel, da je pomembno
               tudi to, da smo danes vendarle razčistili eno vprašanje okoli tega, v kateri fazi so
               ti projekti, poteka presoje vplivov na okolje, Slovenija ni vključena in ta presoja
               vplivov poteka po domnevah, da čezmejnih vplivov ni. Sklepi, ki na to napeljujejo, so
               po mojem mnenju dobri in tudi to je rezultat te seje. Če te seje ne bi bilo, teh
               sklepov in teh ugotovitev ne bi bilo in to bi bilo za Slovenijo slabo. To se mi zdi
               pomembno.</p>
               <p>Okoli terminalov bi rekel dve besedi. Zakaj terminali tu, zakaj v severnem Jadranu,
               to, kar je bilo prej rečeno. Tisti, ki pogleda karto Evrope, bo vedel, da Jadransko
               morje prodira globoko v srednjo Evropo. Cilj vsakega takšnega trgovca z nafto oziroma
               s plinom je, da pripelje ta energent čim bliže po ladijski poti in zato so šli čim
               višje po severnem Jadranu, vendar kako. Na mikrolokaciji, to je vsakomur jasno, za
               morski terminal so se Italijani umikali naseljem in prebivalstvu in občutljivemu
               območju na svoji strani tako, da so terminal porinili tako rekoč na morsko mejo s
               Slovenijo. Storili so točno to, kar sem že večkrat omenil, se marsikdaj zgodi. In na
               takšne zadeve je treba reagirati.</p>
               <p>Nekaj bi še rekel o komentarjih na to, kar je bilo danes rečeno, bi lahko rekel, da
               minister Podobnik večino svoje dejavnosti dejansko opira na medresorsko poročilo,
               zato je mogoče reči nekaj besed tudi o tem. Jaz sem to poročilo teh strokovnjakov iz
               vladnih in nevladnega sektorja, tu je en izvod, podrobno prebral. Prebral sem vsaj
               nekatere ali pa najbolj pomembne osnove za to poročilo in je treba reči, da je v
               tistem, kar obravnava, razmeroma kvalitetno. Toda tudi ti strokovnjaki se ustavijo
               pred določenim vprašanjem - o tem ne moremo reči, ker je premalo podatkov, o tem se
               ne govori. Izrazito je zapostavljena, recimo, seizmika. In jaz sem že opozoril tudi
               ministra, da bi posebno poročilo na temo seizmične varnosti bilo treba napraviti.
               Obstaja velika stopnja negotovosti glede kvalitete podatkov, kar je bilo rečeno.
               Predvsem pa je treba reči, da v poročilu nekaj manjka, in sicer temeljita pravna
               analiza stanja, primerjalna analiza slovenske in italijanske zakonodaje, kar zadeva
               posege v prostor. Nedvomno je italijanska zakonodaja, kar zadeva posege v prostor,
               drugačna in marsikatero nerazumevanje nastaja zaradi tega. Razlike med planiranjem in
               izvedbenim planiranjem, tako kot ga poznamo pri nas, v Italiji pri prostorskem
               planiranju očitno nimajo tako izpeljane. In zato tudi presoje vplivov na okolje
               potekajo nekoliko drugače.</p>
               <p>Kar zadeva to, kar je bilo rečeno z vidika zunanjih zadev. Zunanje zadeve - jaz moram
               samo reči, ko sem poslušal kolega ministra Rupla, najprej sem verjel ali pa sem v
               prvem trenutku pomislil, da je mogoče zjutraj v naglici pomotoma zamenjal referate in
               je pravzaprav razpravljal o viziji bodočega energetskega razvoja Evrope, zelo
               pomembno. Vendar sem potem le ugotovil, da govori tudi o terminalih. Tu je treba
               povedati, Evropa je v energetskih dilemah velikega obsega. Dileme so strašnejše in
               hujše, kot se zdi na prvi pogled. In eden izmed odgovorov na te dileme je tudi jasno
               vprašanje diverzifikacije dobaviteljev in virov energetske oskrbe v Evropi. Med te
               sodi tudi zemeljski plin, ki prihaja iz drugih virov in ne more priti po kopenski
               poti v Evropo. In to je povsem druga zgodba, kot zgodba o plinu in plinovodu iz
               Rusije. Nekateri so opozorili na to, da je danes slovenska delegacija šla v Rusijo.
               Jaz ji želim veliko uspeha. Nekateri menijo, da gre sklepat posle. Jaz upam, da gre
               sklepat posle, in upam, da ne bo prišla brez poslov nazaj. <stage>/Oglašanje v dvorani./</stage>
               Upam, da gre sklepat posle in da brez sklenjenih poslov pa poslov, ki bi začeli
               delovati, ne bo prišla nazaj - gospod Jerovšek, če rabite ponovitev. Predvsem pa
               mislim, da drugi potencialni plinovod z območja Rusije ni nadomestilo, kar naš
               zunanji minister zmotno misli za uvoženi plin preko morja v potencialne terminale v
               severnem Jadranu. In to seveda ni alternativa. Nasprotno, to sta dva kompetitivna
               vira, na kar Evropa tako prisega. In je treba razumeti, da eventualni drugi plinovod
               nikakor ne bo vplival na izgradnjo teh dveh terminalov.</p>
               <p>Kar zadeva sklepe, je bilo večkrat rečeno o sklepih vlade. Jaz sem na odboru za
               okolje in prostor pa tudi sicer v komentarjih povedal, da so sklepi vlade dobri.
               Imajo eno samo veliko, pomembno pomanjkljivost, da se sklepi te vlade glasijo na 25.
               maj 2006. In da ti sklepi ugotavljajo nekaj, na kar smo mi vlado opozarjali že dva
               meseca. Sicer pa menim, da so korektni, menim pa celo to, da mogoče nekoliko premalo
               nalog dajejo tudi ministrstvu za zunanje zadeve, ki je v teh zadevah samo neke vrste
               poštar, če smem tako reči, posredovalec, moral pa bi po našem mnenju igrati aktivno
               vlogo.</p>
               <p>Na koncu bom rekel še nekaj o sklepih odbora, ki so bili sprejeti. Z izjemo tretjega
               sklepa, ki pravi, da je vlada reagirala ustrezno, česar ne moremo podpreti in bomo
               predlagali drugačen sklep, pa mislim, da so drugi sklepi dobri. Mislim, da so zelo
               pomembni in da lahko prispevajo k temu, da bo Slovenija za naprej odigrala takšno
               vlogo, kot jo v tem procesu lahko odigra in mora odigrati. Kar pa zadeva ta tretji
               sklep, ali je reagirala ustrezno ali ne, mi smo dali dosti argumentov in mislimo, da
               ni, ampak za preteklo reagiranje je bolj ali manj razprava o lanskem snegu. Bolj
               pomembno je, da se danes dogovorimo za sklepe, ki so proaktivni in ki omogočajo
               slovenski vladi ustrezno nastopanje in zastopanje vitalnih in legitimnih interesov
               Republike Slovenije. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp196">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Gantar. K besedi vabim tudi drugega predlagatelja, poslanskega
               kolega Aurelia Jurija. Spoštovane poslanke in poslance pa prosim, da govorniku
               namenijo več pozornosti in mu prisluhnejo. Izvolite, prosim.</p>
            </sp>
            <sp xml:id="SDZ4-Izredna-18-2006-05-29.sp197">

               <speaker>AURELIO JURI:</speaker>

               <p>Tudi jaz se bom odzval na vse tiste pomisleke nekaterih kolegic in kolegov, ki so se
               spraševali, ali je bila danes seja nujna. In v dokaz, da je bila seja nujna in
               neizbežna, bom izluščil samo en predlog sklepov, ki bo verjetno dobil podporo, glede
               na to da je dobil podporo na matičnem delovnem telesu. Sklep, ki se nanaša na to, da
               se pozove vlado, da zahteva s strani Italije vrnitev na izhodišče vseh postopkov
               presoje vplivov na okolje. Če bi mi sprejeli podoben sklep s podobno vsebino nekaj
               tednov nazaj na izredni seji odbora za okolje in prostor, takrat je bil tak sklep
               zavrnjen, žal s strani koalicije, danes verjetno te seje ne bi potrebovali. Torej, če
               ga bomo danes sprejeli, upam, da bo sprejet, na odboru, ki se je sestal v petek, je
               bil dosežen konsenz, seveda bo seja državnega zbora povsem upravičena. Sicer je prav,
               da vas obvestim, kolegice in kolegi, da v okviru aktivnosti proti tema terminaloma in
               za oblikovanje skupne energetske politike v tem prostoru bo 5. junija v Piranu ena
               zanimiva, tako se obeta, konferenca oziroma nek mednarodni forum na temo "za
               euroregijo spodaj navzgor, za trajnostno prihodnost severnega Jadrana", ki jo
               organizira vrsta pomembnih naravovarstvenih organizacij in gibanj iz Slovenije,
               Italije in Hrvaške, med katerimi najdemo tako zagovornike kot nasprotnike obeh
               terminalov, ki pa želi predvsem zastaviti koncept skupnega usklajenega načrtovanja,
               koriščenja in razvoja tega prostora v vseh svojih vidikih v partnerstvu držav, dežel,
               občin, strokovnih ustanov in civilne družbe. Gre za koncept, o katerem smo že
               govorili, h kateremu moramo težiti vsi, ki tvori že vrsto dogovorov in priporočil
               Evropske unije in Evromeda, torej evromediteranskega partnerstva, na katerega se mora
               sklicevati tudi Slovenija v nadaljevanju, poglabljanju in pogojevanju dialoga ob
               problematiki plinskih terminalov z Italijo. Jaz upam, da bo tudi iz tega mednarodnega
               foruma nekaj koristnih napotkov za vse vlade, ki tu vladajo, in da bo morda eden tak
               koncept tudi sledil na institucionalno raven. Jaz se bom veselil tudi sprejetja
               današnjih sklepov, ki bodo zagotovo dali nekaj več mandata vladi, in pričakujem, da
               ga bo tudi vlada izkoristila. Hvala.</p>
            </sp>
            <sp xml:id="SDZ4-Izredna-18-2006-05-29.sp198">

               <speaker>PODPREDSEDNIK SAŠO PEČE:</speaker>

               <p>Hvala lepa. S tem zaključujem razpravo o sklepih. Mi prehajamo na razpravo in
               odločanje o dveh vloženih amandmajih, ki ste jih danes dobili na mizo, in sicer o
               amandmaju poslanske skupine Slovenske nacionalne stranke pod 1. točko in pod 2. točko
               amandma poslanske skupine Liberalne demokracije Slovenije. Kakor povedano, v razpravo
               dajem amandma poslanske skupine Slovenske nacionalne stranke k prvemu sklepu. Kdo
               želi besedo? Nihče. Zaključujem razpravo. Prehajamo na odločanje. Ker vidim, da
               poslanke in poslanci prihajajo v plenarno sobo, prosim vse tiste, ki so v preddverju,
               da se nam pridružijo v momentu glasovanja. Skratka, prehajamo na odločanje o
               amandmaju poslanske skupine Slovenske nacionalne stranke k prvemu sklepu.
               Obrazložitev glasu v imenu poslanske skupine. Kolega Zagorac, izvolite.</p>
            </sp>
            <sp xml:id="SDZ4-Izredna-18-2006-05-29.sp199">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. V poslanski skupini Slovenske nacionalne stranke bomo
               seveda amandma, ki smo ga predlagali, tudi podprli.</p>
               <p>Ne nazadnje sem zelo vesel, da lahko obrazložim glas k amandmaju, torej k tistemu,
               kar nekateri v tej dvorani...</p>
            </sp>
            <sp xml:id="SDZ4-Izredna-18-2006-05-29.sp200">

               <speaker>PODPREDSEDNIK SAŠO PEČE:</speaker>

               <p>Kolega Zagorac, dovolite. V čast vam bom ponovil. V kolikor se poslanke in poslanci
               in predstavniki vlade ne bodo umiril, bom sejo prekinil za 15 minut. Odločitev je
               vaša. Kolega Bajc, prosim, da se vzdržite vaših komentarjev. Kolega Bajc, zadnje
               opozorilo, vzdržite se komentarjev. Nadaljujete, kolega Zagorac.</p>
            </sp>
            <sp xml:id="SDZ4-Izredna-18-2006-05-29.sp201">

               <speaker>BOŠTJAN ZAGORAC:</speaker>

               <p>Hvala za besedo, še enkrat. Hvala tudi kolegu Bajcu, da se je umiril, da lahko mirno
               nadaljujem. Moram povedati, da zelo z veseljem obrazlagam tisto, kar nekateri
               poslanci največje vladne stranke smatrajo kot nepotrebno, čudno in, ne vem, še kako,
               sam pa smatram, da so amandmaji k določenemu predlogu sklepa zakona ali pa česar koli
               pravica in tudi opis delov nalog vsakega izmed poslancev. Zakaj smo se v Slovenski
               nacionalni stranki odločili za tak amandma? Večina od vas oziroma vladne koalicije
               smatrate, da je ta seja danes popolnoma nepotrebna, ker je vlada naredila vse. Mi smo
               ravno ta amandma vložili zato, da zadolžimo še nekoga poleg vlade, ker ji ne zaupamo,
               ne zaupamo predvsem ministrstvu za zunanje zadeve, ne toliko ministrstvu za okolje in
               prostor, ampak ministrstvu za zunanje zadeve, katerega minister prihaja iz največje
               vladne stranke, da ni naredilo nič. Vsakdo, ki je trdil drugače, je zavajal javnost
               zaradi tega, ker je danes bil televizijski prenos. Kaj je naredil? Poslal je
               diplomatsko noto in to je to. Izkoristil ni nobene od možnosti, ki jih po vašem
               prepričanju ta naša tako opevana in lepa Evropska unija ponuja. Kolega Pojbič se mi
               smeji, ampak če ga zdaj vprašam, kolega Pojbič, ali mi boste odgovorili na vprašanje,
               se opravičujem za razpravo.</p>
            </sp>
            <sp xml:id="SDZ4-Izredna-18-2006-05-29.sp202">

               <speaker>PODPREDSEDNIK SAŠO PEČE:</speaker>

               <p>Kolega Zagorac, smo v fazi obrazložitve glasu.</p>
            </sp>
            <sp xml:id="SDZ4-Izredna-18-2006-05-29.sp203">

               <speaker>BOŠTJAN ZAGORAC:</speaker>

               <p>Se opravičujem za razpravo, ampak res žalostno, da se smeji, medtem ko ne ve, katere
               so institucije Evropske unije.</p>
            </sp>
            <sp xml:id="SDZ4-Izredna-18-2006-05-29.sp204">

               <speaker>PODPREDSEDNIK SAŠO PEČE:</speaker>

               <p>Kolega Zagorac, drugo opozorilo.</p>
            </sp>
            <sp xml:id="SDZ4-Izredna-18-2006-05-29.sp205">

               <speaker>BOŠTJAN ZAGORAC:</speaker>

               <p>Nekdo je rekel, da nimamo argumentov. Ali so mogoče argumenti, ki govorijo o tem, da
               v severnem Jadranu s postavitvijo plinovodov sledi ekološka katastrofa, premajhni
               argumenti za vas? Mislim, da so to zelo dobri argumenti, da se tak amandma podpre in
               da se vlado in še koga zadolži, predvsem tu mislim evropske poslance, da nekaj
               naredijo za Slovenijo, kajti zato so bili izvoljeni. Sam in kolegi iz poslanske
               skupine SNS bomo amandma podprli. Hvala.</p>
            </sp>
            <sp xml:id="SDZ4-Izredna-18-2006-05-29.sp206">

               <speaker>PODPREDSEDNIK SAŠO PEČE:</speaker>

               <p>Hvala vam. Obrazložitev glasu, kolega Barovič.</p>
            </sp>
            <sp xml:id="SDZ4-Izredna-18-2006-05-29.sp207">

               <speaker>BOGDAN BAROVIČ:</speaker>

               <p>V svojem imenu. Spoštovane kolegice in kolegi, državni zbor je danes ne glede na
               vsebinsko široko razpravo svojo dolžnost izpolnil. Predlogi sklepov, ki jih imamo, so
               vsebinsko enotni, kar je prav. Poudarjam za vse, da je državni zbor naredil svoje,
               izrazil je nacionalni interes in predal štafetno palico vladi. Vlada je dolžna
               delovati od tega trenutka dalje, če bodo sklepi sprejeti, dvosmerno, bilateralno v
               interesu države Republike Slovenije in obvezno multilateralno na nivoju Evropske
               unije. V Evropski uniji delujejo Svet Evrope, evropski svet in evropski parlament. V
               tem imamo svoje poslance, ki so jih Slovenke in Slovenci izvolili in ki so dolžni
               izpostaviti interese države Republike Slovenije, še posebej na osnovi ta trenutek
               najbolj aktualne vsebine subsidiarnosti, prenosa pravic, nadomestila pravic in
               prevzema zakonodajne in izvršilne oblasti. Slovenci in slovenski parlament in
               slovenski parlamentarci v Evropski uniji morajo vedeti, kaj to pomeni. Prepričan sem,
               da je ta amandma edini pravi amandma, ki se doda k predlaganim sklepom, in tudi edino
               opravičilo, da Slovenci vemo, o čem govorimo.</p>
               <p>Če bomo to vsebino obravnavali bilateralno in če jo bo Evropa pozabila, potem mi je
               že ta trenutek zelo žal, zelo žal, kolegice in kolegi, ker posledica našega
               današnjega, pa upam, da vsebinsko trdnega dela, bo samo plinski terminal blizu
               slovenske obale, ki bo mirno stal.</p>
            </sp>
            <sp xml:id="SDZ4-Izredna-18-2006-05-29.sp208">

               <speaker>PODPREDSEDNIK SAŠO PEČE:</speaker>

               <p>Hvala. In k obrazložitvi glasu se je prijavil poslanec Cvikl. Izvolite, v svojem
               imenu?</p>
            </sp>
            <sp xml:id="SDZ4-Izredna-18-2006-05-29.sp209">

               <speaker>MAG. MILAN M. CVIKL:</speaker>

               <p>Jaz bom kar v svojem imenu. Bi pa seveda predlagal, da bi poslanci vladajoče
               koalicije pa še kakšne grupacije v tem državnem zboru podprli ta amandma, ker
               pravzaprav ta amandma pravi točno to, kar smo v razpravi spraševali predstavnike
               vlade. Kdaj je vlada v kateremkoli dokumentu za sejo odbora za zadeve Evropske unije
               - ker koordinacija predstavnikov vlade državnega zbora in slovenskih poslancev se
               imenuje odbor za zadeve Evropske unije, lahko pa se skliče še poseben sestanek, ampak
               to je vsak petek na podlagi zakona o sodelovanju med vlado in državnim zborom, kar
               odbor za zadeve Evropske unije - uvrstila temo načrtovanja, gradnje, obratovanja
               plinskih terminalov v Tržaškem zalivu, kakršnokoli stališče ministrov, državnega
               sekretarja za evropske zadeve ali, bog ne daj, ministra za zunanje zadeve, ko
               odhajajo na srečanje v evropske institucije. In zato se mi zdi ta predlog samo
               formalna zaveza, jaz upam, da bo predsedujoči odbora za zadeve Evropske unije, gospod
               poslanec Nove Slovenije, sejo sklical kar sam, vendar je seveda dobrodošlo, da tudi
               tukaj poslanci državnega zbora pričakujemo in zahtevamo takšen sestanek. In na
               podlagi tega sestanka v okviru evropskih institucij in še posebej evropskega
               parlamenta odpremo razpravo o navedeni problematiki, kot pravijo predlagatelji
               amandmaja, da ne bi prišlo do enostranskih potez posameznih držav. Sklep oziroma
               amandma bom podprl.</p>
            </sp>
            <sp xml:id="SDZ4-Izredna-18-2006-05-29.sp210">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu, Barbara Žgajner Tavš.</p>
            </sp>
            <sp xml:id="SDZ4-Izredna-18-2006-05-29.sp211">

               <speaker>BARBARA ŽGAJNER TAVŠ:</speaker>

               <p>Hvala lepa. Spoštovane kolegice in kolegi!</p>
               <p>Naj vas spomnim zgolj in samo, če hočete, na zakon o sodelovanju med državnim zborom
               in vlado v zadevah Evropske unije. Naj vas spomnim na to, da je ta državni zbor tisti
               institut v naši državi, ki daje smernice oziroma usmeritve vladi Republike Slovenije
               v tistih zadevah, ko govorimo oziroma ki sodijo v delovanje v okviru Evropske unije.
               In na tej podlagi vas prosim in apeliram na vas, da podprete ta amandma.</p>
            </sp>
            <sp xml:id="SDZ4-Izredna-18-2006-05-29.sp212">

               <speaker>PODPREDSEDNIK SAŠO PEČE:</speaker>

               <p>Hvala. In k obrazložitvi glasu se je prijavil poslanec Anton Kokalj.</p>
            </sp>
            <sp xml:id="SDZ4-Izredna-18-2006-05-29.sp213">

               <speaker>ANTON KOKALJ:</speaker>

               <p>Hvala lepa. Mislim, da glede na zelo obsežno diskusijo tako na odboru in tudi danes
               in zadevo, ki je bila obravnavana tako v medijih kot v vladnih strukturah in v
               parlamentu in tako naprej, da tak amandma ne bo rešil ničesar, seveda je to bolj
               politični marketing. Kar zadeva odbora za zadeve EU, res je, s strani vlade ni bilo
               poslanega poziva ali točke za obravnavo na naši seji, vemo pa, da v skladu z zakonom
               in v skladu s poslovnikom tudi opozicijske stranke lahko predlagate tako seje, ampak
               do danes tega še niste storile. Možnosti so odprte. Ko boste v skladu s poslovnikom
               to storili, bomo v skladu s poslovnikom sklicali sejo, če bomo ugotovili, da je
               predlog primeren za obravnavo. Zato v tem kontekstu mislim, da je nepotrebno
               obremenjevati to diskusijo s tem, kaj bi naš odbor lahko naredil. Vsekakor je na vas,
               poslancih, da sprožite in predlagate, kar v skladu s poslovnikom lahko.</p>
            </sp>
            <sp xml:id="SDZ4-Izredna-18-2006-05-29.sp214">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu, kolega Bajc.</p>
            </sp>
            <sp xml:id="SDZ4-Izredna-18-2006-05-29.sp215">

               <speaker>JOSIP BAJC:</speaker>

               <p>Hvala, gospod podpredsednik. Sam tega amandmaja ne bom podprl. Če bi se glasil, da
               pozovemo eventualno, tako kot je eden od predhodnikov rekel, odbor za evropske
               zadeve, da skliče ta sestanek in se o tem pogovarja, bi ga podprl, tako pa ne.</p>
               <p>Vam pa, gospod podpredsednik, pa predlagam, da si zapomnite še kakšno ime, ne samo
               moje, pa ga izustite po nepotrebnem.</p>
            </sp>
            <sp xml:id="SDZ4-Izredna-18-2006-05-29.sp216">

               <speaker>PODPREDSEDNIK SAŠO PEČE:</speaker>

               <p>Kolega Bajc, vse je odvisno od posameznega poslanca, kako glasen je, in vi ste eden
               izmed bolj glasnih poslancev in s tem logično povzročate močnejši hrup tudi takrat,
               ko niste vabljeni k besedi.</p>
               <p>Obrazložitev glasu v lastnem imenu, kolega Zagorac, izvolite.</p>
            </sp>
            <sp xml:id="SDZ4-Izredna-18-2006-05-29.sp217">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Sam bom, kot sem že dejal, podprl amandma Slovenske
               nacionalne stranke. Bi pa od predsednika odbora za evropske zadeve pričakoval, da
               pozna zakon o sodelovanju med vlado in državnim zborom. Takrat se mu ta amandma ne bi
               zdel toliko nepotreben, saj tam lepo piše, da državni zbor daje usmeritve vladi o
               tem, kakšna naj bo njena politika do EU. In kot mogoče podkrepitev in za lažjo
               odločitev, predvsem koalicijskih poslancev, o tem, ali bodo glasovali za, ali proti
               temu amandmaju, moram povedati, da je vaš ljubljeni vodja srečno prispel v daljno
               Rusijo in med drugim izjavil, da Slovenija plin dobiva z več strani, vendar najceneje
               iz Rusije. In če se bo uspel dogovoriti o bilateralnem strateškem sodelovanju med
               Slovenijo in Rusijo, bodo terminali v Tržaškem zalivu, ki za vas ne pomenijo noben
               argument, in tudi biološka katastrofa, ki sledi v Tržaškem zalivu, ne pomeni noben
               argument, bodo postali za njega drugotnega pomena. Žalostno. Hvala.</p>
            </sp>
            <sp xml:id="SDZ4-Izredna-18-2006-05-29.sp218">

               <speaker>PODPREDSEDNIK SAŠO PEČE:</speaker>

               <p>Prehajamo na glasovanje. Glasujemo. Navzočih je 75 poslank in poslancev, za je
               glasovalo 24, proti 46.</p>
               <p><stage>(Za je glasovalo 24.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>V razpravo dajem amandma poslanske skupine Liberalne demokracije Slovenije k tretjem
               sklepu. Kdo želi besedo? Kolega Pavel Gantar.</p>
            </sp>
            <sp xml:id="SDZ4-Izredna-18-2006-05-29.sp219">

               <speaker>DR. PAVEL GANTAR:</speaker>

               <p>Hvala lepa. Ta amandma k tretjemu sklepu. Upam, da boste potem dovolili glasovanje o
               vsakem sklepu posebej, kar bo zelo pomembno. Naš amandma naj bi v celoti nadomestil
               dosedanji sklep, in sicer mi preprosto menimo in mislim, da smo to uspešno in
               dosledno dokazali, da dosedanje ravnanje vlade v primeru ni bilo ustrezno, medtem ko
               ta sklep, ki ga je predlagal odbor, ki ga mi tudi na odboru iz poslanskega kluba LDS
               in v opoziciji nismo podprli, ta sklep pa pravi, da je Slovenija ravnala ustrezno,
               oziroma celo nekako zavito, da so sklepi ustrezni, nekako skuša zakriti zgodbo o
               ustreznih sklepih, z ustreznim ravnanjem in podobno. Kakorkoli, menimo, da naš sklep
               bolj odgovarja resnici in stanju na tem področju. Veseli nas, da so v zadnjem času
               odzivi vlade boljši, to smo že poudarili, prav zaradi te seje. Seveda ne pričakujemo,
               da bo koalicija ta sklep sprejela, vendar menimo, da bolj ustreza realnosti. Hkrati
               pa tudi rečem, da je to mogoče manj pomembno vprašanje od tega, namreč, da so drugi
               sklepi takšni - in upam, da jih bomo sprejeli -, ki bodo vlado zavezali k bolj
               primernemu in odločnemu ravnanju. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp220">

               <speaker>PODPREDSEDNIK SAŠO PEČE:</speaker>

               <p>Hvala vam. K razpravi se je prijavil kolega Barovič. Izvolite.</p>
            </sp>
            <sp xml:id="SDZ4-Izredna-18-2006-05-29.sp221">

               <speaker>BOGDAN BAROVIČ:</speaker>

               <p>V imenu poslanske skupine...</p>
            </sp>
            <sp xml:id="SDZ4-Izredna-18-2006-05-29.sp222">

               <speaker>PODPREDSEDNIK SAŠO PEČE:</speaker>

               <p>Se opravičujem, kolega Barovič, moja napaka, poslanska skupina Slovenske nacionalne
               stranke nima več časa na razpolago, zato vam ne bom dal besede. Želi še kdo
               sodelovati v razpravi o amandmaju poslanske skupine Liberalne demokracije Slovenije?
               Kolega Aurelio Juri, izvolite.</p>
            </sp>
            <sp xml:id="SDZ4-Izredna-18-2006-05-29.sp223">

               <speaker>AURELIO JURI:</speaker>

               <p>Hvala. V imenu poslanske skupine. Mi bomo seveda amandma podprli, ker smo ves čas
               dokazovali, da vlada ni ravnala prav. Hvala.</p>
            </sp>
            <sp xml:id="SDZ4-Izredna-18-2006-05-29.sp224">

               <speaker>PODPREDSEDNIK SAŠO PEČE:</speaker>

               <p>Hvala. S tem zaključujem razpravo. Prehajamo na odločanje o amandmaju poslanske
               skupine Liberalne demokracije Slovenije k 3. sklepu. Obrazložitev glasu, kolega
               Barovič, v imenu poslanske skupine? Izvolite.</p>
            </sp>
            <sp xml:id="SDZ4-Izredna-18-2006-05-29.sp225">

               <speaker>BOGDAN BAROVIČ:</speaker>

               <p>Hvala lepa. Da ne bomo zdaj dlakocepski, saj amandma govori resnico. Kolegice in
               kolegi, skupaj 90% nas je bilo, ko smo rekli, gremo v Evropo. Evropa ima instrumente,
               Evropa ima zakonodajo. In resnica je zapisana nekoliko bolj pavšalno ravno v tem
               amandmaju. Bodite razumni! Iščimo pravico v Evropi, kjer smo enakopravni član, ne pa
               hlapci in podložniki! Podprite ta amandma, tako kot ga bomo v Slovenski nacionalni
               stranki. Mi imamo absolutne pravice v okviru treh institucij Evropske unije, s
               svojimi šestimi poslanci, ki imajo tam petletni mandat in morajo zastopati interese
               državljank in državljanov Republike Slovenije, ki ne želijo atomske ali plinske bombe
               blizu slovenskega morja in slovenskega ozemlja! Podprite ga, tako kot ga bomo mi v
               Slovenski nacionalni stranki! In verjemite, da je evropska zakonodaja tista, ki to
               določa, ne naša nacionalna, ali pa da se izogibamo odnosom na večnacionalnem nivoju.
               25 držav bo o tem govorilo, če bomo rekli "da". Če boste rekli pa "ne", bodo vsi
               tiho.</p>
            </sp>
            <sp xml:id="SDZ4-Izredna-18-2006-05-29.sp226">

               <speaker>PODPREDSEDNIK SAŠO PEČE:</speaker>

               <p>Kolega Barovič, vse lepo in prav, ampak mi smo pri amandmaju poslanske skupine
               Liberalne demokracije Slovenije.</p>
            </sp>
            <sp xml:id="SDZ4-Izredna-18-2006-05-29.sp227">

               <speaker>BOGDAN BAROVIČ:</speaker>

               <p>Če ste me pozvali, se opravičujem, lepo piše, oprostite, imam pravico, "uporabi vse
               mehanizme, ki izhajajo iz evropskega pravnega reda in mednarodnih konvencij". Mislim,
               da sem bil zelo jasen.</p>
            </sp>
            <sp xml:id="SDZ4-Izredna-18-2006-05-29.sp228">

               <speaker>PODPREDSEDNIK SAŠO PEČE:</speaker>

               <p>Imate absolutno prav. Nadaljujemo z obrazložitvijo glasu. Kolega Zagorac, izvolite.
            </p>
            </sp>
            <sp xml:id="SDZ4-Izredna-18-2006-05-29.sp229">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Ne glede na vse povedano, bi vseeno zahteval pred
               glasovanjem v imenu poslanske skupine 20 minut odmora. Hvala.</p>
            </sp>
            <sp xml:id="SDZ4-Izredna-18-2006-05-29.sp230">

               <speaker>PODPREDSEDNIK SAŠO PEČE:</speaker>

               <p>Hvala. Na zahtevo poslanske skupine Nacionalne stranke bom po obrazložitvah glasu
               odredil 20 minut odmora. Želi še kdo obrazložiti svoj glas. Kolega Cvikl, kolega
               Gulič. Kolega Cvikl, izvolite.</p>
            </sp>
            <sp xml:id="SDZ4-Izredna-18-2006-05-29.sp231">

               <speaker>MAG. MILAN M. CVIKL:</speaker>

               <p>V svojem imenu. Predlagani amandma zamenjuje tekst besedila vladajoče koalicije, ki
               pravi, da so s sklepi vlade Republike Slovenije za zaščito okoljskih varnostnih
               interesov zagotovljeni vsi ustrezni nadaljnji koraki. Danes sem imel samo eno
               vprašanje. Kdo nam s strani vlade lahko zagotovi, da terminalov ne bo? Na to
               vprašanje ni bilo odgovora. Zato reči s sklepom državnega zbora, da sklepi vlade
               omogočajo, da bodo zaščiteni interesi, preprosto ni odraz današnjih dejstev. Če
               podprete ta sklep, kot je predlagan, ne da podprete amandma, potem sploh ni potrebe
               po tej seji bilo, ker je tako ali tako vlada že ustrezno reagirala, danes smo pa
               slišali, da nam Italijani niti ne priznavajo, da obstaja čezmejni vpliv. In zato je
               amandma in tekst, ki pravi, da doslej ni bilo ustreznega in pravočasnega ukrepanja in
               da je potrebno uporabiti vse mehanizme, še posebej mehanizme v okviru evropske
               institucije, edini možni sklep. Do sedaj je delovala vlada, sedaj smo v državnem
               zboru, sedaj pa vsi skupaj delujemo kot Republika Slovenija v okviru institucij
               Evropske unije in na bilateralni ravni s sosedo Italijo. Reči, da pa vlada kar v redu
               deluje, pa preprosto bo pomenilo na oni strani meje, da je državni zbor zadovoljen s
               tem, da je vlada do sedaj naredila vse, kar je bilo potrebno. Niste pa odgovorili na
               vprašanje, ali bo ali ne bo prišlo do terminalov. Amandma bom podprl.</p>
            </sp>
            <sp xml:id="SDZ4-Izredna-18-2006-05-29.sp232">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu, kolega Gulič. Izvolite. Spoštovani predsedujoči, cenjene
               kolegice in kolegi. Jaz bom ta amandma podprl zaradi tega, ker vendarle govori o tem,
               da vlada ni naredila vsega. Vladi ne prepisujem, da je to naredila nalašč ali s
               kakšno zlonamernostjo, ampak zgodilo se je tako, da ni bilo storjeno vse tisto, kar
               bi moralo biti, verjetno tudi zaradi tega, ker se ni upoštevala zgodovinska izkušnja,
               kakršne ima slovenski prostor proti italijanskemu prostoru. Mi se moramo zavedati, da
               je vse tisto, kar je delovalo v italijanskem prostoru skozi stoletja, pravzaprav
               porivalo vse, kar je bilo slabega, na naše meje. Tukaj se lahko spomnimo devastacije
               Krasa, Istre, potem v 19. stoletju prenosa vse industrije na Hrvaško, fiume so takrat
               na veliko postavljali samo zato, da bi zaščitili svoje. Tudi sedanji izbor lokacij
               govori o tem, zaščitili so svoj Gradež in Tržič oziroma Grado in Monfalcone in vse
               porinili tako, da bodo vplivi segali seveda na slovensko stran. Se pravi, gre za
               nekaj, kar je čisto načrtovano, in če seveda vlada tega ni spregledala, ji to lahko
               po pravici očitamo. In obenem seveda ji dajemo podporo in zahtevamo, da seveda take
               zahteve tudi upošteva. Jaz mislim, da je to vse čisto v redu in da tako lahko seveda
               sodelujemo in delamo skupaj, ker dajemo akcent vsemu tistemu, kar bi zdaj vlada,
               sicer zelo pozno, rada počela. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp233">

               <speaker>PODPREDSEDNIK SAŠO PEČE:</speaker>

               <p>Hvala vam. In k obrazložitvi glasu je prijavljen še poslanski kolega Branko Grims.
               Izvolite.</p>
            </sp>
            <sp xml:id="SDZ4-Izredna-18-2006-05-29.sp234">

               <speaker>MAG. BRANKO GRIMS:</speaker>

               <p>Hvala za besedo. Amandmaja seveda ne bom podprl, saj gre povsem v nasprotni smeri od
               tiste, o kateri sem govoril na začetku, to je doseganje konsenza, kar ima potem tudi
               večjo težo, ko gre za uveljavljanje naših skupnih interesov. Tukaj gre, po domače
               rečeno, za pristavljanje notranjega političnega lončka k temi, ki je pomembna, ki je
               še kako relevantna. Sam osebno sem zelo vesel, da je do te seje prišlo, ampak
               prevedeno v slovenščino, tak sklep, da vlada ničesar ni naredila, bi pravzaprav
               pomenil, kaj - česa ni naredila? Italiji ni napovedala vojne. Pa hvala bogu, da je
               ni, da imamo vlado, ki spoštuje neke evropske norme in občečloveške vrednote! In
               zaradi tega, ker imamo tako vlado, je tudi prav, da ravnamo razumno in seveda
               sprejmemo sklepe, ki tudi sledijo tem občečloveškim vrednotam in mednarodnim normam,
               in take je odbor tudi pripravil. Sam bom zanje glasoval. Tega amandmaja, ki pa bi
               predstavljal tujek v teh sklepih, pa seveda ne bom podprl.</p>
            </sp>
            <sp xml:id="SDZ4-Izredna-18-2006-05-29.sp235">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu, kolega Lahovnik. Prosim.</p>
            </sp>
            <sp xml:id="SDZ4-Izredna-18-2006-05-29.sp236">

               <speaker>DR. MATEJ LAHOVNIK:</speaker>

               <p>Hvala lepa. Sam bom amandma poslanske skupine Liberalne demokracije seveda
               podprl.</p>
               <p>Namreč, če pogledamo dejstvo vidimo, da postopki za kopenski terminal tečejo zelo
               aktivno že od oktobra 2005. Imamo podatke, da je od takrat kopenski terminal povsem
               oprijemljiv investicijski projekt, ki je v postopku pridobitev soglasja, vse od
               takrat, ko se je v Rimu sestala konferenca storitev. Mi imamo izjave predstavnikov
               ministrstva za okolje in prostor, ki so še v marcu 2006, se pravi pet mesecev po tem,
               govorili, da gre za nek podjetniški projekt, ki je relativno neoprijemljiv in tako
               dalje in tako dalje. Da ne govorim o tem, da se je minister za zunanje zadeve v tem
               času vseskozi pogovarjal o tem vprašanju z gospodom Ricardom Illjem, ki je predsednik
               deželne vlade, seveda pa nikakor ni predstavnik zveznih oblasti in da je ob tem treba
               tudi povedati, da je deželna vlada v višini 10% tudi vlagateljica v ta podjetniški
               projekt.</p>
               <p>Tako je na nek način jasno izkazano dejstvo, da dosedanji postopki niso bili ne
               časovno ustrezni, tudi se niso predstavniki vlade pogovarjali s pravimi ljudmi. Tako
               je vendarle s tega vidika ta amandma smiseln in ga seveda tudi podpiram. Hvala.</p>
            </sp>
            <sp xml:id="SDZ4-Izredna-18-2006-05-29.sp237">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu, kolega Aurelio Juri, izvolite.</p>
            </sp>
            <sp xml:id="SDZ4-Izredna-18-2006-05-29.sp238">

               <speaker>AURELIO JURI:</speaker>

               <p>Tudi Socialni demokrati bomo ta amandma podprli, saj ves čas od 10.00 ure dalje
               dokazujemo in skušamo dopovedati kolegicam in kolegom, da vlada je nekaj postorila,
               ampak ni postorila pravočasno in ustrezno. Temu sledi amandma. Sicer bomo ugotovili,
               kakšni bodo učinki dosedanjega ravnanja vlade in tudi našega skupnega. Jaz bom
               zadovoljen v tistem trenutku, ko bo minister za okolje v Italiji sporočil kolegu
               Podobniku, da se postopki presoje čezmejnih vplivov na okolje vračajo na izhodišče,
               da ga bo povabil na pogovore in bo končno podpisal protokol, ki bo glavno besedilo
               nadaljnjemu skupnemu dogovarjanju. Do takrat so, žal, edini pozitivni znaki to, da je
               za en mesec podaljšan čas pridobivanja mnenj prizadetih občin. Drugih konkretnih
               okoliščin, ki bi nas zadovoljevale, ni. In iz tega naslova ocenjujem še danes, da
               dosedanje ravnanje vlade ni bilo pravočasno in ustrezno. Hvala.</p>
            </sp>
            <sp xml:id="SDZ4-Izredna-18-2006-05-29.sp239">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu, Barbara Žgajner Tavš.</p>
            </sp>
            <sp xml:id="SDZ4-Izredna-18-2006-05-29.sp240">

               <speaker>BARBARA ŽGAJNER TAVŠ:</speaker>

               <p>Hvala lepa. S 1.1.2007 začne veljati evropska okoljska zakonodaja, za katero velja
               načelo subsidiarnosti. Ali če povem po domače, gre za to, da bo ta zakonodaja
               nadrejena nacionalni zakonodaji. Naj vas spomnim, da evropska okoljska zakonodaja pač
               ne velja za vasi in zaselke, ampak velja za 25 oziroma s 1.1.2007, ko bo stopila v
               veljavo, za 27 držav članic Evropske unije, predvsem na nivoju meddržavnih odnosov.
               Če Republika Slovenija ne opozori Sveta Evrope, Evropskega sveta in ne nazadnje
               Evropskega parlamenta ter predsedujoče Finske v prvi polovici leta 2007, dejansko
               nimajo vsi omenjeni instituti pravzaprav pravne osnove za pomoč Republiki Sloveniji.
               Vsaj to pričakujem, da veste, spoštovane kolegice in kolegi, da na nivoju evropskih
               vladnih institucij parlamenti lahko sodelujejo pri sprejemanju splošnih sklepov na
               COSAC-u oziroma le delno v parlamentu. Jaz bi vas pozvala v tem trenutku, da
               razmislite in izkoristimo svoj status, ki ga ima Slovenija v okviru Evropske
               unije.</p>
               <p>Jaz bom podprla ta amandma. Vzeli pa smo pavzo tudi zato, da boste vi razmislili o
               tem in verjamem, da pritrdili temu.</p>
            </sp>
            <sp xml:id="SDZ4-Izredna-18-2006-05-29.sp241">

               <speaker>PODPREDSEDNIK SAŠO PEČE:</speaker>

               <p>Kolega Sajovic, izvolite.</p>
            </sp>
            <sp xml:id="SDZ4-Izredna-18-2006-05-29.sp242">

               <speaker>MAG. BORUT SAJOVIC:</speaker>

               <p>Hvala lepa, podpredsednik. Amandma bom seveda z veseljem podprl, kajti ravno današnja
               razprava je pokazala, da je vlada predvsem pri pravočasnosti odziva imela neke resne
               težave. Še bolj pa se je v razpravi jasno pokazalo, da projekt, ki v Italiji teče že
               od sredine leta 2005, da o tem projektu iz ustreznih služb, ki jih imamo in jih drago
               plačujemo v Italiji, nismo dobili ustreznih odzivov, ki bi vlado in nas vse opozorili
               na ravnanje, kaj se pripravlja, da bi lahko še prej in učinkoviteje ukrepali. Hvala
               lepa.</p>
            </sp>
            <sp xml:id="SDZ4-Izredna-18-2006-05-29.sp243">

               <speaker>PODPREDSEDNIK SAŠO PEČE:</speaker>

               <p>Ker ne vidim več želje po obrazložitvi glasu, bom odredil 20 minut odmora, potem ne
               bo več možna obrazložitev glasu. Torej, sejo prekinjam do 18.35 ure. Do takrat vsem
               poslanskim skupinam srečno.</p>
               <stage type="time">(Seja je bila prekinjena ob 18.16 uri in se je nadaljevala ob 18.35 uri.)</stage>
            </sp>
            <sp xml:id="SDZ4-Izredna-18-2006-05-29.sp244">

               <speaker>PODPREDSEDNIK SAŠO PEČE:</speaker>

               <p>Spoštovane poslanke in poslanci! Nadaljujemo prekinjeno točko dnevnega reda. Prosim,
               da zasedete svoja mesta. Kolega Zagorca sprašujem, ali bo predstavil stališče
               20-minutnega posveta? Potem bomo počakali, da se poslanke in poslanci posedejo, nakar
               boste dobili besedo. Hvala. Kolega Zagorac, imate besedo.</p>
            </sp>
            <sp xml:id="SDZ4-Izredna-18-2006-05-29.sp245">

               <speaker>BOŠTJAN ZAGORAC:</speaker>

               <p>Hvala za besedo. Upam, da vsem tistim, ki nasprotujejo temu amandmaju, je odmor
               koristil in so lahko prebrali, da ne bodo spet rekli, da imamo kaj težkega pred
               sabo.</p>
               <p>V Slovenski nacionalni stranki bomo seveda amandma, kot so ga predlagali kolegi iz
               Liberalne demokracije, podprli. Podprli ga bomo zaradi tega, ker sledi tistemu, kar
               smo danes kot zeleno nit oziroma rdečo nit vlekli skozi cel dan. Se pravi, da vlada
               Republike Slovenije, zunanje ministrstvo enostavno ni naredilo dovolj za to, da bi
               zaščitilo slovensko morje in slovenske ljudi, ki živijo ob slovenski obali. Dejstvo
               je, spoštovane kolegice in kolegi, da je edino ta parlament tisti, ki lahko zastopa
               interese dveh milijonov ljudi, ki živijo v tej državi. Drugo dejstvo, ki ga moram
               povedati, je, da amandma Liberalne demokracije vključuje v določeni meri tudi amandma
               Slovenske nacionalne stranke o tem, da se izkoristijo institucije Evropske unije, pa
               ne nazadnje tudi slovenski poslanci, za reševanje tega zelo perečega problema. Ne
               nazadnje je treba poudariti, mogoče spomniti tudi vas, spoštovane kolegice in kolegi,
               da Slovenija plačuje enormne, milijardne članarine za članstva v institucijah
               Evropske unije, in mislim, da če ne zdaj, potem ne vem, kdaj je prišel ta čas, ko
               moramo nekaj od teh članarin oziroma od teh institucij, za katere plačujemo
               članarine, tudi izkoristiti. Meni je zelo žal, če poslanci vladajoče koalicije
               mislite, da je pri neki diplomatski večerji naš zunanji minister pri pudingu svojemu
               italijanskemu kolegu omenil, da se trije ribiči v slovenskem primorju bojijo, kaj bo,
               ko bodo terminali, da to smatrate za zadostno diplomatsko posredovanje slovenske
               vlade. Res mi je zelo žal. Tu imate možnost, da pokažete svoje znanje in svojo skrb
               za slovensko primorje. Ne nazadnje je treba poudariti, da je edino vlada Republike
               Slovenije tista, ki ščiti interese te države in teh ljudi, ki tu živijo, v Evropski
               uniji. Samo vlada je tista. In če se terminal zgodi, je vlada kriva, da se je njim
               zgodilo nekaj slabega. In to krivdo boste prevzeli nase, vsi člani vladajoče
               koalicije. In če mislite, da boste s prevzemom oblasti ali pa vodenja Evropske unije
               leta 2008 lahko rušili že stoječe plinovode, potem se zelo motite. Takrat boste
               morali na silo ali pa še kako drugače opravičevati njihov obstoj.</p>
               <p>In ne nazadnje, temelj pri reševanju evropske politike te vlade, vzemite ga kot
               nasvet, zelo dobronamerno, je reševati nove pridobitve in ne graditi na starih
               zamerah. Hvala lepa.</p>
            </sp>
            <sp xml:id="SDZ4-Izredna-18-2006-05-29.sp246">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na odločanje o amandmaju poslanske skupine Liberalne demokracije
               Slovenije k sklepu številka 3. Glasujemo. Navzočih je 75 poslank in poslancev, za je
               glasovalo 30, proti 45.</p>
               <p><stage>(Za je glasovalo 30.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o predlogu sklepov. Glasujemo. Navzočih je 73 poslank in
               poslancev, za je glasovalo 71, nihče proti.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Ugotavljam, da so sklepi v celoti sprejeti.</p>
               <p>S tem zaključujem to točko dnevnega reda</p>
               <p>Prehajamo na <title>2. TOČKO DNEVNEGA REDA,</title> to je na <title>OBRAVNAVO ZAHTEVE SKUPINE
                  POSLANCEV, DA DRŽAVNI ZBOR ODLOČI O ODLOČITVI KOLEGIJA PREDSEDNIKA DRŽAVNEGA
                  ZBORA, DA SE PREDLOG ZAKONA O SPREMEMBAH IN DOPOLNITVAH ZAKONA O VISOKEM ŠOLSTVU,
                  EPA 848 /IV, OBRAVNAVA PO SKRAJŠANEM POSTOPKU.</title>
               </p>
               <p>Kolegij predsednika je na 62. seji dne 12. maja 2006 sklenil, da se predlog zakona o
               spremembah in dopolnitvah zakona o visokem šolstvu, ki ga je vlada Republike
               Slovenije predložila po skrajšanem postopku, obravnava po skrajšanem postopku. V
               poslovniškem roku 5 dni je zoper odločitev kolegija skupina 23 poslancev s
               prvopodpisanim dr. Slavkom Gabrom zahtevala, da na podlagi desetega odstavka 21.
               člena poslovnika o odločitvi kolegija odloči državni zbor. V zvezi z odločitvijo
               kolegija, da se navedeni predlog zakona obravnava po skrajšanem postopku dajem besedo
               predstavniku predlagatelja zahteve dr. Slavku Gabru. Izvolite.</p>
            </sp>
            <sp xml:id="SDZ4-Izredna-18-2006-05-29.sp247">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Spolštovane kolegice in kolegi! Podpisnike in
               podpisnice je k predlogu vodilo zelo preprosto dejstvo. Veliko je ljudi, ki v
               strokovni javnosti, pa tudi znotraj politike mislijo, da si je potrebno s spremembo
               zakona o visokem šolstvu vzeti več časa in ga temeljito domisliti prej, preden se
               odločimo sprejeti določene odločitve, ki bodo imeli za Slovenijo dolgoročne
               posledice.</p>
               <p>Dovolite mi, da nas vse skupaj spomnim, kdo so tisti, ki verjamejo, da bi v tej točki
               potrebovali več razmisleka. Sveta za visoko šolstvo omenjam namenoma, ker je to tista
               institucija, ki v tej državi svetuje vladi in pri vseh pomembnejših odločitvah
               posredno tudi temu državnemu zboru. V Svetu za visoko šolstvo sedita obe rektorici
               slovenskih univerz, rektor mariborske univerze, predsednik Slovenske akademije
               znanosti in umetnosti in drugi pomembni ljudje, za katere je težko predpostavljati,
               da ne vedo, kako naj se rečem streže na področju visokega šolstva. Ti ljudje nam
               predlagajo, da si vzamemo čas in da razmislimo temeljito o tem, kako bomo uredili en
               del zakonodaje na področju visokega šolstva. Posebej nas k temu, in to nas verjetno
               ne more čuditi, pozivajo vse tri univerze. Pravijo, da naj ne hitimo in sporočajo, da
               zakon z njimi ni usklajen. In ne nazadnje verjetno ni na odmet, da nas k temu istemu
               pozivajo tudi študentke in študentje te države. Za kaj, najbolj preprosto, gre?
               Povsem mogoče je, da se bomo napačno in prehitro odločili glede primerjave dosedanjih
               diplom tistih, ki jih bodo v tej državi ljudje dobili po programih, ki so bili
               sprejeti tam nekje do sredine leta 2004, in tistih, ki bodo pridobljene po programih,
               sprejetih po tem datumu, torej po bolonjskih.</p>
               <p>Dve nevarnosti obstojita. Zakon nam lahko bodisi podcenimo in razveljavimo bolonjske
               naslove ali pa podcenimo in devalviramo doslej pridobljene diplome. Zadeva ni
               enostavna. Če bi sam moral predlagati ta trenutek rešitev, je ne bi upal in bi se mi
               zdelo, da vem premalo, da bi jo lahko predlagal.</p>
               <p>Predlagam najbolj preprosto, da torej podpremo to, kar je pred vami, da minister,
               svet za visoko šolstvo in celotni korpus partnerjev in partneric, od gospodarstva,
               preko univerz tja do študentarije, dobi možnost za resni razmislek in nam predlaga v
               zakonodajni postopek nekaj, kar bo med njimi usklajeno. Če ni, je tveganje zelo
               veliko. Na nek način imamo opravka vsaj s terminalom tri, če ne s čim bolj nevarnim.
            </p>
            </sp>
            <sp xml:id="SDZ4-Izredna-18-2006-05-29.sp248">

               <speaker>PODPREDSEDNIK SAŠO PEČE:</speaker>

               <p>Hvala. O tej zahtevi torej zahtevi skupine poslancev ni razprave in obrazložitve
               glasu, zato prehajamo na odločanje.</p>
               <p>Predlagam zboru, da odločijo o naslednjem predlogu sklepa: "Predlog zakona o
               spremembah in dopolnitvah zakona o visokem šolstvu se obravnava po skrajšanem
               postopku." Ob tem vas obveščam, če državni zbor sklepa ne bo sprejel, bo predlog
               zakona obravnavan po rednem postopku. Glasujemo. Navzočih je 73 poslank in poslancev,
               za je glasovalo 44, proti 26.</p>
               <p><stage>(Za je glasovalo 44.)</stage> <stage>(Proti 26.)</stage></p>
               <p>Ugotavljam, da bo zbor navedeni predlog zakona obravnaval po skrajšanem postopku.</p>
               <p>S tem zaključujem to točko dnevnega reda, zaključujem tudi 18. izredno sejo državnega
               zbora Republike Slovenije. Lep dan naprej. Srečno.</p>
               <stage type="time">(Seja je bila končana 29. maja 2006 ob 18.46 uri.)</stage>
            </sp>
         </div>
      </body>
   </text>
</TEI>