<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-37-2008-03-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|7C7A8479210141F8C1257421003A10C1</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=7C7A8479210141F8C1257421003A10C1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-37-2008-03-25.DZ" n="37">
               <name>Redna</name>
               <date when="2008-03-25"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-37-2008-03-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">37. seja</stage>
            <stage type="date">(25. marec 2008)</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 14.01.</stage>


            <sp xml:id="SDZ4-Redna-37-2008-03-25.sp1">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Prosim, da zasedete svoja mesta.
               Pričenjam 37. sejo Državnega zbora Republike Slovenije, ki je bila sklicana na
               podlagi prvega odstavka 57. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanci: gospod
               Roberto Battelli, gospod Franc Horvat, Jožef Horvat, Vili Trofenik in mag. Franc
               Žnidaršič.</p>
               <p>Na sejo sem vabil predsednika Vlade Republike Slovenije, gospoda Janeza Janšo k 1. in
               21. točki dnevnega reda, predstavnike Vlade Republike Slovenije k vsem točkam
               dnevnega reda, predstavnika Državnega sveta k 4. in 16. točki, predstavnika Sveta
               Slovenske odškodninske družbe k 18. točki in predstavnika Urada predsednika Republike
               Slovenije ter predstavnika Sodnega sveta k 29. točki dnevnega reda. Vse prisotne lepo
               pozdravljam!</p>
               <p>Prehajamo na določitev dnevnega reda 37. seje Državnega zbora Republike
               Slovenije.</p>
               <p>Predlog dnevnega reda ste prejeli s sklicem seje 14. marca 2008. O predlogu dnevnega
               reda bomo odločali v skladu z drugim odstavkom 64. člena Poslovnika Državnega
               zbora.</p>
               <p>Prehajamo na obravnavo in odločanje o predlogih za umik točk z dnevnega reda.
               Poslanske skupine SD, LDS, Zares, SNS in Lipa predlagajo, da se z dnevnega reda seje
               umakne Predlog zakona o prenosu nalog v pristojnost pokrajin, druga obravnava.
               Predlog za umik ste prejeli z dopisom z dne 21. marca 2008. Želi besedo predstavnik
               predlagateljev umika? Gospod Potrč, izvolite.</p>
            </sp>
            <sp xml:id="SDZ4-Redna-37-2008-03-25.sp2">

               <speaker>MIRAN POTRČ:</speaker>

               <p>Hvala lepa, gospod predsednik. Pet poslanskih skupin opozicije je trdno prepričanih,
               da pot, po kateri poskuša Državni zbor sprejeti pokrajinsko zakonodajo, ni ustrezna.
               Vedno znova poskuša koalicijska večina posamične rešitve spraviti skozi dnevni red in
               se s tem vsakokrat, ko se katerakoli posamična rešitev sprejme, otežuje možnost
               celovitega razgovora o vprašanjih pokrajinske zakonodaje. Mi smo namreč trdno
               prepričani, da so vprašanja števila pokrajin, velikosti pokrajin, njihovih
               pristojnosti in načina njihovega financiranja tako medsebojno povezana, da nobenega
               ni mogoče ločeno obravnavati. Če si vladna koalicija zamišlja, da bo skozi pritisk in
               skozi politično demagogijo dosegla drugačno mnenje pri opozicijskih poslanskih
               skupinah, se vara. In naš poskus pri obravnavi današnjega dnevnega reda je pač
               dosledno vodenje politike, ki smo jo doslej ubrali in ki zahteva hkratno obravnavo
               vseh pokrajinskih zakonov. Predlagamo vam, da naš predlog sprejmete in s tem morda
               ujamemo skupaj zadnji vlak, kjer bi obravnava pokrajinske zakonodaje v tem mandatu še
               bila mogoča, v nasprotnem primeru se bojimo, da takšne možnosti ne bo več. In vnaprej
               povemo, da ne bomo sprejemali nikakršne vaše kritike, da to delamo zato, ker ne
               maramo pokrajin. Obratno. Vi želite pokrajine, ki bodo nedomišljene, medsebojno
               neusklajene, mi pa odgovornosti za takšen sprejem zakonodaje ne želimo sprejeti.
               Hvala lepa.</p>
            </sp>
            <sp xml:id="SDZ4-Redna-37-2008-03-25.sp3">

               <speaker>PREDSEDNIK FRANCE CUKJATI:</speaker>

               <p>Hvala. Želijo besedo predstavniki poslanskih skupin? Odpiram prijavo. Gospod Jazbec,
               izvolite.</p>
            </sp>
            <sp xml:id="SDZ4-Redna-37-2008-03-25.sp4">

               <speaker>FRANC JAZBEC:</speaker>

               <p>Hvala lepa. Poslanska skupina Slovenske demokratske stranke predloga za umik točke z
               dnevnega reda ne bo podprla. Smatramo namreč, da je predlog zakona primerno
               pripravljen, da lahko na Državnem zboru opravimo drugo obravnavo. Mislimo, da poti,
               ki jih opozicija ubira pri sprejemanju tako imenovanega paketa pokrajinske
               zakonodaje, so naperjene samo v tej smeri, da se pokrajinska zakonodaja ne bi v tem
               mandatu sprejela, s tem se pa onemogoča tudi to, da bi pokrajine lahko zaživele v
               letu 2009.</p>
               <p>Takšno nasprotovanje namreč ne pelje nikamor, ker to, kar je predstavnik
               predlagatelja za umik povedal, ko hkrati predlaga umik, s tem pa pogojuje to, da se,
               če predlog ne bo izglasovan, onemogoča nadaljnja razprava in s tem tudi onemogoča
               možnost, da bi pokrajinska zakonodaja bila še sprejeta v tem mandatu, to ne zdrži
               nobene presoje. Zakonodaja, ki je pripravljena, je prestala, bi temu lahko rekli,
               težko pot do te stopnje, da je prišla v drugo obravnavo. Usklajevanje tako pomembnega
               zakona, kot je zakon o prenosu nalog iz države na pokrajine, je dolgotrajno in mučno
               delo in to pot je zakon tako pripravljen, da bi bilo primerno, da ga dejansko tudi
               sprejmemo. Bojim se, da predlagatelji umika tega zakona imajo drugačne interese, da
               bodo to primerno zakonodajo v naslednjem mandatu, če bodo prišli na oblast, potem
               lahko samo prenesli in podali naprej. S tem bi današnjim predlagateljem v bistvu
               onemogočili, da temu oponira, kajti zakonodaja je dobra, zato bomo v poslanski
               skupini naredili vse, da bo, ne samo ta zakon, tudi ostali paket zakonov sprejet v
               tem mandatu. Hvala.</p>
            </sp>
            <sp xml:id="SDZ4-Redna-37-2008-03-25.sp5">

               <speaker>PREDSEDNIK FRANCE CUKJATI:</speaker>

               <p>Hvala. Gospa Zalokar Oražem, izvolite.</p>
            </sp>
            <sp xml:id="SDZ4-Redna-37-2008-03-25.sp6">

               <speaker>CVETKA ZALOKAR ORAŽEM:</speaker>

               <p>Hvala lepa, gospod predsednik za besedo. Spoštovane kolegice in kolegi! Lahko rečem,
               da se farsa s sprejemanjem pokrajninske zakonodaje nadaljuje še naprej. In v naši
               poslanski skupini Zares smo se pridružili še štirim drugim strankam oziroma
               poslanskim skupinam, ki menijo, da je potrebno na tem področju zgodbo ustanavljanja
               slovenskih pokrajin zastaviti na drugačen način. Pet poslanskih skupin daje
               sporočilo, da nekaj na tem področju ni v redu. In sprejemati zakone, za katere je
               potrebna navadna večina, je farsa. In očitno se na ta način izvaja določen pritisk na
               poslanke in poslance, pa tudi na politične skupine v Državnem zboru, da bi prišli v
               situacijo, ko bomo imeli sprejete vse vsebinske zakone, ne pa sprejetega zakona
               oziroma ne sprejetega tistega, kar je bistveno, dogovora o tem, kakšne pokrajine v
               Sloveniji želimo. In največja neumnost je, da sprejemamo po moji oceni najbolj
               pomemben zakon, to je zakon o pristojnostih, brez dogovora o tem, kakšne pokrajine,
               kako velike in koliko jih bomo v Sloveniji imeli. In ta pritisk, jaz vam moram reči v
               imenu naše poslanske skupine, ne bo obrodil sadov. In žalostno je, da pravzaprav v
               tem obdobju ne potekajo nikakršni pogovori in prav je, da javnost to ve, ne potekajo
               nikakršni pogovori, usklajevanja, dogovarjanja ali karkoli v zvezi s pokrajinami, kar
               bi bilo edino smiselno in kar bi bilo edino pravilno s strani vladajoče koalicije.
               Pač pa se izvajajo samo grobi pritiski pri sprejemanju zakonodaje na silo. Na ta
               način v Sloveniji do pokrajin ne bomo nikoli, predvsem pa ne v tem mandatu, prišli.
               Pomembno je dogovarjanje, pomembno je usklajevanje in na tem ste žal padli na izpitu.
               Je pa danes že jasno, da bo interpretacija za to krivdo, kdo bo krivdo ob koncu
               mandata, da ne bo pokrajin, zelo močna in zelo velika. In jaz sem v tej obrazložitvi
               dala veliko argumentov, ki govore o tem, da bi bilo prav, da se ozrete tudi malo
               vase, in da začnemo na pravih temeljih in resno pogovore o tem, in to na tisti točki,
               kjer smo zastali. Ne pa, da sprejemamo zakon o pristojnostih, na katerega vam v
               sistemskem smislu daje izjemno močne in resne pomisleke tudi Zakonodajno-pravna
               služba, ki pravi, da se ne more sprejemati, najbolj pomembna vsebinska zakonodaja, ne
               da bi vedeli, kakšne bodo pokrajine, da ta zakon sistemsko vpliva na več kot 50
               drugih področjih zakonov in ustvarja nepreglednost in nejasnost zakonskega besedila.
               Vsi ti argumenti, vsa ta opozorila so za vas nepomembna. Gre .../Izklop
               mikrofona./...</p>
            </sp>
            <sp xml:id="SDZ4-Redna-37-2008-03-25.sp7">

               <speaker>PREDSEDNIK FRANCE CUKJATI:</speaker>

               <p>Hvala. Gospod Milan Petek. Izvolite.</p>
            </sp>
            <sp xml:id="SDZ4-Redna-37-2008-03-25.sp8">

               <speaker>MILAN PETEK:</speaker>

               <p>Hvala lepa, predsednik. Kolegice, kolegi! Nič novega ne bom povedal, če bom ponovil
               to, kar delamo že ves čas pravzaprav vsi opozicijski poslanci, da grešite, ko
               sprejemate zakonodajo, tako pomembno za bodoči razvoj Slovenije na način, da hočete s
               preglasovanjem samo koalicijskih glasov sprejeti ves paket zakonov. Pri tem ste
               verjetno spregledali, da smo v opoziciji enotni, da vsa opozicija glasuje ali
               obstruira seje takrat, ko vi trmasto vztrajate pri tem, da se razprava o zakonih, ki
               so v tej fazi, v tem trenutku res nesmiselni, izvede. Žal ta koalicija gluha, kot zna
               biti, in v tem primeru posebej zna biti, očitno, zavrača vse dobronamerne predloge in
               se na naše pozive ne ozira. Tako smo tudi danes že drugič v položaju, da vam skušamo
               dopovedati, da je sprejemanje enega izmed zakonov, kljub temu, da osnovnega zakona,
               to je zakon o ustanovitvi pokrajin, ta parlament ni sprejel oziroma je bil izglasovan
               s premajhnim številom glasov, nesmiselno. To vam je povedala Zakonodajno-pravna
               služba, za katero menimo, da bi jo vsaj mi pri našem ravnanju morali primarno
               spoštovati. Tudi na to se požvižgate in izvajate dobesedno nasilje nad vso opozicijo
               in verjamem, da tudi nasilje nad prebivalci Slovenije, ki pričakujejo odgovorno
               ravnanje parlamenta in poenotenje parlamenta v zvezi s tako pomembno zakonodajo.</p>
               <p>To, kar pa se dogaja izven parlamenta na tako imenovanih podpisih peticije, ko
               nekateri koalicijski poslanci preko svojih strankarskih skupin podpisujejo dokument,
               za katerega v katerem ne piše, da gre za paket pokrajinske zakonodaje, ki prinaša 14
               pokrajin, ampak govori o tem, da so za pokrajine, je pa zloraba demokracije, da ne
               poveste, da pravzaprav hočete sforsirati zakonodajo, ki v tistem primeru podpisov
               nima pravega naziva.</p>
               <p>Zaradi tega še enkrat poziv: prekinimo oziroma umaknimo točko iz današnjega dnevnega
               reda, vzemimo si čas, še enkrat dogovorimo in ugotovimo, ali obstajajo pogoji za to,
               da to zakonodajo sprejmemo v tem parlamentu oziroma v tem mandatu. Če ne, počakajmo
               na to, da bo drugi mandat nadaljeval naše delo. Delo, za katerega pa je v tem
               trenutku lahko, in temu se pridružujemo, možno reči, da je napredek v primerjavi s
               tistim, kar je bilo do sedaj narejeno, vendar ne zadosten, da bi lahko užival tudi
               našo podporo.</p>
               <p>Hvala.</p>
            </sp>
            <sp xml:id="SDZ4-Redna-37-2008-03-25.sp9">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Žnidaršič.</p>
            </sp>
            <sp xml:id="SDZ4-Redna-37-2008-03-25.sp10">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod predsednik. Spoštovane kolegice in kolegi!</p>
               <p>Naša poslanska skupine seveda podpira umik te točke z dnevnega reda zaradi tega, ker
               je koalicijskim partnericam že sporočila, da na tak način ne bo sodelovala pri
               nadaljnjem sprejemanju pokrajinske zakonodaje, kajti ve se in moramo se zavedati
               dejstva, da končnega uspeha ne morem biti, če ne bo dveh tretjin prisotnih poslancev,
               ko se bo krovni zakon sprejemal. In ta se sprejeti ne bo mogel, kar je že danes vsem
               znano. Mislimo, da je nadaljevanje postopkov pri vseh drugih zakonih, ki se jih
               sprejema z navadno večino, zapravljanje časa, ki ga nimamo, in denarja, ki ni naš,
               ampak od državljanov, ki morajo to, bi rekel, enostransko voljo večine naše vladne
               koalicije prenašati. Mislim, da je prav, da bi končno spoznali, da je vprašanje
               ustanovitve in delovanja pokrajin v najširšem interesu državljanov Republike
               Slovenije in da bi ta zakonodaja morala doživeti najširši konsenz vseh političnih
               strank v parlamentu in ne more biti nobene rešitve, ki bi bila sprejeta enostransko
               ob popolnem nasprotovanju tako rekoč polovice volilnega telesa. V tem smislu menimo,
               da je prav, da koalicija, ki to ponuja, umakne ta zakon z dnevnega reda in začne z
               nadaljevanjem dogovorov, ki bi prinesli širše soglasje pri sprejemanju posameznih
               zakonov in dali upanje, da bo na koncu tudi krovni zakon sprejet. Če bodo naši
               koalicijski partnerji kljub temu posiljevali Državni zbor z nadaljevanjem teh
               postopkov brez širšega soglasja, potem moramo sporočiti tako koalicijskim partnerjem
               kot Državnemu zboru, pa seveda širši slovenski javnosti, da mi pri takem enostranskem
               ravnanju ne bomo sodelovali. Ne samo, da ne bomo podpirali teh postopkov, pač pa tudi
               sodelovali ne bomo. Hvala lepa.</p>
            </sp>
            <sp xml:id="SDZ4-Redna-37-2008-03-25.sp11">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo. Prosim poslanke in poslance, da preverijo
               delovanje glasovalnih naprav.</p>
               <p>Prehajamo na odločanje o predlogu za umik navedene točke z dnevnega reda. Glasujemo.
               Navzočih je 70 poslank in poslancev, za je glasovalo 33, proti 36.</p>
               <p>(Za je glasovalo 33.) (Proti 36.)</p>
               <p>Ugotavljam, da predlog ni sprejet.</p>
               <p>Poslanska skupina Zares predlaga, da se z dnevnega reda seje umakne Predlog zakona o
               odvetniški tarifi. Predlog za umik ste prejeli 21. marca 2008. Želi besedo
               predstavnik predlagateljev? Izvolite, gospod Gantar, imate besedo.</p>
            </sp>
            <sp xml:id="SDZ4-Redna-37-2008-03-25.sp12">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovane kolegic in kolegi poslanci! Res je, vložili
               smo predlog za umik 14. točke, to je Predlog zakona o odvetniški tarifi. Obrazložitev
               je zelo enostavna. Po našem mnenju ta zakon sploh ne bi smel biti uvrščen na dnevni
               red, saj zakon, na katerega se ta predlog zakona nanaša, niti še ni v obravnavi v
               Državnem zboru, je v pripravi, še manj pa, da bi bil sprejet. Tako seveda ne moremo
               sprejeti zakona o odvetniški tarifi, če pred tem ne vemo zagotovo, kakšne bodo
               rešitve, sprejete v zakonu o odvetništvu. Če bomo ta zakon sprejeli, pri tem pa bo
               obstajala ta pravna praznina, bomo vsa odvetniška razmerja in tarife pripeljali v nek
               prazen prostor. Zato pozivam vse skupaj, da vendar gremo po vrstnem redu, da se
               najprej z zakonom o odvetništvu odločimo, ali želimo spremembe, ki jih predlaga
               Vlada, ali ne, in šele potem spreminjamo zakon o odvetniški tarifi.</p>
               <p>Predlagam, da ta zakon umaknemo z dnevnega reda, saj navsezadnje na dnevni red sploh
               ne bi smel biti uvrščen. Hvala.</p>
            </sp>
            <sp xml:id="SDZ4-Redna-37-2008-03-25.sp13">

               <speaker>PREDSEDNIK FRANCE CUKJATI:</speaker>

               <p>Hvala. Želijo predstavniki poslanskih skupin besedo? Odpiram prijave. Prijava teče.
               Gospa Lavtižar Bebler, izvolite, imate besedo.</p>
            </sp>
            <sp xml:id="SDZ4-Redna-37-2008-03-25.sp14">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik. Poslanka skupina Socialnih demokratov bo ta
               predlog za umik tega zakona z dnevnega reda podprla. Mi nasprotujemo rešitvi, da se
               odvetniška tarifa določi z zakonom, to svoje nasprotovanje vežemo na ustavno
               določilo, da je odvetništvo kot delo pravosodja samostojna in neodvisna služba in da
               je javni interes pri tem uresničen skozi soglasje ministra za pravosodje k sleherni
               spremembi odvetniške tarife. Državni zbor bi na ta način, če ostane ta zakon na
               dnevnem redu, prej obravnaval in morda tudi sprejel zakon o odvetniški tarifi kot sam
               zakon o odvetništvu, ki naj bi šele odkazoval na zakon o odvetniški tarifi. Takšna
               procedura je za nas nesprejemljiva, da sploh ne govorim o tem, da Vlada predlaga
               zakon o odvetništvu po skrajšanem postopku, ki v resnici ne pomeni manjših in manj
               pomembnih sprememb. In v tem smislu je tudi taka procedura za nas povsem
               nesprejemljiva in je ne odobravamo. Hvala lepa.</p>
            </sp>
            <sp xml:id="SDZ4-Redna-37-2008-03-25.sp15">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gulič.</p>
            </sp>
            <sp xml:id="SDZ4-Redna-37-2008-03-25.sp16">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! V Liberalni demokraciji
               Slovenije nasprotujemo temu, da se ta predlog zakona uvršča na to sejo. Razlogi so
               bili že danes večkrat povedani, ampak v bistvu mi ne moremo odločati o nečem, kar nam
               ni še dano, da odločamo. Šele kakšna sprememba zakona o odvetništvu bi nam to
               omogočala. V tem trenutku velja tisti zakon, ki je bil že sprejet, in ta onemogoča
               sprejemanje takšnega zakona. Zaradi tega je ta zadeve nesmiselna, je pa v neki
               maniri, ki jo Ministrstvo za pravosodje vodi v zadnjem času. Se pravi, da najprej
               odločamo o nekih delnih rešitvah ali pa zakonih, ki obravnavajo ožja področja, in
               potem se sklicujoč na te odločitve obravnavajo širši zakoni, krovni ali pa sistemski.
               Vsekakor je pa razlog, da nasprotujemo temu zakonu, tudi ta, da konec koncev minister
               vedno lahko s svojim mnenjem, s svojim soglasjem prepreči ali dovoli spreminjanje
               tarif in se nam zdi že sam po sebi ta zakon nepotreben in izguba časa in živcev.
               Hvala lepa.</p>
            </sp>
            <sp xml:id="SDZ4-Redna-37-2008-03-25.sp17">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kovačič.</p>
            </sp>
            <sp xml:id="SDZ4-Redna-37-2008-03-25.sp18">

               <speaker>DIMITRIJ KOVAČIČ:</speaker>

               <p>Hvala lepa za besedo. V poslanski skupini Slovenske demokratske stranke bomo proti
               umiku te točke z dnevnega reda. Smatramo, da gre za zelo pomemben zakon, gre za
               vprašanje odvetniške tarife, ki ne more in ne sme biti v domeni samo odvetnikov,
               ampak gre za opravljanje odvetniške dejavnosti, ki se opravlja predvsem v javnem
               interesu. Zato je interes javnosti, ki jo predstavlja država, tak, da je prav, da se
               odvetniška tarifa določi z zakonom. Gre tudi za zakon, ki je predvsem v interesu
               uporabnikov odvetniških storitev, ki bodo lahko tako hitreje in ceneje prišli do te
               pomoči zastopanja s strani odvetnikov. Upravičeno lahko tudi pričakujemo, da bodo na
               ta način, s tem konceptom, ki ga ta zakon uveljavlja, tudi v povprečju bolj zavzeto
               in učinkovito in odgovorno zastopani. Vendar s tem bi se, če bom nadaljeval, spuščal
               tudi v samo vsebino, ki bo prišla na vrsto kasneje. Dejansko se mi zdi, da je predlog
               za umik te točke z dnevnega reda poskus zavlačevanja sprejemanja tega zakona, ki je
               nenazadnje nujno potreben tudi zato, da bo tudi prispeval k odpravljanju sodnih
               zaostankov, ki, kot vemo, so v naši državi zelo velik problem, zato je prav, da vsi
               mi, ki imamo možnost odločati in prispevati k zmanjševanju oziroma odpravljanju
               sodnih zaostankov, naredimo vse, da z ustrezno zakonodajo prispevamo, da bodo
               dejansko v čim krajšem času sodni zaostanki odpravljeni. Hvala.</p>
            </sp>
            <sp xml:id="SDZ4-Redna-37-2008-03-25.sp19">

               <speaker>PREDSEDNIK FRANCE CUKJATI:</speaker>

               <p>Hvala. Zaključujem razpravo in prehajamo na odločanje. Glasujemo. Glasovanje o
               predlogu za umik navedene točke z dnevnega reda teče. Navzočih je 96 poslank in
               poslancev, za jih je glasovalo 29, proti 37.</p>
               <p>(Za je glasovalo 29.) (Proti 37.)</p>
               <p>Ugotavljam, da predlog ni sprejet.</p>
               <p>Prehajamo na obravnavo predloga za širitev dnevnega reda. Po dogovoru na Kolegiju
               predsednika Državnega zbora predlagam, da se dnevni red seje razširi z obravnavo
               Predloga zakona o dopolnitvi zakona o določitvi minimalne plače, nujni postopek.
               Predlog za širitev ste prejeli z dopisom 21. marca 2008. Želijo besedo predstavniki
               poslanskih skupin? (Ne.) Prehajamo na odločanje. Glasujemo. Navzočih je 70 poslank in
               poslancev, za jih je glasovalo 67, proti 1.</p>
               <p>(Za je glasovalo 67.) (Proti 1.)</p>
               <p>Ugotavljam, da je predlog sprejet.</p>
               <p>Sedaj prehajamo na določitev dnevnega reda. Zboru predlagam, da za današnjo sejo
               določi dnevni red, ki ste ga prejeli s sklicem seje in s sprejeto dopolnitvijo.
               Glasujemo. Navzočih je 69 poslank in poslancev, za jih je glasovalo 48, proti 4.</p>
               <p>(Za je glasovalo 48.) (Proti 4.)</p>
               <p>Ugotavljam, da je dnevni red 37. seje zbora določen. Prekinjam sejo zbora, ki jo bomo
               nadaljevali ob 15. uri z obravnavo 1. točke dnevnega reda - vprašanja poslank in
               poslancev.</p>
               <p>(Seja je bila prekinjena ob 14.26 in se je nadaljevala ob 15.01.)</p>
            </sp>
            <sp xml:id="SDZ4-Redna-37-2008-03-25.sp20">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, prosim, da se umirite in zasedete svoja
               mesta. Velja tudi za ministre in druge predstavnike slovenske vlade.</p>
               <p>Prehajamo na <title>1. TOČKO DNEVNEGA REDA - TO JE NA VPRAŠANJA POSLANK IN POSLANCEV.
               </title>V zvezi s to točko dnevnega reda sem v poslovniškem roku prejel pisne prijave
               28-ih poslank in poslancev. Vrstni red postavljanja poslanskih vprašanj je določen na
               podlagi dogovora z vodji poslanskih skupin v skladu z 244. členom, drugim odstavkom
               245. člena in 247. členom Poslovnika Državnega zbora. Na prva tri vprašanje poslancev
               iz opozicije in na poslansko vprašanje, poslanca vladajoče koalicije bo odgovoril
               predsednik Vlade. V nadaljevanju bodo na neodgovorjena poslanska vprašanja,
               postavljena na 33., 34., 35. in 36. seji zbora, odgovarjali le ministri, ki so danes
               prisotni. Vsak poslanec ima za postavitev vprašanja na voljo tri minute. Predsednik
               Vlade in ministri odgovorijo na vprašanje v največ petih minutah. Če je vprašanje
               postavljeno večim ministrom, imajo vsi skupaj na voljo pet minut za odgovor.
               Poslanec, ki ne bo zadovoljen z odgovorom, lahko zahteva dopolnitev odgovora, ne more
               pa postaviti dodatnega vprašanja. Obrazložitev zahteve za dopolnitev odgovora
               poslanec predstavi v dveh minutah, dopolnitev odgovora pa sme trajati največ tri
               minute. Poslanec, ki je postavil vprašanje, lahko zahteva, da se na naslednji seji
               opravi razprava o odgovoru predsednika Vlade, ministra ali generalnega sekretarja
               Vlade. O tem odloči Državni zbor brez razprave. V primeru, da poslanec na postavljeno
               vprašanje danes ne bo dobil odgovora, mu mora predsednik Vlade, minister ali
               generalni sekretar Vlade v 30-ih dneh predložiti pisni odgovor. Poslanec, ki je
               postavil vprašanje, na katerega ni bilo odgovorjeno, lahko izjavi, da vztraja pri
               ustnem odgovoru. V tem primeru bom vprašanje uvrstil na naslednjo sejo Državnega
               zbora.</p>
               <p>V zvezi s to točko so se za danes opravičili naslednji ministri in ministrica:
               minister za obrambo gospod Karl Erjavec, generalni sekretar Vlade mag. Božo Predalič
               in ministrica za delo, družino in socialne zadeve gospa Marjeta Cotman.</p>
               <p>Na klop ste prejeli pregled poslanskih vprašanj in pobud, na katere v poslovniškem
               roku ni bilo odgovorjeno. Prehajamo na predstavitev poslanskih vprašanj. Gospa
               Zalokar Oražem, imate proceduralni predlog. Izvolite.</p>
            </sp>
            <sp xml:id="SDZ4-Redna-37-2008-03-25.sp21">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, gospod predsednik. Spoštovani kolegi in kolegice!</p>
               <p>Poslanska skupina Zares je v petek najavila postavitev ustnega poslanskega vprašanja
               predsedniku Vlade. Poslansko vprašanje naj bi postavil naš kolega Vili Trofenik.
               Kolega je žal med prazniki zbolel in danes smo bili seznanjeni, da poslanskega
               vprašanja ne sme postaviti noben drug poslanec ali poslanka skupine Zares. Dobili smo
               nerazumljiv in za nas zelo nenavaden odgovor, da naj bi naše poslansko vprašanje
               prebral predsednik Državnega zbora, češ, da je bilo tako že nekoč v letu 2006.
               Poslovnik o tem in o takšni situaciji ne govori. Zato se nam zdi interpretacija
               predsednika Državnega zbora grob poseg v naše pravice. Poslansko vprašanje namreč
               obsega vprašanje in obrazložitev k vprašanju in nam bo obrazložitev vprašanja
               onemogočena oziroma nam bo onemogočeno sploh postaviti to vprašanje. Prav tako nam bo
               onemogočena in odvzeta pravica morebitne zahteve po dopolnitvi odgovora in postavitve
               zahteve za razpravo o tem odgovoru. Poslanska vprašanja, in to predvsem vprašanja, ki
               jih postavljamo predsedniku Vlade, so za opozicijo zelo pomembna. Imajo velik pomen
               še posebej za nas. Seveda smo zelo razočarani, da se nam želi na tak način zapirati
               usta in natikati nagobčnik, kajti po naši oceni gre za poslovniško telovadbo. In,
               gospod predsednik Cukjati, če boste danes ponovno sprejeli takšno odločitev - mi
               namreč predlagamo, da o tem odločajo tudi drugi kolegi in kolegice z glasovanjem,
               kajti to bo v prihodnosti morda doletelo še koga, potem dovolite, da vam preberem
               tole: "Kar se tiče poslanskega vprašanja, ni treba vnaprej navesti obrazložitve za
               vprašanje, drugače ne vidim smisla, da imamo sploh ta del parlamentarnega dela. Lahko
               samo tisti uradniki, ki itak vnaprej pripravijo odgovore predsedniku Vlade, to
               pošljejo pisno in potem tega niti ne potrebujemo v parlamentu." To je 20. aprila leta
               2004 rekel aktualni predsednik Vlade, gospod Janez Janša, ki naj bi nam danes na
               podobno vprašanje odgovoril, pa žal vprašanja ne moremo postaviti.</p>
            </sp>
            <sp xml:id="SDZ4-Redna-37-2008-03-25.sp22">

               <speaker>PREDSEDNIK FRANCE CUKJATI:</speaker>

               <p>Gospa Zalokar Oražem, javnost oziroma Državni zbor zahteva, da odgovorim na to vašo
               pobudo oziroma protest. Gospod Lahovnik je bil pri meni, sva se menila, jaz sem mu
               razložil zadeve in nisem opazil, da ne bi razumel te obrazložitve. Naj vendar povem,
               da 244. člen govori, da poslansko vprašanje postavi poslanec iz opozicijske poslanske
               skupine, ne pa poslanska skupina. Če poslanec ni prisoten, ga v postavitvi vprašanja
               nihče ne more zamenjati. Nihče. Tak primer smo imeli že leta 2006, 13. julija, ko je
               gospod Presečnik imel najavljeno poslansko vprašanje predsedniku Vlade, pa je zaradi
               operacije bil upravičeno odsoten. In takrat, če si izvolite pogledati magnetogram,
               bom citiral, kaj sem rekel: "Predsednik France Cukjati: Hvala gospodu predsedniku.
               Gospod Jakob Presečnik vam je posredoval naslednje vprašanje..." in sem citiral
               vprašanje, ki je bilo postavljeno. "Ker je gospod Presečnik danes upravičeno odsoten,
               sprašujem, ali kljub temu želite odgovoriti na njegovo poslansko vprašanje?
               Izvolite." In tako bom delal tudi naprej, vključno danes. Se opravičujem Državnemu
               zboru, poslankam in poslancem, za to prekinitev dela.</p>
               <p>Prehajamo na postavitev poslanskih vprašanj s strani poslancev poslanskih skupin.
               Besedo ima gospod Sašo Peče. Izvolite.</p>
            </sp>
            <sp xml:id="SDZ4-Redna-37-2008-03-25.sp23">

               <speaker>SAŠO PEČE:</speaker>

               <p>Spoštovani prisotni. Dober dan, gospod predsednik Vlade.</p>
               <p>V Poslanski skupini Lipa trdimo, da vodite neodgovorno politiko, da vodite
               neodgovorno in nekredibilno dogovorno politiko v dogovarjanju s sosednjo Republiko
               Hrvaško. Dejstvo je, da z odprtimi vprašanji, meddržavnimi vprašanji manipulirate,
               manipulirate v smislu zadovoljevanja ozkega, egoističnega cilja politike - to je
               nabiranje volilnih glasov. Dejstva kažejo, da so se dogovori začeli frekventno
               odvijati ravno v obdobju vaše vlade, torej, da Hrvaška izpostavi vprašanje za njo tik
               pred njenimi volitvami in seveda kasneje najde ugodno rešitev ter od te rešitve
               naknadno odstopi. Enako se odvija v naši državi. Žal. Še enkrat poudarjam, po naši
               oceni vodite neodgovorno politiko.</p>
               <p>V okviru te neodgovorne politike verjetno spada tudi dogovorna politika z nekaterimi
               drugimi političnimi strankami znotraj Državnega zbora, ki imajo tisti, kot je kolega
               Boštjan Zagorac rekel, "velikonočni sindrom barvanja kamnov".</p>
               <p>Rad pa bi izpostavil naslednje vprašanje. Prvič: Kaj je Vlada Republike Slovenije v
               okviru instituta predsedovanja Evropski uniji storila za zaščito nacionalnih
               interesov ozemeljske celovitosti Republike Slovenije?</p>
               <p>In drugič: Glede na ciničen nasmeh ministra za zunanje zadeve na Odboru za zunanjo
               politiko ob predstavitvi sklepa in poprosila OZP-ja, da sprejme predlog sklepa,
               katerega avtorstvo smo podali v okviru poslanske skupine, in sicer, da se v skladu s
               14. členom Zakona o zunanjih zadevah odpokliče oziroma da Vlada Republike Slovenije v
               sodelovanju z matičnim delovnim telesom Državnega zbora sprejme sklep oziroma
               pripravi ga minister za zunanje zadeve, določi ga Vlada po predhodnem mnenju
               delovnega telesa, da se začasno odpokliče veleposlanika Republike Slovenije v
               sosednji Hrvaški.</p>
               <p>Po naši oceni bi Slovenija morala narediti tisti korak, ki bi izražal našo
               avtonomnost, predvsem pa naš slovenski ponos. Ne pa da vedno znova le pošilja
               diplomatske note na nižjih ravneh, poleg tega pa za nastalo situacijo vedno znova
               krivi nižje instance ali celo direktorje različnih kmetijskih skladov.</p>
               <p>Zato vas gospod predsednik prosim, da odgovorite na oboji vprašanji. Prvič: kar se
               tiče učinkovitosti predsedovanja Evropske unije in sposobnosti naše države da v tem
               obdobju izbori tudi nekaj zase kot polnopravna članica Evropske unije, ki predseduje,
               in drugič, o predlogu poslanske skupine o začasnem odpoklicu našega veleposlanika iz
               sosednje Hrvaške.</p>
               <p>Hvala.</p>
            </sp>
            <sp xml:id="SDZ4-Redna-37-2008-03-25.sp24">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod predsednik, izvolite.</p>
            </sp>
            <sp xml:id="SDZ4-Redna-37-2008-03-25.sp25">

               <speaker>JANEZ JANŠA:</speaker>

               <p>Hvala lepa za vprašanje.</p>
               <p>Slovenska vlada pri urejanju odnosov s Hrvaško dosledno izhaja iz temeljne ustavne
               listine, ki je bila sprejeta v Državnem zboru junija leta 1991. Med drugim ta
               temeljna ustavna listina tudi določa, da so nekdanje meje med dvema republikama, se
               pravi med Republiko Slovenijo in Republiko Hrvaško, v okviru bivše Jugoslavije
               postale državne meje dveh novonastalih držav. Potrditev tega osnovnega izhodišča, ki
               je bil praktično v enakem besedilu sprejet tudi v hrvaškem saboru, prav tako junija
               leta 1991, je ta vlada dosegla tudi junija leta 2005 z Brionsko izjavo. S to brionsko
               izjavo sta se vladi Slovenije in Hrvaške zavezali k izogibanju incidentov in ponovno
               potrdili, da je treba spoštovati stanje in pristojnosti na meji in ob meji, kot je
               bilo ob osamosvojitvi. Po tem datumu je sosednja država res nekajkrat enostransko
               kršila ta dogovor, vendar pa nobeno enostransko dejanje sosednje države ne po tem
               datumom ne pred tem datumu v mandatu te vlade ni ostalo brez ustreznega odgovora. Ob
               tem opozarjam, da ta Vlada 3. decembra leta 2004 v roke ni dobila nepopisanega lista
               papirja. Dobila je v roke neurejeno stanje na treh ali štirih ključnih področjih v
               odnosu med Slovenijo in Hrvaško. In reševati je potrebno situacijo, kakršna je, ne pa
               takšno kakršno bi si želeli ali pa bi si kdo želel, da bi obstajala. S tega vidika je
               treba povedati, da danes, marca leta 2008, Slovenija nadzoruje ravno toliko
               suverenega ozemlja Republike Slovenije, kot ga je nadzorovala Vlada Republike
               Slovenije pred štirimi ali pa pred petimi leti. Poleg pravnih učinkov raznih
               enostranskih potez je potrebno upoštevati tudi različne kontekste, med drugim tudi
               evropski kontekst nekaterih hrvaških potez. Slovenija se je že ob začetku pogajanj za
               članstvo v Evropski uniji zavezala evropski politiki dobrososedskih odnosov. K tej
               politiki pa je z začetkom pogajanj za članstvo v Evropski uniji zavezana tudi
               sosednja država. Da evropski princip kljub nekaterim težavam deluje, nenazadnje
               dokazuje primer zaščitne ekološko-ribolovne cone. Kot zelo pravilno se je izkazalo
               vztrajanje Slovenije nad tem, da gre tukaj za problem, ki ga je Hrvaška s preklicem
               ali pa nespoštovanjem dogovora povzročila na relaciji Hrvaška - Evropska unija
               oziroma Evropska komisija. Hrvaška stran je tista, ki je enostransko kršila
               dogovorjeni režim. Evropska drža se je v tem primeru izkazala za najbolj učinkovito,
               lahko bi celo rekli edino učinkovito vprašanje, kaj bi se dogajalo s to cono, če ne
               bi bilo tega evropskega okvira. Trajalo je sicer dva meseca in pol, vendar je bila
               Hrvaška prisiljena enostransko sprejeti ukrep ponovno preklicati. Vlada bo pri
               reševanju odprtih vprašanj s sosednjo Hrvaško upoštevala tudi zadnje zaključke Odbora
               za mednarodne odnose Državnega zbora in tudi v prihodnje ščitila interese Republike
               Slovenije z vsemi legitimnimi sredstvi. Mednje spadajo premišljene in sorazmerne
               reakcije na enostranske poteze in ravnanja, ki dolgoročno privedejo do rezultatov. Še
               v času, ko Slovenija predseduje Svetu Evropske unije, si želimo enotnega nastopa
               političnih subjektov do teh relacij in do vprašanja odnosov med Slovenijo in Hrvaško.
               Na četrtkovem sestanku vodij parlamentarnih strank, ki sem ga sklical.../Opozorilni
               znak za konec razprave./.. bomo videli, ali ta zaveza, ki je doslej vsaj za silo
               držala lahko vzdrži tudi v tem času, ki so ga nekateri že razglasili za
               predvolilnega.</p>
            </sp>
            <sp xml:id="SDZ4-Redna-37-2008-03-25.sp26">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Peče.</p>
            </sp>
            <sp xml:id="SDZ4-Redna-37-2008-03-25.sp27">

               <speaker>SAŠO PEČE:</speaker>

               <p>Na tisti, po moji oceni, vsebinski drugi del o odpoklicu veleposlanika se niste niti
               odzvali. Moram pa vam povedati, verjetno veste, da se je vaš zunanji minister
               Dimitrij Rupel na OZP-ju temu predlogu le cinično nasmehnil. Zato bi s tega mesta na
               podlagi vašega odgovora vprašal: Ali je evropski kontekst, kot ste omenili,
               nezavedanje pomembnosti lastnega ozemlja? Ali je evropski kontekst nezavedanja se
               nacionalne domovinske biti? Veste, pred časom ste v Državnem zboru govorili o
               Lizbonski pogodbi, kako je dobra za države članice, ker bodo ravno skozi to pogodbo
               dobile na nacionalni identiteti, vi pa trdite ravno obratno. S tega mesta dovolite,
               da izpostavim odprta vprašanja z Republiko Hrvaško vse od osamosvojitve naprej. Ne
               bom dajal krivde na prejšnje Vlade, kajti vi ste aktualna Vlada že tri in pol leta.
               Rad pa bi izpostavil, da je Slovenija vse od osamosvojitve naprej izgubljala tako
               celovitost Piranskega zaliva kot nenazadnje tudi teritorialni izhod na odprto morje.
               Tega, žal, ne morete zanikati niti vi. Dejstvo pa je, da orožje in platno ali orodje
               in platno imate v rokah ravno v okviru Vlade Republike Slovenije.</p>
               <p>Zato s tega mesta dovolite, da vas še enkrat drugič oziroma tretjič, prvič ste dobili
               pisno, vprašam tudi o predlogu odpoklica začasnem slovenskega veleposlanika iz
               sosednje Hrvaške kot ukrepu, ki bi jasno nakazal namero slovenske vlade, da ne bo
               popuščala pri obstoju lastnega naroda, torej ozemeljski celovitosti.</p>
               <p>Rad bi izpostavil še to, da v okviru vašega odgovora ne moremo biti zadovoljni s tem,
               ker vse prelagate izključno na dogovorno politiko... /opozorilni znak za konec/
               Evropske unije. Po oceni Poslanske skupine Lipa bi morali tudi kot predsedujoča
               Evropski uniji znati najti tiste instrumente - in po pol leta jih niste znali -, ki
               bi izkazovali skrb in... /Izklop mikrofona./</p>
            </sp>
            <sp xml:id="SDZ4-Redna-37-2008-03-25.sp28">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-37-2008-03-25.sp29">

               <speaker>JANEZ JANŠA:</speaker>

               <p>Kar se tiče slovenskega vodenja Sveta Evropske unije, naj še enkrat ponovim, da je
               ravno v času, ko ima Slovenija to odgovornost, dolžnost in pravice, sosednja država
               preklicala enostransko potezo in preklicala veljavnost zaščitne ekološko-ribolovne
               cone za članice Evropske unije, med njimi tudi za Slovenijo. S tem smo se lahko vsi
               neposredno seznanili. Če je kdo v tem užival, je lahko gledal tudi neposredni prenos
               zasedanja hrvaškega parlamenta, kjer so to odločitev sprejeli. Najbrž ni treba
               posebej poudarjati, da je bila to odločitev, ki je bila možna samo v kontekstu
               evropskega okvira in v kontekstu evropske paradigme.</p>
               <p>Kar se tiče odpoklica slovenskega veleposlanika na Hrvaškem, je očitno, da Slovenija
               oziroma slovenska vlada veleposlanika ni odpoklicala. Mi želimo probleme reševati, ne
               pa jih zamrzniti ali kakorkoli prispevati k temu, da bi na nek način postali mi
               odgovorni za enostranske poteze, ki jih dela druga stran. Že prej sem zelo jasno
               dejal, da bo slovenska vlada ščitila slovenske nacionalne interese na ta način, da
               bomo prišli do dolgoročnih rešitev, da bomo učinkoviti. Ne na način, da se bo zgodilo
               morda nekaj bombastičnega, čez tri dni bodo pa problemi enaki ali pa še večji. Tudi
               na enostranske ukrepe je treba odgovarjati sorazmerno, na način, ki ne oddaljuje
               Slovenije od rešitev.</p>
            </sp>
            <sp xml:id="SDZ4-Redna-37-2008-03-25.sp30">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Gospod Peče, rad bi vas opozoril in izrazil željo,
               da se ne bi ponavljale napake s prejšnje seje in prejšnjih sej, kjer se proceduralni
               predlog izkoristi za postavitev novih vprašanj, novih dejstev ali očitkov, kajti v
               tem primeru bom prisiljen popraviti tako napako tako, da bom predsedniku Vlade
               omogočil, da bo takoj odgovoril na take nove očitke. V demokratičnih sistemih ima
               vsak obdolženec možnost odgovoriti na nove očitke. Gospod Peče, izvolite.</p>
            </sp>
            <sp xml:id="SDZ4-Redna-37-2008-03-25.sp31">

               <speaker>SAŠO PEČE:</speaker>

               <p>Spoštovani predsedujoči! Dilema izhaja seveda iz nejasnega oziroma nekonkretnega
               odgovora predsednika Vlade, ki po mojem trdnem prepričanju ne gre v kontekst
               interesov Republike Slovenije. Zato dovolite, da s tega mesta obrazložim proceduralni
               predlog, predvsem v tistem kontekstu oziroma zasledovanju tistega cilja, da bi k
               vsebini pritegnil, če že nisem Vlade Republike Slovenije, pa vsaj zadostno število
               poslank in poslancev, da bi jutri v okviru glasovanj podprli predlog za razširjeno
               razpravo. Ni res, da je Hrvaška preklicala ekonomsko-ribolovno cono, kakor navaja
               predsednik Vlade. Le preložila je njeno izvajanje. Glede tega si moramo biti o tako
               zelo pomembnem vprašanju več kot na jasnem. Če predsednik Vlade tega ni vedel, ga s
               tega mesta s tem seznanjam. Mi je pa žal, da predsednik Vlade tega dejstva ni
               poznal.</p>
               <p>Drugo bi rad izpostavil, o čem je ravno problem dogovorne politike, torej dogovorne
               politike med vašim kolegom, predsednikom Hrvaške. Drži. Hrvaška je razglasila
               ekonomsko-ribolovno cono tik pred svojimi volitvami, po izvedbi volitev jo je
               preklicala. Bojim pa se oziroma trdim, da se enako odvija tudi v okviru Republike
               Slovenije. In to je dogovorna politika. Dejstvo je, da niti enega vprašanja naša
               država ni bila sposobna razrešiti vse od osamosvojitve naprej, ampak da pred vsakimi
               volitvami se najde neodgovorna Vlada in neodgovorni posamezniki, ki najdejo, pa naj
               si bo rešitev v topovih in tankih na meji ali pa v ustvarjanju konfliktov s tem, da
               vedo, da bližje kot bomo dnevu volitev, lažje bodo našli rešitev, ki bo držala, žal,
               le še tri ali pa štiri tedne po volitvah. In to prakso hočemo prekiniti v okviru
               Poslanske skupine Lipa. Zato trdimo, da bi bilo prav, da Državni zbor opravi razpravo
               o predlogu odpoklica veleposlanika, katerega predlog je predsednik Vlade kategorično
               zavrnil. In zavrnil pred Državnim zborom, pred slovensko javnostjo in izničil tisti
               ukrep, ki je klasičen v okviru med državnih sporov ali meddržavnih nesoglasij. In po
               moji oceni, predsednik Vlade, če bi Državni zbor izpostavil vrednost tega vprašanja
               kot pravo težo, torej težo ohranjanja nacionalne biti ozemeljske suverenosti, bi bila
               razprava več kot dobrodošla.</p>
               <p>Zato s tega mesta naprošam vas, gospod predsednik, da upoštevate proceduralni
               predlog, vse prisotne poslanke in poslance pa, da pokažejo več nacionalne
               odgovornosti, kot jo je v svojem odgovoru prikazal predsednik Vlade. Hvala.</p>
            </sp>
            <sp xml:id="SDZ4-Redna-37-2008-03-25.sp32">

               <speaker>PREDSEDNIK FRANCE CUKJATI:</speaker>

               <p>Hvala. Želi predsednik Vlade odgovoriti na nove očitke? Tri minute.</p>
            </sp>
            <sp xml:id="SDZ4-Redna-37-2008-03-25.sp33">

               <speaker>JANEZ JANŠA:</speaker>

               <p>Samo kratko pojasnilo. Mislim, da Državni zbor to zasluži. Gospod poslanec je govoril
               o tem, da je Hrvaška razglasila ekonomsko-ribolovno cono. Hrvaška je razglasila
               ekološko-ribolovno cono. To je nekaj drugega, spoštovani gospod Peče.</p>
            </sp>
            <sp xml:id="SDZ4-Redna-37-2008-03-25.sp34">

               <speaker>PREDSEDNIK FRANCE CUKJATI:</speaker>

               <p>Hvala. Naslednji proceduralni predlog. Izvolite.</p>
            </sp>
            <sp xml:id="SDZ4-Redna-37-2008-03-25.sp35">

               <speaker>DR. MATEJ LAHOVNIK:</speaker>

               <p>Spoštovani gospod predsednik Državnega zbora. Jaz spoštujem predsednika Vlade in
               njegovo pravico, da pojasni vprašanja oziroma svoja odgovora. Ampak to, kar ste zdaj
               storili, je pa kršenje Poslovnika. Prej ste se sklicevali, ko je šlo za našo
               poslansko skupino na to, kakšna je bila praksa leta 2006 in ste s tem
               utemeljevali...</p>
            </sp>
            <sp xml:id="SDZ4-Redna-37-2008-03-25.sp36">

               <speaker>PREDSEDNIK FRANCE CUKJATI:</speaker>

               <p>Proceduralni predlog...</p>
            </sp>
            <sp xml:id="SDZ4-Redna-37-2008-03-25.sp37">

               <speaker>DR. MATEJ LAHOVNIK:</speaker>

               <p>... zakaj ne more kdorkoli od nas...</p>
            </sp>
            <sp xml:id="SDZ4-Redna-37-2008-03-25.sp38">

               <speaker>PREDSEDNIK FRANCE CUKJATI:</speaker>

               <p>... gospod Lahovnik...</p>
            </sp>
            <sp xml:id="SDZ4-Redna-37-2008-03-25.sp39">

               <speaker>DR. MATEJ LAHOVNIK:</speaker>

               <p>... zakaj nihče od nas ne more postaviti vprašanja. Zdaj ste pa sam kršili to, kar se
               še nikoli ni zgodilo v Državnem zboru, ste zdaj omogočili predsedniku Vlade. Jaz
               resnično prosim tukaj, da se ta praksa ne ponavlja, ker sicer bomo mi zapustili
               zasedanje Državnega zbora, če se bo poslovnik spreminjal vsako uro, tako kot se pač
               komu zazdi. Jaz mislim, da je šlo za evidentno kršitev poslovnika. Vsi, ki imamo
               poslovnik, to vemo, in prosim resnično, da se to ne ponovi več.</p>
            </sp>
            <sp xml:id="SDZ4-Redna-37-2008-03-25.sp40">

               <speaker>PREDSEDNIK FRANCE CUKJATI:</speaker>

               <p>Ne morem reči hvala, ker ni proceduralni predlog. Gospod Zagorac, proceduralni
               predlog prosim.</p>
            </sp>
            <sp xml:id="SDZ4-Redna-37-2008-03-25.sp41">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Jaz bom proceduralni predlog oblikoval na
               začetku, da ne bo težav s prekinjanjem. Upam, da mi boste dovolili potem še dve
               minuti, da ga obrazložim.</p>
               <p>Proceduralno bi vam predlagal, da kot predsedujoči, kljub temu, da imate pravico
               tolmačiti poslovnik, ne počnete tega v svojo lastno korist in v korist stranki, ki ji
               pripadate. Vi ste prvi med enakimi v tej hiši. Rad bi povedal, da ta vlada in vladne
               stranke so sposobne pet mesecev pred volitvami narediti marsikaj, od spreminjanja
               volilnih okrajev, do vsiljevanja regij in še česa drugega. Tako ni treba kršiti tudi
               svete ustave, bom rekel, te hiše. Predsednik Vlade, če ste se imeli namen oglasiti,
               karkoli dodati in povedati, ukažite svojim partizanom, pardon, vojakom, da to jutri
               potrdijo in...</p>
            </sp>
            <sp xml:id="SDZ4-Redna-37-2008-03-25.sp42">

               <speaker>PREDSEDNIK FRANCE CUKJATI:</speaker>

               <p>Gospod Zagorac...</p>
            </sp>
            <sp xml:id="SDZ4-Redna-37-2008-03-25.sp43">

               <speaker>BOŠTJAN ZAGORAC:</speaker>

               <p>... boste lahko govorili neomejeno. Hvala.</p>
            </sp>
            <sp xml:id="SDZ4-Redna-37-2008-03-25.sp44">

               <speaker>PREDSEDNIK FRANCE CUKJATI:</speaker>

               <p>Gospod Vili Trofenik ni prisoten in sprašujem predsednika Vlade ali želi odgovoriti
               na njegovo vprašanje, ki se glasi takole: "Sprašujem vas, kaj boste v luči
               spoštovanja načela enakosti storili za odpravo krivičnih neskladij med nekaterimi
               plačami v javnem in zasebnem sektorju?" Izvolite, gospod predsednik.</p>
            </sp>
            <sp xml:id="SDZ4-Redna-37-2008-03-25.sp45">

               <speaker>JANEZ JANŠA:</speaker>

               <p>Meni je žal, da poslanca Trofenika ni tukaj. Spominjam pa se let, ko smo mi iz
               opozicije spraševali Vlado in ko so veljala neka striktna pravila. Jaz sem vsak mesec
               postavil vprašanje predsedniku Vlade in predsednik parlamenta, in več jih je bilo v
               preteklih mandatih, nikoli ni pustil, da se v obrazložitvi formalnega oziroma
               proceduralnega predloga za razpravo postavlja novo vprašanje. Nikoli. Zloraba je
               tukaj, ne pa potem, če nekdo lahko odgovori.</p>
               <p>Kar se tiče vprašanja gospoda Trofenika, naj povem, da je bil v lanskem letu podpisan
               nov socialni sporazum za obdobje do leta 2009. V tem sporazumu se je Vlada zavezala,
               da si bo prizadevala za dolgoročno skladnost v rasti plač javnega in zasebnega
               sektorja, ob upoštevanju razlik, sestavi zaposlenosti in doseganju ravni bruto plač
               med sektorjema.</p>
               <p>V zadnjih letih Slovenija beleži določene razlike, nekateri pravijo temu tudi velike
               razlike v rasti plač v obeh sektorjih. Rast plač se je v zadnjih letih hitreje
               povečevala v gospodarstvu oziroma zasebnem sektorju. Počasnejša rast plač v javnem
               sektorju gre na račun dejstva, da se je vsakokrat izplačal le del dogovorjenega
               povišanja plač, del teh sredstev pa se je namenil oziroma se je shranjeval za odpravo
               plačnih nesorazmerij. Seveda obstaja razlika med plačami v javnem in zasebnem
               sektorju, če gledamo samo splošne številke, vendar je ta razlika vezana na višjo
               izobrazbeno strukturo v javnem sektorju. In ta številka pač ne sme izvajati.</p>
               <p>Ključna naloga Vlade je bila v tem mandatu in bo tudi naprej zagotoviti rast plač, ki
               bo makroekonomsko vzdržna, pa tudi fleksibilnost mehanizmov oblikovanja plač, takšnih
               mehanizmov, ki bodo omogočali prilagajanje produktivnosti v posameznih sektorjih.
               Vlada se odziva tudi na različne znane pritiske in je tistim, ki dobivajo najnižjo
               plačo, pomagala z različnimi ukrepi. Del teh ukrepov je sprejemal Državni zbor. Vlada
               je v tem mandatu z davčno reformo in nekaterimi naknadnimi popravki davčnih zakonov
               omogočila bistveno višje plače z davčno olajšavo, ki je bila dodatno sprejeta za
               tiste v spodnjem dohodninskem razredu oziroma spodnjem socialnem razredu in ki je
               bila sprejeta pred kratkim, tako se je njihov socialni položaj še dodatno
               izboljšal.</p>
               <p>V zadnjih letih, morda je bilo to za koga zanimivo, je bilo gibanje oziroma je bila
               realna rast bruto plač na zaposlenega v javnem in zasebnem sektorju takšna, da je v
               letih od leta 1996 pa tam nekje do leta 2004, se pravi v obdobju osmih let praviloma,
               razen eno leto, bila rast plač v javnem sektorju precej večja od rasti plač v
               gospodarstvu. Od leta 2004 se je ta trend obrnil in je bila rast bruto plač v
               gospodarstvu bistveno večja kot v javnem sektorju. Samo za zadnja tri leta podatek to
               zelo jasno pove. Realna rast bruto plač leta 2005 v javnem sektorju je znašala 0,9%,
               v zasebnem 2,8%. Leta 2006 je bila realna rast bruto plač v javnem sektorju 1%, v
               gospodarstvu 2,8%, in lansko leto 0,5% v javnem sektorju in 3,2% realna rast bruto
               plač v zasebnem sektorju. Nekatera nesorazmerja, ki obstajajo, odpravljamo z
               .../opozorilni znak za konec/... najnovejšimi ukrepi. Upam, da bo prva panožna
               pogodba z zelo pomembnim sindikatom v javnem sektorju podpisana že naslednji teden.
            </p>
            </sp>
            <sp xml:id="SDZ4-Redna-37-2008-03-25.sp46">

               <speaker>PREDSEDNIK FRANCE CUKJATI:</speaker>

               <p>Hvala. Naslednji bo predsedniku Vlade postavil poslansko vprašanje gospod Zmago
               Jelinčič Plemeniti. Prosim.</p>
            </sp>
            <sp xml:id="SDZ4-Redna-37-2008-03-25.sp47">

               <speaker>ZMAGO JELINČIČ PLEMENITI:</speaker>

               <p>Hvala lepa. Prav lep pozdrav vsem skupaj! Slovenija se je odločila za samostojnost in
               osamosvojitev in je skupščina, ne Državni zbor, 25.6.1991 sprejela obvezujoč
               dokument. Na drugi strani pa tudi Hrvaška. Slovenija se tega dokumenta drži, Hrvaška
               se tega dokumenta ne drži. Slovenija je bila v zgodovini že dostikrat prevarana in
               pripeljana okoli, pa če vzamemo, najprej z referendumom leta 1866, ko smo izgubili
               Beneško Slovenijo, potem s koroškim plebiscitom, z referendumom leta 1920, ko smo
               izgubili Koroško, potem pa tudi z umazano trgovino Anglo-Francozov z Italijo glede
               Trsta in Gorice, kar je bilo seveda dokončno urejeno z Osimskimi sporazumi. Nikakor
               pa se ni uredilo nič napram Hrvaški. Hrvaška, ki je, glede na razne dogovore med
               Budimpešto in Dunajem, počasi prihajala do slovenskega ozemlja in si je, še največ pa
               po drugi svetovni vojni, prilastila ogromne predele slovenskega ozemlja, se enostavno
               spreneveda, popravlja katastrske mape, laže po svetu, goljufa, dokazuje nedokazljivo
               oziroma dokazuje laži in resnice, ki jih ves čas trosi naokrog, in seveda s pomočjo
               lastnih tako imenovanih strokovnjakov za mednarodno pravo, žal tudi ob pomoči
               nekaterih tako imenovanih slovenskih strokovnjakov za mednarodno pravo, Slovenija
               izgublja svoje ozemlje, svojo suverenost in svojo neodvisnost.</p>
               <p>Sprašujem Vlado: Kaj bo storila na tem področju? Ali bomo res samo poslušali, da je
               dovolj, če pošiljamo note? Da je dovolj, če se obnašamo evropsko, ko se pa vendar
               Hrvatje ne obnašajo evropsko? Ali bomo dovoljevali Hrvatom prost vstop v Evropsko
               unijo, kamor ne sodijo glede na njihovo delovanje? Mislim, da je skrajni čas, da bolj
               ostro posežemo po tistih diplomatskih ali drugačnih merilih in vatlih, ki bodo
               Slovencem zagotovila mirno bivanje znotraj lastne domovine, ne pa, da ne bomo več
               vedeli, ali bo v kratkem Ljubljana še slovenska ali bodo Hrvatje to že proglasili za
               svoj teritorij. Morda se sliši malo smešno, vendar če poslušate gospoda Nobila, vam
               to ne bo več smešno. Hvala.</p>
            </sp>
            <sp xml:id="SDZ4-Redna-37-2008-03-25.sp48">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-37-2008-03-25.sp49">

               <speaker>JANEZ JANŠA:</speaker>

               <p>Hvala tudi za to vprašanje. Naj že tretjič danes ponovim v Državnem zboru, da v
               mandatu te vlade nobeno enostransko ravnanje, nobena enostranska poteza sosednje
               države ni ostala brez odgovora. Tudi ob zadnjih dogodkih na levem bregu Dragonje in
               ob Muri so slovenski organi reagirali v skladu z mednarodnim pravom in z ukrepi, ki
               omogočajo, da ne bo možno izkoristiti enostranskih potez v pravnem smislu kadarkoli v
               prihodnje. Kot sem dejal že prej, ta vlada ni podedovala praznega lista papirja, da
               bi se začeli na novo dogovarjati o rešitvi vprašanj. Podedovali smo stanje, ki je
               bilo ponekod blizu temu o čemur poslanec sprašuje. Recimo, mejni kamni v Murski Šumi,
               ki so zelo razburjali slovensko javnost, v zadnjih tednih še posebej, zaradi precej
               specifičnega poročanja slovenske nacionalne televizije. Kar se tiče mejnih kamnov na
               meji med Slovenijo in Madžarsko do tromeje z Republiko Hrvaško je Slovenija leta 1992
               in leta 1993 našo stran mejnih kamnov oziroma mejnikov ustrezno preoznačila in
               vklesala napis Republika Slovenija. Deloma so bili ti napisi na delu te meje
               preklesani s strani sosednje države, organov sosednje države Hrvaške leta 1995, leta
               1995 ne leta 2008, pred 13-mi leti. Slovenski organi so to formalno ugotovili šele
               leta 1998 in opozorili Ministrstvo za zunanje zadeve in potem še enkrat konec leta
               2000. Ministrstvo za zunanje zadeve je konec leta 2000 napisalo protestno noto, ki pa
               nikoli ni bila odposlana. To, da se nota ne odpošlje, je bila direktiva iz kabineta
               takratnega predsednika Vlade. To je bilo v času, ko so se verjetno začenjali dogovori
               o nekem podjetju, ki je kasneje dobilo ime "Sporazum Drnovšek-Račan". Skratka, ta
               nota je še vedno na Ministrstvu za zunanje zadeve, napisana pa je bila konec leta
               2000. Od takrat naprej se tukaj pravzaprav ni nič dogajalo. Pristojni organi
               Republike Slovenije stanja niso vrnili nazaj kamor bi ga morali. To je potrebno
               storiti. V tem smislu bodo sproženi potrebni ukrepi. Kar se tiče ostalih ukrepov naj
               povem, da je bil v mandatu te vlade sprejet zakon, ki je bil reakcija na enostransko
               pogajanje sosednje države z Italijo o razmejitvi epikontinentalnih pasov. S tem
               zakonom je Slovenija razglasila slovensko zaščitno ekološko cono in pravno uredila
               epikontinentalni pas Slovenije. Tega nihče prej ni naredil. V tem času oziroma v tem
               mandatu je Vlada sprejela uredbo s katero je uvedla slovensko ribolovno območje na
               morju, dosežen je bil dogovor o ureditvi protipoplavnih nasipov ob reki Muri,
               ustavljen je bil poskus, da se slovenski zaselek Mirišče priključi na infrastrukturo
               Republike Hrvaške in pred desetimi dnevi je bilo uspešno rešeno vprašanje Hrvaške,
               zaščitne ekološko-ribolovne cone, ki jo je Hrvaška preklicala za članice Evropske
               unije, do nekega skupnega sporazuma, pri katerem mora sodelovati tudi Slovenija.
               Skratka je stanje vrnjeno v čas pred uveljavitvijo te cone tudi za Slovenijo. Vsa ta
               dejanja, ki so bila storjena v tem mandatu, zagotavljanje in izvajanje suverenosti,
               suverenih pravic in jurisdikcija Slovenije nad območji, ki so Sloveniji pripadala
               tudi 25. 6. 1991. Ta Vlada je torej naredila kar nekaj korakov za reševanje teh
               odprtih vprašanj, tudi takšnih, ki prej nikoli niso poskušali in v tem trenutku je v
               teku še en poizkus preko dela dveh mešanih krovnih komisij, katerih cilj je
               približati rešitev mejnega vprašanja, neka dolgoročna rešitev. V kratkem času bomo
               videli ali lahko rečeno, da bo ta pot obrodila sadove.</p>
            </sp>
            <sp xml:id="SDZ4-Redna-37-2008-03-25.sp50">

               <speaker>PREDSEDNIK FRANCE CUKJATI:</speaker>

               <p>Hvala. želite dopolnitev? Izvolite.</p>
            </sp>
            <sp xml:id="SDZ4-Redna-37-2008-03-25.sp51">

               <speaker>ZMAGO JELINČIČ PLEMENITI:</speaker>

               <p>Hvala lepa. Zahvaljujem se za lep odgovor.</p>
               <p>Pravzaprav smo izvedeli kar nekaj tistega, kar je bilo dolgo časa prikrivano. In
               dejstvo je, da je to res, da je sedanja vlada reagirala bistveno drugače kot vse
               prejšnje Vlade. To drži. In je odgovarjala na vse enostranske poteze. Vendar mislim,
               da bi morali sedaj, ko Hrvatje stopnjujejo pritisk, in sedaj, ko imamo priliko, da
               jih stisnemo za vrat ob vstopanju v Evropsko unijo, izkoristiti vse svoje pravne in
               ostale možnosti, da rešimo ta medsebojna vprašanja. Dogaja se pa nekaj drugega.
               Policija ne reagira in ne varuje slovenskega ozemlja, ne varuje slovenskih uradnih
               predstavnikov in v bistvu lovi slovenske poslance kot teroriste, medtem ko Hrvatje
               mirno hodijo naokrog in vsake toliko časa obnovijo belo barvo in črno barvo na tistih
               kamnih. Čeprav so bili kamni preklesani leta 1995, vendar so ti kamni tako izredno
               dobro ohranjeni, da je evidentno, da jih obnovijo vsaj vsake pol leta, če ne še bolj
               pogosto. Vprašljivo je še vse kaj drugega. Vprašljivo je tudi to, da Hrvatje
               vpisujejo slovenski teritorij v svoje katastrske mape in nihče nič ne naredi na tem
               področju. Naši tako imenovani pravni strokovnjaki so pravzaprav zelo čudne
               provenience, kajti vodja tiste specialne komisije, krovne komisije je človek, ki je
               pravzaprav izjavil tudi to, da Slovenija nima izhoda na odprto morje. Ne vem kako se
               ta človek lahko ali tako zelo spremeni ali pa se izobrazi v tem času, ampak potem to
               kaže, da ni imel ustrezne izobrazbe takrat, ko bi jo potreboval.</p>
            </sp>
            <sp xml:id="SDZ4-Redna-37-2008-03-25.sp52">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-37-2008-03-25.sp53">

               <speaker>JANEZ JANŠA:</speaker>

               <p>Odgovoril bi le na ponovljeno trditev, da evropski okvir in evropski kontekst nista
               nekaj, kar Slovenija ne bi znala izkoristiti in kar ne bi privedlo do rezultatov. Še
               enkrat bom ponovil, Hrvaška je bila prisiljena razveljaviti enega od ključnih
               enostranskih ukrepov, ki jih je enostransko naredila v zadnjem času in ki lahko
               dejansko vplivajo na prejudiciranje vprašanja meje in rešitev še nekaterih drugih
               odprtih vprašanj. Če ne bi bilo evropskega konteksta, najbrž tega preklica ne bi
               bilo. Torej se delamo slepe, če ne vidimo teh okoliščin, ki so v korist
               Sloveniji.</p>
               <p>Besedilo, ki ga je sprejel hrvaški sabor in ki v bistvu preklicuje veljavnost te cone
               za države članice Evropske unije, vzpostavlja stanje, kakršno je bilo pred 1.
               januarjem tega leta in kakršno je bilo dogovorjeno že leta 2004 pred začetkom nastopa
               mandata te vlade. Tako da je pač rešitev, ki zdaj velja, rešitev, ki jo je Slovenija
               junija leta 2004 sopodpisala in nima nikakršnih praktičnih posledic in tudi ne
               pravnih posledic na stanje kakršno je in ne prejudicira vprašanja končnega določanja
               meje. Če bi bilo drugače, bi seveda na takšno odločitev reagirali. In samo nekdo, ki
               noče videti realnosti, in nekdo, ki noče videti širšega konteksta, lahko verjame, da
               se je vse to, kar se je zgodilo, zgodilo samo po sebi, da je to kar padlo z neba.
            </p>
            </sp>
            <sp xml:id="SDZ4-Redna-37-2008-03-25.sp54">

               <speaker>PREDSEDNIK FRANCE CUKJATI:</speaker>

               <p>Hvala. Želite proceduralni predlog? Prosim, da se držite Poslovnika.</p>
            </sp>
            <sp xml:id="SDZ4-Redna-37-2008-03-25.sp55">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. V skladu z drugim odstavkom 246. člena Poslovnika bi
               prosil, da na tej seji Državni zbor glasuje o razširitvi vprašanja in o razpravi,
               kajti res je, kar je povedal gospod predsednik, ampak to bi bilo normalno, če bi na
               drugi strani slovenske pogajalske mize sedela kakšna normalna država, ne pa Hrvaška.
               S Hrvati se ne da pogovarjati na normalen način, kajti Hrvatje v vsej zgodovini še
               nikoli niso držali besede. Če vzamemo zgodovinske knjige, potem vidimo, da je držati
               besedo v hrvaškem političnem žargonu neznan termin. In prejudiciranje meje - ne vem,
               zakaj naša vlada ne upošteva dejstva, recimo, tudi, da je ta naša južna soseda prav v
               trenutku, ko so enote Jugoslovanske ljudske armade z njenega ozemlja udarile na
               Slovenijo, na silo pregnala slovenske delavce, ki so postavljali mejni prehod na
               takratni administrativni meji med obema republikama pod koto...</p>
            </sp>
            <sp xml:id="SDZ4-Redna-37-2008-03-25.sp56">

               <speaker>PREDSEDNIK FRANCE CUKJATI:</speaker>

               <p>Gospod Jelinčič, znova vas opozarjam, to so nova vprašanja.</p>
            </sp>
            <sp xml:id="SDZ4-Redna-37-2008-03-25.sp57">

               <speaker>ZMAGO JELINČIČ PLEMENITI:</speaker>

               <p>To ni vprašanje, predsednik. To je trditev, ki pojasnjuje, zakaj želim, da bi o tem
               razpravljali. Bom končal takoj.</p>
               <p>To je na tisti koti 163, pod kamnolomom, in na ta način je Hrvaška aktivno sodelovala
               v agresiji na Slovenijo. Mislim, da je to tudi tisto, o čemer moramo spregovoriti v
               Državnem zboru, zato predlagam to, da glasujemo o razširitvi tega vprašanja.</p>
            </sp>
            <sp xml:id="SDZ4-Redna-37-2008-03-25.sp58">

               <speaker>PREDSEDNIK FRANCE CUKJATI:</speaker>

               <p>Hvala. Naslednji bo predsedniku Vlade postavil poslansko vprašanje gospod Tanko.
               Izvolite.</p>
            </sp>
            <sp xml:id="SDZ4-Redna-37-2008-03-25.sp59">

               <speaker>JOŽE TANKO:</speaker>

               <p>Hvala lepa za besedo in vsem lep pozdrav.</p>
               <p>Že vrsto let se ob obravnavi letnih načrtov ali poročil Darsa ali pa ob obravnavi
               zakonov, ki zadevajo prometno ali pa prometnovarnostno področje, redno srečujemo z
               vprašanji o primernosti cestninskega sistema. Na težave opozarjajo vsi uporabniki
               avtocest, domači in tuji, tako vozniki osebnih vozil kot tudi tovornjakarji.
               Postavljajo se številna vprašanja o racionalnosti cestninskega sistema, kajti oba
               koridorja sta razsekana s številnimi cestninskimi postajami, ki bistveno zmanjšujejo
               pretočnost, potovalno hitrost in tudi varnost. To je še posebej izrazito ob prometnih
               konicah ali pa v času dopustov, ko zaradi tega nastajajo še dolge kolone. Obstoječi
               cestninski model ima tudi nekatere pomanjkljivosti, ki pomembno vplivajo tudi na
               višino pobrane cestnine. Prav paradoksalno je, da kljub temu, da imamo nadpovprečno
               gostoto cestninskih postaj, plača cestnino komaj 60% uporabnikov cest, 40% jih
               cestnine ne plača. Veliko osebnega prometa, pa tudi tovornjaki, se plačilu cestnine
               izogne tako, da uporablja vzporedne ceste, kjer povzročajo dodatni promet, zmanjšuje
               prometno varnost, povzroča preobremenitve in tudi uničuje ceste. Tudi frekvenca, ki
               jo imamo v avtocestnem prometu za ta tako imenovani ABC sistem, je nestandardna. Tudi
               sama gradnja avtocest je preobremenjena, tako s številom cestninskih postaj, zelo
               veliki pa so tudi stroški, tako tekočih obratovalni strošek, kot stroški vzdrževanja
               cestninskih postaj. Vlada je pred dnevni sprejela načrt uvedbe cestninjenja z
               vinjetami, ki predstavlja bistveno drugačen koncept zaračunavanja uporabe avtocest in
               hitrih cest.</p>
               <p>Spoštovani predsednik Vlade, zanima me: Kakšni so pričakovani učinki uvedbe vinjet,
               tako za domače, kot za tuje uporabnike?</p>
               <p>Hvala.</p>
            </sp>
            <sp xml:id="SDZ4-Redna-37-2008-03-25.sp60">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod predsednik, izvolite.</p>
            </sp>
            <sp xml:id="SDZ4-Redna-37-2008-03-25.sp61">

               <speaker>JANEZ JANŠA:</speaker>

               <p>Hvala lepa za vprašanje.</p>
               <p>Naj najprej povem, da ne gre za neko odločitev, ki bi bila sprejeta na hitro. O njej
               so potekale razprave in se delale študije praktično ves ta mandat, deloma tudi že
               prej. Odločitev pa je bilo potrebno sprejeti tudi zaradi tega, ker Slovenija končuje
               izgradnjo avtocestnega križa in je bilo potrebno, čisto zaradi nekaterih operativnih
               potreb, končno doreči sistem. Morda bi to naredili že prej, vendar se je v začetku
               mandata še računalo, da bo celotna Evropska unija s sistemom Galileo in nekaterimi
               drugimi pripravami v obljubljenem roku sposobna preiti v celoti na satelitski sistem
               cestninjenja. Zaradi zamud to ni možno, se ta korak odlaga in je potrebno iskati tudi
               rešitve, ki bodo boljše od sedanjih, za ta vmesni čas.</p>
               <p>Sedanji sistem cestninjenja ste delno že opisali v vprašanju. Dejstvo je, da damo
               dobra polovica uporabnikov plača cestnino. Še posebej je ta sistem nepravičen do
               številnih državljank in državljanov, ki se dnevno vozijo na delo in je čisto odvisno
               od tega ali stanujejo pred ali za cestninsko postajo, in glede na to srečo ali
               nesrečo, potem tudi plačujejo ali ne plačujejo cestnine, ali pa plačuje manjšo ali
               večjo cestnino. Izbrana varianta letne in polletne vinjete je od realnih možnosti, ki
               so na voljo, najboljša. Omogoča ugodno ceno in na ta način tudi približa uporabo
               avtocest zelo velikemu številu uporabnikov. Sorazmerno bolj obremeni tranzit, ki
               doslej ni plačeval ustrezne cene za uporabo slovenskih avtocest. Na podlagi uradnih
               podatkov, slovenske meje na leto prestopi skoraj 50 milijonov osebnih vozil. Se
               pravi, najmanj 25 milijonov vstopov in izstopov samo osebnih vozil. Tranzit se vsako
               leto povečuje. Na podlagi teh številk je bilo izračunano potencialno število kupcev
               letnih in polletnih vinjet, in te ocene so po mojem mnenju relativno konzervativne.
               Ne upoštevajo dejstva, da se bo promet v prihodnjih treh letih, za kar je izračun
               narejen, povečeval. Upoštevajo isto številko za vsa tri leta. Ta konzervativni
               izračun kaže, da se bo na ta način pobralo za najmanj 10% več cestnin, kar bo
               izboljšalo finančni položaj Družbe za avtoceste Republike Slovenije. Ta projekt bo
               pomembno vplival na večjo mobilnost delovne sile v Sloveniji, zmanjšal bo zgostitve
               in povečal pretočnost prometa, zmanjšal bo tudi porabo energije ter izpustov CO2 v
               ozračje, kar se bo v prihodnjih letih štelo tudi finančno, glede na obveze, ki jih
               sprejema Evropska unija. Ta sistem bo bolj pravično porazdelil stroške vzdrževanja
               avtocest med domače uporabnike in tranzit. In že v tem trenutku s tem odpade potreba
               vlaganja v nove cestninske postaje. V tem trenutku bi se morali odločiti za tri nove
               cestninske postaje, vsaka stane 3,5 milijona evrov, skupaj je to 10 milijonov, ki jih
               prihranimo v glavnem, ker se bo gradila samo ena za začasno cestninjenje tovornega
               prometa, in s tem se tudi pokrijejo začetni stroški uvedbe. Seveda pa uvedba vinjet
               ni končna rešitev, to smo na Vladi zelo jasno povedali. To je prvi korak, sledila
               bosta še dva. Drugi korak je satelitsko cestninjenje, ki je tehnično možno za tovorna
               vozila, uvedeno najkasneje do konca julija naslednjega leta; priprave na to tečejo.
               In tretji korak je satelitsko cestninjenje v prostem toku za vsa vozila, takoj ko bo
               to tehnično možno. To je tista končna rešitev, vinjete so pač prehodni korak, ki se
               izplača, ki zagotavlja boljši finančni položaj Darsa in tudi bistveno manj
               obremenjuje veliko večino domačih voznikov.</p>
            </sp>
            <sp xml:id="SDZ4-Redna-37-2008-03-25.sp62">

               <speaker>PREDSEDNIK FRANCE CUKJATI:</speaker>

               <p>Hvala. S tem smo zaključili postavitev vprašanj predsedniku Vlade. O predlogih
               poslancev, gospoda Pečeta in Jelinčiča, da Državni zbor na naslednji seji opravi
               razpravo o odgovorih predsednika Vlade na njuni poslanski vprašanji, bo Državni zbor
               odločil v okviru glasovanj v četrtek, 27. marca 2008.</p>
               <p>Prehajamo na odgovore na poslanska vprašanja, postavljena na 33., 34., 35. in 36.
               seji zbora. Ministra za javno upravo gospoda Gregorja Viranta prosim, da odgovori na
               vprašanje mag. Majde Potrata v zvezi s podpisom sporazume med Vlado in nevladnimi
               organizacijami. Prosim.</p>
            </sp>
            <sp xml:id="SDZ4-Redna-37-2008-03-25.sp63">

               <speaker>DR. GREGOR VIRANT:</speaker>

               <p>Hvala lepa, gospod predsednik. Ta sporazum, ki se je začel pripravljati že v mandatu
               prejšnje vlade, še ni podpisan. Vlada je sprejela svoja pogajalska izhodišča za
               pogajanja o sklepanju tega sporazuma. Tisto, kar se mi zdi pomembno, je pa to, da je
               v mandatu te vlade prišlo do zelo velikih, pozitivnih premikov v smislu izboljšanja
               pogojev za delo nevladnih organizacij. Če sem konkreten, po daljših pogajanjih z
               Evropsko komisijo je Sloveniji kot edini članici Evropske unije uspelo znotraj pogače
               strukturnih sredstev zagotoviti 15 milijonov evrov izključno za promocijo razvoja
               nevladnih organizacij civilnega in socialnega dialoga. Slovenija je edina izmed
               članic Evropske unije, ki je med prednostnimi področji uveljavila tudi to vsebino.
               Pri tem je treba poudariti, da so nevladne organizacije, sicer ne kot izključni
               subjekt, upravičene tudi do sredstev iz strukturnih skladov na drugih prednostnih
               področjih, in sicer v skupni vrednosti več kot 50 milijonov evrov.</p>
               <p>Druga pomembna konkretna poteza, ki je bila storjena, je bila zagotovitev
               administrativne pomoči pri črpanju teh sredstev. Zavedamo se namreč, da NVO-ji nimajo
               ustrezne infrastrukture, usposobljenosti, da bi bili zmožni brez kakšne pomoči črpati
               ta denar, zato smo za zagotovitev uspešnega črpanja sredstev na Ministrstvu za javno
               upravo zagotovili administrativno-tehnično pomoč, tako da posredujemo NVO-jem
               informacije o strukturnih skladih, da organiziramo in izvajamo delavnice za
               potencialne in izbrane upravičence, da nudimo tudi neposredno tehnično pomoč pri
               pripravi projektnih predlogov za prijavo na razpis, da evalviramo izvedene javne
               razpise in tako naprej. V proračunu zagotavljamo tudi 15% avans za vsak projekt
               oziroma za vse razpise, ker se izplačila opravijo šele po oddanih in potrjenih
               poročilih, NVO-ji pa nimajo denarja, ki bi ga lahko zalagali. Torej, izposlovali smo
               velik obseg denarja kot prednostno področje v okviru strukturnih skladov,
               zagotavljamo administrativno pomoč in zagotavljamo avanse iz proračuna. Že v
               letošnjem letu smo objavili dva razpisa, in sicer razpis iz strukturnih sredstev za
               krepitev horizontalnih NVO mrež in regionalnih NVO stičišč v skupni vrednosti 654.000
               evrov in iz domačih sredstev razpis za krepitev civilnega dialoga in zagotavljanje
               servisnih dejavnosti za NVO v višini 230.000 evrov. Konkreten podatek je, da so se
               sredstva za krepitev NVO-jev za ta horizontalna sredstva od začetka mandata te vlade
               pa do danes povečala za 10-krat. Mislim, da je to dovolj zgovoren konkreten podatek o
               tem kakšen je odnos Vlade do nevladnih organizacij in mislim, da ta podatek priča
               tudi o tem, da smo zagotovili ta denar na gospodaren način, torej tako, da ne
               obremenjujemo samo slovenskega proračuna, ampak obremenjujemo predvsem evropske
               strukturne sklade oziroma smo zagotovili ta denar iz evropskih strukturnih skladov.
               Še en ukrep se mi zdi zelo pomemben, spremenili smo Poslovnik Vlade, in sicer 8. člen
               tako, da smo dali večjo težo sodelovanju nevladnih organizacij pri pripravi in
               sprejemanju vladnih predpisov. Namreč, vsak predpis, naj bo zakon ali podzakonski
               predpis, mora biti za vladno proceduro opremljen s posebno izjavo o; to je sicer
               izjava o odpravi administrativnih ovir, ki se nanaša na to, da je treba predpise
               očistiti vseh nepotrebnih birokratskih zapletov, ta izjava vsebuje tudi poročilo o
               dialogu z nevladnimi organizaciji in s civilno družbo, ker predlagatelj mora poročati
               o tem katere organizacije je vključil v sodelovanje pri pripravi, kakšne pripombe je
               dobil, ali je te pripombe upošteval in če jih ni upošteval, zakaj jih ni upošteval.
               To je nekako formalni proceduralni standard za sodelovanje civilne družbe v pripravi
               in sprejemanju predpisov, seveda to samo po sebi ni dovolj, treba je to tudi
               spoštovati, upoštevati in na našem ministrstvu se trudimo, da pri pregledu predpisov,
               namreč vsi predpisi gredo tudi skozi naše roke, da tudi iz tega zornega kota
               pogledamo ali je predpis kvaliteten, torej ali je bila nevladna sfera vključena v
               pripravo, ali so imeli možnost dati pripombe, ali so bile neusklajene pripombe
               prediskutirane in ali so neusklajena vprašanja ustrezno argumentirana. Hvala lepa.
            </p>
            </sp>
            <sp xml:id="SDZ4-Redna-37-2008-03-25.sp64">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospa Potrata.</p>
            </sp>
            <sp xml:id="SDZ4-Redna-37-2008-03-25.sp65">

               <speaker>MAG. MAJDA POTRATA:</speaker>

               <p>Hvala lepa, gospod predsednik. Spoštovani ministri, ministrica, poslanke in
               poslanci!</p>
               <p>Od leta 2005 vas, spoštovani minister, sprašujem v zvezi s sodelovanjem nevladnih
               organizacij. Seveda so moja vprašanja stališča pričakovanj nevladnih organizacij. Če
               vas odgovor poslušam je vse v redu, dobro in prav. Jaz ne oporekam temu, da ste s
               komisijo kakšne stvari uspeli razrešiti, ampak nevladne organizacije so podpis
               Sporazuma o sodelovanju med nevladnimi organizacijami in Vlado pričakovale. Tega
               sporazuma ni. Vi ste med drugim tudi iz sredstev financirali tri analize, ki naj bi
               pripeljale do takega sodelovanja. Tudi ne oporekam 8. členu sporazuma oziroma
               poslovnika o delovanju, ampak izkušnje so nekoliko drugačne. 17. maja lanskega leta
               ste sprejeli na Vladi stališča, ki govorijo samo o civilnem dialogu z nevladnimi
               organizacijami. To niso več stališča do sodelovanja z nevladnimi organizacijami. Tudi
               temu o čemer ste govorili, kako je vse dobro urejeno s stopnjo usklajenosti
               sodelovanja nevladnih organizacij, ni mogoče pritrditi, zaradi tega, ker sama kot
               opozicijska poslanka ugotavljam, da praviloma pripombe nevladnih organizacij, v vseh
               tistih ključnih vprašanjih, kjer imajo nevladne organizacije drugačne izkušnje kot
               Vlada, niso sprejete in niso usklajene. Nenazadnje tudi varuhinja človekovih pravic
               opozarja na to, da bi bilo treba za zakone, ki segajo med področja na katerih imajo
               nevladne organizacije pristojnosti, zakonsko določiti pravico nevladnih organizacij,
               da sodelujejo. Vse to so razlogi, zakaj z vašim odgovorom spoštovani minister, ne
               morem biti zadovoljna in menim, da stopnja usklajenosti in stopnja civilnega...
               .../Izklop mikrofona./...</p>
            </sp>
            <sp xml:id="SDZ4-Redna-37-2008-03-25.sp66">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-37-2008-03-25.sp67">

               <speaker>DR. GREGOR VIRANT:</speaker>

               <p>Hvala. Na začetku mandata sem dobil v roke osnutek sporazuma med Vlado in nevladnimi
               organizacijami, ki so ga nevladne organizacije pripravile in ki je bil podlaga za
               usklajevanje oziroma za pogajanja v času mandata prejšnje Vlade. V tem sporazumu je
               pisalo vse mogoče. Bojim se, da tega sporazuma takrat nihče na vladni strani ni
               kritično prebral in da je šlo morda samo za to, da nekdo podpiše ta sporazum in se
               slika z nevladnimi organizacijami, kajti tega sporazuma s tako vsebino ne bi bilo
               mogoče realizirati. Med drugim je bilo tam navedeno, da bomo spremenili celo množico
               zakonov, ki urejajo status nevladnih organizacij. Po našem mnenju to ni potrebno. Mi
               imamo zakonodajo s področja nevladnih organizacij, imamo Zakon o društvih, imamo
               Zakon o ustanovah imamo Zakon o zavodih - skratka, imamo zakonodajo, ki ponuja celo
               paleto statusnih oblik in ne vem, zakaj bi si po nepotrebnem delali delo, ustvarjali
               delo, če so stvari urejene. En del tega sporazuma je obsegal zaposlovanje v nevladnem
               sektorju. Menim, da ni stvar Vlade, kako se bo zaposlovalo v nevladnem sektorju,
               zagotovo pa je stvar Vlade, da finančno pomaga, kolikor je le mogoče, nevladnim
               organizacijam, da lahko krepijo svoje delovanje in skozi to, tudi zaposlujejo
               delavce, ki pomagajo realizirati njihovo poslanstvo. Zato smo glavni del našega dela
               na tem področju usmerili v pridobivanje sredstev in izkoristili možnost, ki nam jih
               ponujajo evropski strukturni skladi. Skratka, nimam prav nič slabe vesti na področju
               delovanja Vlade za nevladne organizacije. Nasprotno. Mislim, da smo naredili tisto,
               kar je za njih najbolj pomembno - pridobili smo denar iz evropskih skladov, ki jim
               omogoča, da se bodo ustrezno razvijale.</p>
               <p>Glede upoštevanja pripomb nevladnih organizacij in civilne družba nasploh v postopkih
               sprejemanja predpisov, pa seveda priznam, da na tem področju ni vse idealno in
               priznam, da gre kakšen predpis skozi proceduro na način, ki mogoče ni všeč, se
               ignorira kakšna pripomba civilne družbe, ki bi jo bilo mogoče upoštevati ali vsaj
               argumentirano zavrniti. To se dogaja, vendar vseeno mislim, da smo naredili pomemben
               napredek s tem, ko smo vgradili ta standard kvalitete predpisa v poslovnik, in s tem,
               ko smo pravzaprav prvič v zgodovini vzpostavili tudi neko kontrolo na tem področju.
               Naše ministrstvo - sicer relativno majhna ekipa, ampak strokovna in sposobna
               pregleda, preveri vsak predpis s tega vidika: ali vsebuje birokratske ovire in to
               očisti, in tudi z vidika ali je bil usklajevan s civilno družbo. In nič kolikokrat
               smo že ustavili proceduro in rekli resornemu ministrstvu: "Stop. Tamle imate nevladno
               organizacijo, ki želi povedati svoje pripombe. In dokler ne boste sedli z njimi in se
               poskušali dogovoriti, ta predpis ne bo dobil našega soglasja."</p>
               <p>Seveda pa še enkrat na koncu pravim, ne trdim pa, da je vse idealno.</p>
            </sp>
            <sp xml:id="SDZ4-Redna-37-2008-03-25.sp68">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog? Izvolite.</p>
            </sp>
            <sp xml:id="SDZ4-Redna-37-2008-03-25.sp69">

               <speaker>MAG. MAJDA POTRATA:</speaker>

               <p>V skladu z drugim odstavkom 246. člena Poslovnika predlagam, da Državni zbor opravi
               razpravo o odgovoru ministra Viranta na poslansko vprašanje. Ne gre za kakršnokoli
               nezadovoljstvo, ampak gre za nezadovoljstvo, ki je povezano z velikim številom
               organizacij oziroma z dobršnim delom civilne družbe, nenazadnje tudi s poročilom
               varuhinje človekovih pravic, ki je ob nekaj zakonih predlagala - iz lastne izkušnje,
               potem ko je videla, kaj se dogaja z razumevanjem vladne strani o doseženem civilnem
               dialogu, - da opravimo takšno razpravo. Jaz soglašam z vami, gospod minister, da je
               pridobivanje sredstev iz strukturnih skladov pomemben dosežek, ampak nenazadnje se
               povsod v svetu delež nevladnih organizacij za izvršno vejo oblasti marsikdaj čuti kot
               dopolnilo in dobra nadomestitev. Ampak zastavlja se vprašanje, če to tako je, zakaj
               je potem propadel sleherni poskus vključevanja razmerja med nevladnimi organizacijami
               in vladnimi v zakone, posamične zakone. Vi zatrjujete, da je to urejeno. Nekaj
               zakonov smo obravnavali. Ko smo opozicijski poslanke in poslanci izrecno predlagali,
               da bi bil zakon tisti, ki bi razmerja določil, pa nam tega ni uspelo določiti.
               Omenjali ste različne oblike organiziranja civilne družbe. Soglašam z vami. Nedavno
               tega je bilo v javnih občilih mogoče prebrati, kako različno obravnavo doživljajo
               nevladne organizacije. Dve nevladni, pomembni organizaciji humanitarne narave sta
               popolnoma različno obravnavani, kar zadeva njuno razmerje do države, plačevanje
               davščin ali prispevkov. Gre za zelo sistemske stvari, ki bi jih bilo dobro pregledati
               strnjeno na enem mestu in zato mislim, da bi taka razprava lahko koristila zaradi
               tega, ker jaz ne oporekam vašemu ministrstvu, da ste kdaj prisluhnili pripombam
               nevladnih organizacij, ko so ministrstva zatajila. Tega ne skrivam. Ampak, mogoče bi
               ravno taka splošna razprava bila odlična priložnost za to, da se vsaj ob koncu
               mandata pregleda kaj se da storiti, če pravite, da nihče ni kritično pregledal
               tistega kar je ostalo v zapuščini iz leta 2004. Hvala.</p>
            </sp>
            <sp xml:id="SDZ4-Redna-37-2008-03-25.sp70">

               <speaker>PREDSEDNIK FRANCE CUKJATI:</speaker>

               <p>Hvala. Ministrica za delo, družino in socialne zadeve je odsotna, zato bo na
               poslanska vprašanja poslank mag. Majde Potrata in gospe Barbare Žgajner Tavš
               odgovorila na naslednji seji zbora.</p>
               <p>O proceduralnem predlogu mag. Potrata bo Državni zbor odločal v četrtek v okviru
               glasovanj.</p>
               <p>Minister za gospodarstvo mag. Andrej Vizjak bo odgovoril na vprašanje gospoda Saša
               Pečeta v zvezi z vplivi privatizacije. Gospod minister, izvolite.</p>
            </sp>
            <sp xml:id="SDZ4-Redna-37-2008-03-25.sp71">

               <speaker>MAG. ANDREJ VIZJAK:</speaker>

               <p>Spoštovani predsednik, poslanke in poslanci.</p>
               <p>Vprašanje poslanca Saša Pečeta se je glasilo: "Kakšna bo nadaljnja politika
               pristojnih ministrstev glede na stanje v gospodarstvu, s poudarki na privatizaciji,
               lastniških deležih in prenosih le-teh in vpliv tovrstnega početja na politiko
               zaposlovanja ter na razmerje delodajalec - delojemalec?</p>
               <p>Vlada je sprejela vrsto strateških usmeritev na področju privatizacije. Sprejela je
               strateške usmeritve umika Kapitalske družbe in Slovenske odškodninske družbe in
               preoblikovanja njunih naložb v portfeljske naložbe. Tam je opredelila tudi strateške
               naložbe, ki jih imata in kjer ne priporoča nekega hitrega umika. Vlada je tudi
               sprejela vrsto strateških dokumentov na temo umika države iz energetike,
               telekomunikacij, bančništva in zavarovalništev. Torej, strategija je jasna in vse od
               takrat ni spremenjena, zato smo z nekaterimi postopki tudi nadaljevali. Znan je
               postopek iskanja strateškega partnerja za Telekom, tudi Kapitalska in Odškodninska
               družba sta kar dobršen delež naložb spremenili v boljše naložbe svojega portfelja in
               s tem tehtala med, na eni strani svojim portfeljem in po drugi strani razvojno
               prihodnostjo teh družb, kjer se umikata. Zelo bi poudaril, da je eden izmed ključnih
               kriterije, ključnih meril za izbor potencialnih kupcev razvojna naravnanost, razvojni
               pogled le-teh na družbo samo, na zaposlene. Skratka, poleg maksimiranja kupnine je po
               moji oceni ta razvojna komponenta pri privatizaciji oziroma pri umiku države iz
               gospodarstva še bolj pomembna. Na to smo bili vseskozi in vedno pozorni in temu
               posvečali tudi veliko pogajanj pri samem iskanju najustreznejše ponudbe. Pri tem bi
               veljalo poudariti, da niso vse ponudbe sprejemljive, zato tudi nekaterih nismo
               sprejeli. Pri nadaljnji izbiri bodočih kupcev bo ta razvojni vidik, se pravi, kako
               bodoči kupec namerava upravljati s to družbo, eden izmed osrednjih in tudi ključnih
               parametrov in kriterijev za uspešnost in sprejemljivost te ponudbe.</p>
            </sp>
            <sp xml:id="SDZ4-Redna-37-2008-03-25.sp72">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Peče.</p>
            </sp>
            <sp xml:id="SDZ4-Redna-37-2008-03-25.sp73">

               <speaker>SAŠO PEČE:</speaker>

               <p>Hvala lepa za dosedanji odgovor. Rad bi izpostavil, zgolj zaradi jasnosti prisotnim
               poslankam in poslancem, preoblikovanje naložb, z drugimi besedami to pomeni prodaja
               naložb. Dejansko to pomeni, da naša država 6 mesecev pred volitvami pristopi k
               prodaji več kot 200 naložb ali drugače povedano, podjetij, ki bila do sedaj v lasti
               države. Zdaj pa jih bo Vlada Republike Slovenije, na podlagi samo gospodu ministru
               Vizjaku znane in jasne strategije, prodala. Državni zbor je na predlog Vlade
               sprejemal strategije in resolucije o varovanju kulture, spodbujanju izobrazbene
               ravni, spodbujanju k varstvu okolja, zdravja in podobne stvari. Državni zbor niti
               enkrat ni sprejel nobene strategije ali bil seznanjen s kakršnokoli strategijo na
               področju prodaje državnega premoženja, tistega, ki ga Sod in Kad na podlagi strokovne
               komisije - pa mislim, da je bilo leta 2006 - ki jo je sprejela Vlada Republike
               Slovenije na korespondenčni seji.</p>
               <p>S tega mesta bi rad izpostavil, gospod Vizjak je zelo lepo, po moji oceni na šolski
               način, povedal, kaj morata biti dve osnovni usmeritvi vsake prodaje, torej,
               maksimizacija kupnine, da naj bi država dobila čim več in nenazadnje tudi vprašanje
               kredibilnosti posameznega kupca. Ampak, gospod Vizjak, če pogledamo eno zadnjih
               izvršenih prodaj, NKBM, torej Kreditne banke Maribor, vidimo, da kupnina ni bila
               maksimizirana, celo več, da je kupnina v tednu dni po zaključku IPO-ja skočila skoraj
               za 50% v okviru Ljubljanske borze vrednostnih papirjev. Torej, tu ne moremo govoriti
               o maksimizaciji kupnine. Po drugi strani tudi o vprašanju kupca ne, glede na to, da
               so bili kupci večinoma institucionalni vlagatelji, ki so se skrivali na Bahamih in
               preostalih "offshoreih", zato vas s tega mesta še sprašujem: Ali ste kdaj preverili
               domnevno povezavo med kupci, Bahami in Slovenskim tednikom ter družino Petek, ki naj
               bi skozi ta način vplivala na razvoj... /Izklop mikrofona./</p>
            </sp>
            <sp xml:id="SDZ4-Redna-37-2008-03-25.sp74">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-37-2008-03-25.sp75">

               <speaker>MAG. ANDREJ VIZJAK:</speaker>

               <p>Hvala lepa. V skladu s pristojnostmi Državni zbor sprejema Odlok o prodaji državnega
               premoženja, to se pravi kot sestavni del proračuna tudi vse naložbe, ki jih Republika
               Slovenija prodaja. Seveda, v to so vštete naložbe s katerimi Vlada oziroma resorna
               ministrstva razpolagajo. V načrtu razvojnih programov niso zajete naložbe Kapitalske
               družbe in Slovenske odškodninske družbe, vendar moram zelo jasno povedati, da je
               Vlada sprejela to kot zelo transparenten dokument za razliko od vseh prejšnjih vlad v
               sredini leta 2006 in ni res, odločno zanikam, da bi kakršnekoli postopke prodaje v
               zadnjem letu ali v zadnjem obdobju, ker se to sklicuje na volitve, intenzivirali.
               Nasprotno, menimo, da so bile doslej, to se pravi v obdobju dveh let, spoštovane te
               ključne usmeritve, načrt umika države iz gospodarstva je potekal pregledno, v skladu
               s temi strateškimi usmeritvami in odsvetujem kakršnokoli hitenje še posebej v
               razmerah, ki danes vladajo na kapitalskem trgu, ko vemo kako je s slovenskim borznim
               indeksom in z vrednostjo nekaterih delnic. Zato menim prav nasprotno, da bo Vlada še
               bistveno bolj previdna pri odločitvah umika države iz posameznih lastniških deležev
               gospodarskih družb. Torej, ni se bati nikakršnega intenziviranja. Nasprotno, gre
               predvsem za bistveno večjo previdnost, kar smo nenazadnje tudi izrazili z zavrnitvijo
               odprodaje državnega deleža v Telekomu.</p>
               <p>Kar se tiče Nove kreditne banke Maribor. Vlada je končno enkrat presegla neko
               ustaljeno prakso prodaje deležev z neko naprej izbranim, kot smo jih imeli recimo v
               primeru Banke Koper, Nove Ljubljanske banke, ampak smo omogočili tudi slovenskim
               državljanom, da imajo nekaj od ustvarjenega premoženja v Republiki Sloveniji in cena,
               ki je bila določena je bila cena na podlagi vrednotenj, ki so jo opravili za to
               kredibilni izvajalci. Opravljena je bila kakor tudi preverba vseh kupcev, zlasti
               dobro poučenih vlagateljev. Torej, zavračam kakršnokoli nepravilnost pri tem poslu,
               pri tem postopku, še najbolj pa negospodarnost.</p>
            </sp>
            <sp xml:id="SDZ4-Redna-37-2008-03-25.sp76">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ4-Redna-37-2008-03-25.sp77">

               <speaker>SAŠO PEČE:</speaker>

               <p>Hvala lepa. Se opravičujem, če sem prenizko dvignil roko. Gospod minister, za lažjo
               komunikacijo, stanje na borzi se imenuje stanje medveda. Rad pa bi izpostavil, da se
               mi zdi vaš odgovor zelo zavajajoč. Po eni strani govorite, da država zasleduje dva
               cilja, prvič kupnino in drugič kredibilnost kupca. V primeru prodaje ene izmed naložb
               govorite, da seveda temu ni več tako. Zdaj se, lepo prosim, odločite ali država
               prodaja zaradi socialne enote, da bodo državljani nekaj dobili ali prodaja zaradi
               maksimizacije proračunskega prihodka. Jaz verjamem, da ne eno ne drugo ni napačno
               ampak ostanimo na enakih stališčih in enakih vatlih za vse.</p>
               <p>Drugo, kar bi rad izpostavil, kar pa je zelo zavajajoče... Odlok o prodaji državnega
               in stvarnega finančnega premoženja, ki je bil izpostavljen, vsega skupaj v svoji
               vsebini zasleduje trideset naložb, ki se prodajajo in nič več. Medtem ko se prodaja,
               ki jo je Vlada sklenila v okviru Soda in Kada, ne pozabite da vam je to na Vladi
               naredila strokovna komisija in da ste vi dali na Sod in Kad, o tem obstaja zapisnik
               seje Vlade...</p>
            </sp>
            <sp xml:id="SDZ4-Redna-37-2008-03-25.sp78">

               <speaker>PREDSEDNIK FRANCE CUKJATI:</speaker>

               <p>Gospod Peče, odpirate nova vprašanja...</p>
            </sp>
            <sp xml:id="SDZ4-Redna-37-2008-03-25.sp79">

               <speaker>SAŠO PEČE:</speaker>

               <p>Ne, gospod predsednik, moje poslansko vprašanje je na listu papirja, kjer sem...</p>
            </sp>
            <sp xml:id="SDZ4-Redna-37-2008-03-25.sp80">

               <speaker>PREDSEDNIK FRANCE CUKJATI:</speaker>

               <p>ne vem, zopet bom moral dati ministru možnost, da bo nanje odgovoril.</p>
            </sp>
            <sp xml:id="SDZ4-Redna-37-2008-03-25.sp81">

               <speaker>SAŠO PEČE:</speaker>

               <p>Saj to ravno ponujam skozi proceduralno možnost.</p>
               <p>Rad bi izpostavil in za zaključek prosim Državni zbor seveda ob vaši pomoči gospod
               minister, ZA razpravo v kateri boste lahko sodelovali predvsem v zasledovanju tega,
               da država, če že proda, proda zdravo in po pametni logiki. Prodaja se namreč samo
               enkrat in nikoli več. Hvala.</p>
            </sp>
            <sp xml:id="SDZ4-Redna-37-2008-03-25.sp82">

               <speaker>PREDSEDNIK FRANCE CUKJATI:</speaker>

               <p>Hvala. Minister za gospodarstvo mag. Andrej Vizjak bo sedaj odgovoril na vprašanje
               gospoda Bojana Kontiča v zvezi s Termoelektrarno Šoštanj. Izvolite.</p>
            </sp>
            <sp xml:id="SDZ4-Redna-37-2008-03-25.sp83">

               <speaker>MAG. ANDREJ VIZJAK:</speaker>

               <p>Ja, jaz sem vesel pogostih vprašanja poslanca Kontiča na temo pomembnega energetskega
               objekta in subjekta v Republiki Sloveniji, to je Termoelektrarna Šoštanj, in seveda
               bloka 6, ki je eden izmed ključnih razvojnih projektov te vlade, in sicer tudi samega
               Holdinga Slovenske elektrarne in Termoelektrarne Šoštanj kot hčerinske družbe v
               okviru Holdinga Slovenske elektrarne. Nenazadnje smo lahko vse kar se tiče te
               investicije tudi pojasnili v okviru seje občinskega sveta občine Velenje, ki je bila
               prejšnji teden in kjer sta bila navzoča tudi prvi mož Direktorata za energijo, dr.
               Igor Šalamun in eden izmed direktorjev Holdinga Slovenske elektrarne, to je dr. Jože
               Zagožen. Vendar, kakor koli, zelo eksaktno na vaša vprašanja. Torej predpogodba
               zagotove ključne strojne in elektro opreme je sklenjena, glavna pogodba pa bo
               sklenjena v letu 2008. To je vprašanje: "Kdaj se bo pričela dejansko izgradnja?"
               Gradnje objekta na podlagi gradbenega dovoljenja se bo pričela v letu 2010.
               Vprašanje: "Kdo bo investitor?" Investitor bo Termoelektrarna Šoštanj. Ve se, da je
               Termoelektrarna Šoštanj v 100% lasti Holdinga Slovenske elektrarne in da je celoten
               projekt pod okriljem Holdinga Slovenske elektrarne. "Kakšna bo moč?" Nazivna moč
               bloka je 600 megavatov, na pragu bloka pa 545 megavatov.</p>
            </sp>
            <sp xml:id="SDZ4-Redna-37-2008-03-25.sp84">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev gospod Kontič? Izvolite.</p>
            </sp>
            <sp xml:id="SDZ4-Redna-37-2008-03-25.sp85">

               <speaker>BOJAN KONTIČ:</speaker>

               <p>Hvala lepa gospod predsednik. Spoštovani gospod minister hvala lepa za odgovor.</p>
               <p>Res je, da smo v času odkar sem jaz poslansko vprašanje postavil in do danes izvedeli
               nekaj novih dejstev. Čas tako hitro teče, da bi v tem času lahko celo po mojem že
               temelje naredili za blok 6 v Termoelektrarni Šoštanj. Ampak dobro. Če zadevo
               pogledamo z zelo optimistične strani, so v tem trenutku seveda vsa zagotovila, ki jih
               vi dajete dovolj, da lahko z optimizmom zremo v napovedano investicijo bloka 6
               Termoelektrarne Šoštanj.</p>
               <p>Je bilo pa v tem času izrečenih tudi kar nekaj trditev. Ena izmed vaših trditev je
               bila, da opozicija na lokalnem nivoju povzroča škodo. Jaz se sicer sprašujem, kako
               lahko opozicija povzroča škodo investiciji oziroma odločitvi, ki jo je sprejela Vlada
               in ki je uvrščena v nacionalni razvojni program in ki je bila samo vprašanje načina
               do kapitalizacije, ki recimo še vedno ostaja odprto in odgovora na to še nismo
               slišali. Zdaj pravijo, da bo mesec april, 15. april, tisti končni datum, ko bomo
               izvedeli tudi to.</p>
               <p>V uvodu je bilo rečeno, da bo izgradnja končana leta 2012. Zdaj govorimo o letu 2014.
               Torej, kar nekaj zadev je, ki se spreminjajo in terjajo odgovor. Zato bi rad odgovor
               na to vprašanje. Torej, vi ste povedali kdaj se bo začela investicija. Jaz bi želel
               slišati odgovor na vprašanje: Kdaj se bo investicija končala? in pa seveda "Na kakšen
               način boste dokapitalizirali oziroma bo dokapitaliziran TEŠ, da bo sposoben voditi to
               investicijo?"</p>
            </sp>
            <sp xml:id="SDZ4-Redna-37-2008-03-25.sp86">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-37-2008-03-25.sp87">

               <speaker>MAG. ANDREJ VIZJAK:</speaker>

               <p>Spoštovani poslanec, ko sem mislil, da največ škode lahko naredi politizacija tega
               strokovnega energetskega vprašanja sem mislil resno. Namreč, poznam energetski
               projekt, ki je padel na referendumu zaradi tega. Kar spomnite se vsi TET 3. Ja, ja in
               jaz se bojim, da je tak način lahko najboljša pot, da pade tudi ta projekt. Zato vas
               prosim, delajmo skupaj v dobrobit tega projekta.</p>
               <p>Še enkrat, če vam ob teh zagotovilih Vlade, da bo do te investicije tudi prišlo... Ne
               vem, nenehno z raznoraznimi aktivnostmi podgrevti in ustvarjati dileme in tudi
               razprtije nenazadnje okoli tega projekta, potem ni izključeno, da se lahko tudi temu
               projektu kaj takega zgodi. Zakaj? Tudi zaradi tega o čemer namigujete v nadaljevanju:
               "Od kod sredstva?" Sredstva morajo priti iz gospodarskih krogov, kajti gre za
               gospodarski projekt. Danes energija ni nekaj kar bi se zagotavljalo z javnimi
               sredstvi, lahko tu in tam kakšen pilotni projekt. Verjamem, da je Termoelektrarna
               Šoštanj zmožna na povsem gospodarskih osnovah v prihodnje poslovati in to tudi sami
               omenjate. Ali veste, ko boste recimo, če bi prihajalo tu do takšnih idej, da to
               naredimo z javnimi sredstvi se bo nekdo nekje vprašal v Sloveniji: ali res, in tako
               se je že odvila ena zgodba v Sloveniji in je padla in ne bi rad, da se to zgodi tudi
               bloku 6, za katerega verjamem, še enkrat poudarjam, da je to dober projekt, da
               izkorišča domač primarni energent, da je zelo pomemben tudi v socialnem, ekonomskem
               smislu Šaleške doline in ga še enkrat z vso možno voljo tudi podpiram. Ne želim mu pa
               slabo, zato vas danes še enkrat opozarjam, prosim, delajmo skupaj v dobrobit tega
               projekta in verjamem, da si tudi vi želite tega in verjamem, da bomo našli pot do
               uspeha. Zakaj se na nek način, še danes ne pozna konkretne finančne konstrukcije?
               Zaradi tega, ker se ne ve koliko bo ta projekt stal. Danes še ni sklenjenih pogodb za
               dobavo opremo, ne ve se kolikšna bo cena strojne in elektro opreme za ta objekt in ga
               ni heroja, da napove finančno konstrukcijo, če so osnovni elementi le-te konstrukcije
               nepoznani. Vendar vam jamčim, da se v okviru strateških usmeritev pri privatizaciji
               energetike, ki smo jo sprejeli na Vladi 2006.../Izklop mikrofona/...</p>
            </sp>
            <sp xml:id="SDZ4-Redna-37-2008-03-25.sp88">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ4-Redna-37-2008-03-25.sp89">

               <speaker>BOJAN KONTIČ:</speaker>

               <p>Hvala lepa, gospod predsednik.</p>
               <p>Soglašam s tem, da je potrebno na tako velikih projektih delati skupaj. Tudi sam imam
               izkušnje iz prejšnjega sklica parlamenta, ko ste vi in vaši recimo strankarski kolegi
               dosegli referendum in dosegli, da se je dejansko zadeva spolitizirala do konca in
               tudi na koncu na referendumu padla. Vaši odgovori me prepričujejo o tem, da je
               potrebno resnično na tem projektu delati skupaj in da je potrebno o tem projektu še
               govoriti, tudi v Državnem zboru, zato tudi moj predlog, da se opravi razprava o
               odgovoru na podlagi 246. člena Poslovnika, in sicer drugega odstavka. Medtem kolikor
               mi je poznano, bo tudi sklican Odbor za gospodarstvo, kjer se bo o teh zadevah
               razpravljalo in mislim, da bo takrat tudi datum 15. april ki ste si ga nekako zadali,
               menomo, da boste poiskali odgovore na vsa ta vprašanja. Da pa znamo delati skupaj naj
               omenim predvsem ali pa to kar ste sam omenil. Zgodila se je izredna seja sveta Mestne
               občine Velenje in na tej seji ni bilo političnih razlik glede investicije v
               Termoelektrarni Šoštanj, ne glede na stranko, ne glede na to ali je na državnem
               nivoju, v vladni koaliciji ali je v opoziciji ali morda celo ni v parlamentu,
               slovenskem. Soglasno smo sprejeli vse sklepe in ti sklepi so zelo jasni. Mestna
               občina Velenje podpira izgradnjo novega tehnološko in skladno z ekološkimi standardi
               zasnovanega termoenergetskega objekta. Vladi predlagamo, da od holdinga dobi
               zagotovilo, da se oblikuje takšna cena proizvedene električne energije, ki bo
               zagotavljala ustrezen gospodarski položaj obeh gospodarskih družb v Šaleški dolini,
               tako Premogovnika Velenje kot Termoelektrarne Šoštanj, da se sklene protokol ali
               dogovor, kako odpraviti negativne posledice poslovanja omenjenih družb na
               infrastrukturnih objektih in vpliva na okolje, ki bo sklenjen naknadno in bo verjetno
               postal sestavni del poslovnih načrtov omenjenih družb. Da v celoti nasprotujemo
               privatizaciji, torej prodaji Termoelektrarne Šoštanj, v primeru dokapitalizacije o
               kateri govorite, pa želimo sodelovati na način, da bomo imeli možnost vplivati na to,
               kakšno bo dokapitalizacijo in kdaj se bo ta dokapitalizacija izvršila. In pa
               kvalitetno in cenovno sprejemljivo oskrbo lokalne skupnosti s toplotno energijo.
               Občinski svet si je kljub tej svoji enotnosti vzel to možnost, da bo od holdinga
               prosil pojasnila na majski seji. Torej, strinjam se s tem, da delujmo skupaj.
               Potrebno bo odgovoriti na vsa vprašanja. Nikar pa opoziciji očitati, da je lahko, in
               da morda ima namen zrušiti projekt, ki ga dejansko vsi podpiramo.</p>
            </sp>
            <sp xml:id="SDZ4-Redna-37-2008-03-25.sp90">

               <speaker>PREDSEDNIK FRANCE CUKJATI:</speaker>

               <p>Hvala. Sedaj bo gospod minister odgovoril na vprašanje gospoda Boštjana Zagorca v
               zvezi z načrtom privatizacije državnega premoženja. Prosim.</p>
            </sp>
            <sp xml:id="SDZ4-Redna-37-2008-03-25.sp91">

               <speaker>MAG. ANDREJ VIZJAK:</speaker>

               <p>Ustno poslansko vprašanje gospoda Zagorca se je glasilo: "Pristojnega ministra za
               gospodarstvo sprašujem, kakšen bo nadaljnji sistem oziroma načrt privatizacije
               državnega premoženja?" .../Glas iz ozadja./... Jaz imam zapisano državnega
               premoženja. To sem seveda dobil.</p>
               <p>Lahko povem, da so vsi strateški dokumenti, ki opredeljujejo načrt na to temo že
               sprejeti. Sprejet je namreč odlok od prodaji državnega premoženja, kot sestavni del
               proračunskih dokumentov. Opredeljuje torej naložbe, ki jih država namerava preko bolj
               podrobnih programov odprodati v letih 2008 in v letih 2009, o tem vam ne bi govoril,
               kajti saj ste ga tudi sprejemali. Kar se pa tiče načrta odprodaje deležev Kada in
               Soda, ta načrt je sprejela Vlada v okviru strategije v sredini leta 2006, se povsem
               nič ne spreminja in mu torej sledimo. To so ti ključni dokumenti, o katerih
               sprašujete. To je načrt odprodaje. Je pa nekaj res, da so roki, ki so v tem načrtu
               postavljeni, roki v katerem Kad in Sod izpeljeta določene aktivnosti. Iščeta na eni
               strani odgovornega novega lastnika, ki ima razvojni načrt, ki želi v to podjetje
               vlagati, ga razvijati, nadgrajevati tudi pogoje za delavce, to se pravi širiti
               delovna mesta in tudi v povezavi s kakšno tehnologijo dvigniti dodano vrednost v
               posameznih podjetjih. Po drugi strani je ključen kriterij pri izbiri tudi kupnina.
               Eden in drugi pogoj morata biti glede na podatke, s katerimi razpolagata Kad in Sod,
               pred postopkom tudi izpolnjena. V zadnjem času se stanje na kapitalskem trgu
               spreminja. Ocenjujem, da bi bilo določene naložbe, zlasti javnih družb, ki kotirajo
               na borzi, v tem trenutku nespametno odprodajati, kajti menim, da lahko pričakujemo v
               nekem prihodnjem obdobju boljše pogoje, saj so boljši pogoji tudi bili, kajti vemo,
               da imamo nihanja, ki so tudi globalno povzročena. In vsled tega bo Vlada, kakor tudi
               Ministrstvo za gospodarstvo, z naložbami, ki so v naši pristojnosti ravnala skrajno
               previdno, skrajno gospodarno in bomo nadaljevali postopen, pregleden in gospodaren
               umik države iz gospodarstva.</p>
            </sp>
            <sp xml:id="SDZ4-Redna-37-2008-03-25.sp92">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zagorac, izvolite.</p>
            </sp>
            <sp xml:id="SDZ4-Redna-37-2008-03-25.sp93">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsednik. Spoštovani minister!</p>
               <p>Res je, vprašanje, ki sem ga naslovil na vas se je glasilo tako, kot ste ga
               interpretirali, ampak ne zaradi moje krivde, zaradi krivde Poslovnika Državnega
               zbora. Dejstvo je namreč, da sem vprašanje zastavil konkretno: Kako bo Vlada
               reagirala v primeru odprodaje državnega premoženja, ko gre za podjetje Paloma? "Pa mi
               je ta Državni zbor očital, da gre za podjetje, ki je lokalnega značaja, kljub temu,
               da ima država v njem 70,97% svojega premoženja preko Kada in Soda in da vi ne boste
               želeli odgovoriti na takšno vprašanje. Zato sem ga oblikoval. Ampak, če se vrneva k
               odloku, ki ga je sprejel ta Državni zbor. Spoštovani gospod minister! Del tega odloka
               je tudi podjetje Paloma iz Sladkega vrha. Se strinjava oba. In v tem odloku piše, da
               bo država to podjetje prodala kot - bom rekel, investicijo - ki jo mora prodati, ker
               se tam ne dogaja nič resnega. Jaz ne vem kaj se tam dogaja oziroma kaj se ne dogaja.
               Verjamem, da mi boste vi zelo veselo odgovorili. Ampak, tam se dogajajo zelo čudne
               stvari.</p>
               <p>Če vzamemo, da je državno premoženje lastnina ne vas, ne mene, ne Janše in ne te
               Vlade, ampak lastnina državljank in državljanov v tej državi. In s tem premoženjem je
               treba delati zelo previdno. Zato me zanima, kot del odloka je tudi Paloma Sladki
               vrh:</p>
               <p>Kakšna je vaša vizija odprodaje, ker ste jo že uvrstili v odlok tega podjetja kot
               sestavnega dela odloka?</p>
               <p>Nič nisem spremenil. Še vedno sva pri odloku.</p>
               <p>Hvala.</p>
            </sp>
            <sp xml:id="SDZ4-Redna-37-2008-03-25.sp94">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod minister!</p>
            </sp>
            <sp xml:id="SDZ4-Redna-37-2008-03-25.sp95">

               <speaker>MAG. ANDREJ VIZJAK:</speaker>

               <p>Seveda ste spremenili. Dodali ste en konkreten projekt, vendar vam z veseljem nanj
               odgovorim. Zakaj? Zaradi tega, ker je Paloma nedvomno eden izmed zelo pomembnih
               gospodarskih subjektov in zelo na udaru medijev in opozicije. Menim, da je potrebno
               vsem očitkom priti do dna. Zato je tudi naročena izredna revizija. Kakršnekoli
               obsodbe brez dokazov so seveda neodgovorno početje in morebiti udobno iz naslova
               opozicije. Vendar neodgovorno s strani tistih, ki so tudi odgovorni za posledice.
               Menim, da je tako kot pri ostalih naložbah države, tudi pri tej naložbi ključnega
               pomena pri umiku države, kakšna bo nadaljnja usoda podjetja in zaposlenih. Zato pri
               načinu odprodaje oziroma načinu umika sledimo to kot najpomembnejši cilj.</p>
               <p>In prepričan sem, da se s to naložbo države ne bo zgodilo nič, v kolikor tudi
               ustrezne ponudbe glede nadaljnjega razvoja sistema Palome, kakor tudi s tem povezanih
               delovnih mest ne bo na mizi. Torej, to - kaj in kako s Palomo v prihodnje je zelo
               pomembno za Republiko Slovenijo, kakor tudi za oba oziroma za lastnike te naložbe, ki
               jih ima posredno v lasti država.</p>
               <p>Konkretno pa, seveda, tako paradržavna sklada, kot Vlada sodelujejo pri odprodaji
               tega deleža, saj to delajo koordinirano kot pri ostalih naložbah. Verjamem, da bomo
               skozi vse procedure sledili ta načela, ki sem jih že omenil: razvojno naravnanost,
               gospodarnost, preglednost in korektnost teh postopkov in odgovorne presoje
               potencialnih ponudb.</p>
            </sp>
            <sp xml:id="SDZ4-Redna-37-2008-03-25.sp96">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog, gospod Zagorac? Izvolite.</p>
            </sp>
            <sp xml:id="SDZ4-Redna-37-2008-03-25.sp97">

               <speaker>BOŠTJAN ZAGORAC:</speaker>

               <p>Ga bom zopet oblikoval kar na začetku. V skladu z določbami drugega odstavka 246.
               člena Poslovnika bi želel razširjeno razpravo o odprodaji državnega premoženja,
               konkretno o odprodaji podjetja Paloma Sladki vrh. Minister, dejali ste, da se
               obnašate do tega podjetja, kot da je pomemben del državnega premoženja. Ne vem, koga
               hočete zavajati. Ne obnašajte se tako. Ljudje, ki tam živijo, in večina ljudi, ki tam
               živijo, je zaposlenih v tem podjetju. Veste, kaj pravijo, ne boj proti tajkunizaciji,
               boj proti "bajukinizaciji". To je njihova zgodba.</p>
               <p>Veste, to podjetje je preveč prepleteno politično, da bi lahko vi meni odgovorili in
               temu častnemu zboru, da se obnašate do njega odgovorno. Govorite o odprodaji tega
               podjetja, dvakrat ste ga že želeli - komu? Nekim povezanim družbam, za katere.</p>
            </sp>
            <sp xml:id="SDZ4-Redna-37-2008-03-25.sp98">

               <speaker>PREDSEDNIK FRANCE CUKJATI:</speaker>

               <p>Gospod Zagorac, ni čas za polemiko in nove očitke. Zopet bom v težavah oziroma bom
               prisiljen dati gospodu ministru besedo, da odgovori neposredno na nove očitke.</p>
            </sp>
            <sp xml:id="SDZ4-Redna-37-2008-03-25.sp99">

               <speaker>BOŠTJAN ZAGORAC:</speaker>

               <p>To niso novi očitki. To je v bistvu obrazložitev, zakaj zahtevam, da bi Državni
               zbor.</p>
            </sp>
            <sp xml:id="SDZ4-Redna-37-2008-03-25.sp100">

               <speaker>PREDSEDNIK FRANCE CUKJATI:</speaker>

               <p>Ali pa da izklopim mikrofon.</p>
            </sp>
            <sp xml:id="SDZ4-Redna-37-2008-03-25.sp101">

               <speaker>BOŠTJAN ZAGORAC:</speaker>

               <p>... moral obravnavati to dejstvo. Ne glede, gospod predsednik, vi lahko meni vzamete
               tudi besedo, ampak boste vzeli besedo državljanom in državljankam Republike
               Slovenije, o čigar lastništvu se pogovarjamo. Če to želite, storite! Vzemite mi
               besedo, vzemite besedo ljudem! Po želji, odločitev je vaša. Jaz samo govorim, kaj ta
               Vlada, kaj ta minister - pa ne govorim o ministru Vizjaku, ampak o ministru Bajuku -
               počne z državnim premoženjem. Vi mi pa vzemite besedo, po želji, vaša želja! Še
               enkrat hočem povedati, dejstva, dokazi, ki jih imajo tudi na finančnem ministrstvu in
               na Ministrstvu za gospodarstvo, kažejo na to, da revizija.</p>
            </sp>
            <sp xml:id="SDZ4-Redna-37-2008-03-25.sp102">

               <speaker>PREDSEDNIK FRANCE CUKJATI:</speaker>

               <p>Gospod Zagorac, bili ste dvakrat opozorjeni. Tretjič sem vam izklopil mikrofon.
               Naslednji poslanec, ki mu bo odgovoril gospod minister oziroma je dolžan še odgovor,
               je dr. Mitja Slavinec. Gospod minister, prosim, odgovorite na njegovo vprašanje v
               zvezi z ukrepi za pomoč delovno intenzivnim podjetjem.</p>
            </sp>
            <sp xml:id="SDZ4-Redna-37-2008-03-25.sp103">

               <speaker>MAG. ANDREJ VIZJAK:</speaker>

               <p>Hvala lepa. Vlada Republike Slovenije in različna ministrstva, pa tudi sicer
               paradržavni skladi kot lastniki imamo tako do podjetij v delovno intenzivnih panogah
               kot tudi do ostalih niz ukrepov, kako izboljšati njihovo konkurenčnost, kako torej
               omogočiti njihov nadaljnji razvoj in poslovanje. In tudi takrat, kadar le-ti zaidejo
               v določene težave, kako jim pomagati, da izplavajo iz težav oziroma da imajo neke
               vrste popravni izpit, če podjetje zaradi takšnih in drugačnih razlogov zabrede v
               težave. In nimamo posebnih ukrepov za delovno intenzivne panoge, kajti imamo
               univerzalne ukrepe za vse.</p>
               <p>Še posebej sem vesel, da je Vladi v tem mandatu uspelo fokus prizadevanj in pomoči
               usmeriti v razvojne projekte. To se pravi, v projekte, ki krepijo konkurenčnost, ki
               krepijo tehnološki razvoj, ki krepijo inovativnost teh podjetij in manj sredstev za
               reševanje tistega najhujšega, ko zabrede določeno podjetje v take težave, da rabi
               državno intervencijo, da si zagotovi dolgoročen obstoj.</p>
               <p>Namreč, te državne pomoči podjetjem v težavah so zelo regulirane. Omogočene so samo
               enkrat na deset let. Torej ena državna pomoč mora pomagati. V kolikor ne pomaga ena
               državna pomoč, druge ni več možno dodeliti in podjetje je v nemilosti. Torej, imamo
               tri sklope možnih konkretnih shem pomoči.</p>
               <p>Prvič so pomoči podjetjem v težavah. Na podlagi kriterijev, ki jih opredeljuje zakon,
               se podjetje prepozna kot podjetje v težavah. Potrebno je narediti program
               prestrukturiranja. Program mora nuditi neko dolgoročno preživetje. Ta program
               prestrukturiranja se ovrednoti in se za to rezervirajo tudi določena sredstva v
               državnem proračunu.</p>
               <p>Drug način je možen tudi v obliki dokapitalizacije. Namreč, nekatera podjetja, ki so
               v lasti države ali paradržavnih skladov, zaidejo v težavo. Ali imajo sicer potrebe po
               razvojnih sredstvih in v tem primeru se lahko država kot lastnik odloči in poveča. To
               se pravi, dokapitalizira z novimi svežimi finančnimi sredstvi to podjetje. To storijo
               ponavadi tudi drugi lastniki. S tem se zagotovi potreben denar za novo prihodnost,
               razvoj podjetja.</p>
               <p>Najpomembnejši del so pa razvojne pomoči, ki smo jih v zadnjem obdobju. Se pravi, v
               dveh, treh letih. Zlasti pa v novi finančni perspektivi bistveno povečali. To so
               razvojne pomoči, ki krepijo naložbe v podjetjih, ki krepijo tehnološki razvoj, ki
               krepijo sodelovanje med podjetji in podjetji z institucijami znanja za nove produkte,
               nove tehnologije. S tem želimo povečati torej dodano vrednost na zaposlenega,
               povečati konkurenčnost in tudi razvitost posameznih gospodarskih subjektov.</p>
               <p>Torej, zelo pomembno je, da podjetje, ki je bodisi v delovno intenzivni panogi,
               bodisi v panogi, ki je kapitalsko bolj intenzivna, da ima zelo jasno vizijo, kje in
               kakšna je njena oziroma prihodnost tega podjetja, kje so tisti konkretni projekti, v
               katere namerava staviti v prihodnje. Takrat lahko del sredstev za dosego teh ciljev,
               te razvojne vizije tudi država preko razpisov ali v ostalih dveh oblikah, ki sem jih
               omenil, zagotovi.</p>
               <p>Država oziroma Vlada ni tista, ki bo pisala razvojne projekte podjetij. Podjetja so
               tista, poslovodstva, organi podjetij, ki sprejemajo razvojne vizije in tudi ustrezne
               finančne konstrukcije za pokrivanje le teh. Vsekakor si Vlada želi, tudi Ministrstvo
               za gospodarstvo biti del razvojnih projektov in podpirati razvojne projekte teh
               družb.</p>
            </sp>
            <sp xml:id="SDZ4-Redna-37-2008-03-25.sp104">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Slavinec.</p>
            </sp>
            <sp xml:id="SDZ4-Redna-37-2008-03-25.sp105">

               <speaker>DR. MITJA SLAVINEC:</speaker>

               <p>Hvala lepa za besedo. V svoji obrazložitvi spoštovani gospod minister, sem povedal,
               da so ta podjetja sedaj v vse večjih težavah zaradi ukrepov, protiinflacijskih
               ukrepov. Ko smo tam sprejeli tiste nove ukrepe, ki naj zmanjšajo socialno ogroženost
               ljudi, smo s tem seveda podjetjem povzročili nove težave in kar je najhujše, največ
               težav smo povzročili prav tem podjetjem o katerih govorim. Delovno intenzivnim
               podjetjem. Zaradi tega se je moje vprašanje glasilo tako:</p>
               <p>Ali se Vlada zaveda, se vaše ministrstvo zaveda teh novih težav, ki smo jih s tem
               povzročili in kako misli odreagirati?</p>
               <p>Poglejte, ko je premier bil pred dvema letoma in pol, pred tremi leti skoraj v
               Pomurju, je napovedal, da bo Pomurje, če se da - grem na tisti primer, ki sem ga prej
               v Muri povedal - da bo Pomurje dobilo več denarja kot za časa prejšnje Vlade. Sedaj
               se sklicujete na to, da pač tistih 12 milijonov evrov, ki jih je takratna Vlada
               namenila za prestrukturiranje podjetju Mura, da je s tem zapečateno za deset let.</p>
               <p>Poglejte, spremenili smo v tem Državnem zboru na predlog te Vlade že zelo veliko
               zakonov v škodo države. Dajmo še en zakon, ki bo v korist zaposlenih. To se vam bo
               splačalo. To se bo splačalo Vladi in to se bo splačalo državi. Zakaj tako govorim? V
               kolikor boste nemo gledali, da podjetja propadajo, da propade podjetje s 4.000
               delavci, boste zaradi tega imeli zelo velik izpad v proračunu iz naslova davkov.
               Boste imeli zelo velik izpad v proračunu iz naslova dodatnih obremenitev za
               nadomestilo za nezaposlene. In nenazadnje zelo težko bo tako podjetje nazaj sanirati.
               Zaradi tega sem vam postavil to vprašanje in ga sedaj še enkrat obrazložil.</p>
            </sp>
            <sp xml:id="SDZ4-Redna-37-2008-03-25.sp106">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-37-2008-03-25.sp107">

               <speaker>MAG. ANDREJ VIZJAK:</speaker>

               <p>Hvala lepa. Vlada ni sprejela nobenega ukrepa, ki bi zmanjšala konkurenčnost delovno
               intenzivnih panog. Nasprotno. Ob istih bruto plačah smo povečali neto plače, ker smo
               uvedli nove davčne olajšave za tiste z najnižjimi plačami. Nasprotno, spoštovani
               poslanec. Razbremenili smo na račun davčne blagajne delodajalce, da lahko izplačajo
               večje neto plače ob istih stroških plač.</p>
               <p>Ta teden boste verjetno imeli v parlamentu razpravo o minimalni plači, s katero se
               bruto znesek minimalne plače usklajuje. Ta zakon je plod dogovora med delodajalci. In
               delojemalci in gotovo je premišljen dogovor med le temi in vzema v obzir tako pravice
               ljudi, da so bolje plačani, zlasti tisti z najnižjimi dohodki, kot seveda tudi
               interese delodajalcev.</p>
               <p>Moti pa me razmišljanje, ki veje, da je kar naenkrat Vlada, država odgovorna za slabo
               poslovanje gospodarskih subjektov in za nenehno, recimo, zajedanje v težave nekih
               specifičnih gospodarskih subjektov. Ni res! Organi družbe, uprava, nadzorni svet,
               lastniki so odgovorni za poslovanje gospodarskih subjektov. Lastniki preko uprave in
               organov so dolžni pripraviti programe, ki omogočajo razvoj družbe in normalne delovne
               pogoje, kamor sodijo tudi plače za zaposlene. Spoštovani poslanec, to ni dolžna
               nobena država in nobena vlada, temveč gospodarski subjekti in lastniki le-teh. Seveda
               pa je Vlada pristojna in poklicana, da pomaga podjetjem, ko imajo jasne razvojne
               načrte, ki peljejo podjetja naprej. V podjetju, ki ste ga omenili, nisem zasledil
               nikoli nekega jasnega načrta razvoja.</p>
               <p>Sem zasledil pa ideje, kako je minimalna plača problem za gospodarsko družbo. Sem
               slišal, kako so plače tisti krivec. Plače niso. Jaz sem prepričan, da v delovno
               intenzivnih panogah so ljudje premalo plačani. Vendar so plačani toliko, kolikor je
               zmožen delodajalec izplačati. In žal so v nekaterih podjetjih, ki so brez vizije,
               brez razvojnih načrtov, tukaj težave.</p>
               <p>Še enkrat, Ministrstvo za gospodarstvo kakor tudi ostala ministrstva bomo sodelovali
               s temi družbami in poskusili na takšen ali drugačen način pomagati. Omenil ste pa
               možnost spremembe zakona, ki govori, da je možno pomoč dodeliti enkrat na 10 let. Ta
               zakon povzema evropsko direktivo in brez spremembe evropskega pravnega reda tega
               zakona ni mogoče spremeniti.</p>
            </sp>
            <sp xml:id="SDZ4-Redna-37-2008-03-25.sp108">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ4-Redna-37-2008-03-25.sp109">

               <speaker>DR. MITJA SLAVINEC:</speaker>

               <p>Hvala lepa za besedo. Imam proceduralni predlog, in sicer na naslednji seji opravimo
               razpravo o tem vprašanju. Kajti, zdi se mi, ne samo, da je vprašanje zelo pomembno,
               ampak tudi so različni pogledi. Različni pogledi na samo problematiko in različni
               pogledi tudi na to, kaj nekateri ukrepi v konkretni gospodarski družbi pomenijo.</p>
               <p>Vi trdite, da Vlada z nobenim ukrepom ni ogrozila, ni teh podjetij postavila v slabši
               položaj, kot so bili prej. Očitno potem nimate pravih informacij ali popolnoma se ne
               zavedate, kaj v praksi določen ukrep pomeni. Saj to je tudi logično. To je tudi
               možno, ker je težko vnaprej predvideti. Ampak tiste informacije, ki jih mi dobimo na
               terenu, so ravno nasprotne, da bodo ti ukrepi obremenili konkretno družbo Muro toliko
               in toliko bolj. Kar pomeni, da bo izguba toliko in toliko večja. In glejte, v kolikor
               želite, da pridemo skupaj, da poiščemo rešitve, sem prepričan, da boste tudi vi
               svojim poslancem predlagali, da o tem opravimo razpravo. Naslednji razlog, zakaj
               predlagam, da opravimo širšo razpravo o tej tematiki, je kajti nekatere družbe so v
               težavah, zaradi objektivnih okoliščin globalnega trga. Zaradi objektivnih okoliščin
               globalnega trga. In v kolikor je pri tem zraven še težava, da so v okoljih, ki so
               podpovprečno razvita, ki so manj razvita, potem se seveda te zadeve nalagajo druga na
               drugo.</p>
               <p>In zakaj je kljub vsemu tudi skrb države za nekatera podjetja? Prej sem že povedal,
               kaj pomeni, če se zgodi zlom tako velikega podjetja. V določenih okoljih so nekatera
               podjetja tako velika, da niso samo gospodarske družbe, ampak so enostavno
               inštitucije. In prav zaradi tega si država ne sme zatiskati oči. Prav zaradi tega
               želimo, da skupaj poiščemo takšno rešitev in seveda tudi takšne ukrepe, s katerimi
               bomo lahko škodo, ki je pred nami, čimbolj minimizirali tako za zaposlene, kakor
               seveda posredno za proračun, za tiste izpade, o katerih sem že govoril.</p>
               <p>In prav zaradi tega vsega seveda prosim, da moj predlog za razširjeno razpravo
               podprete in poskušamo na naslednji seji poiskati tiste rešitve in seveda da bo Vlada
               v prihodnje potem tudi dala takšne predloge, ki bodo ohranili toliko in toliko
               delovnih mest in seveda družbam, ki objektivno so v težavah tudi zagotovile hitrejši
               in uspešnejši razvoj.</p>
               <p>Hvala lepa.</p>
            </sp>
            <sp xml:id="SDZ4-Redna-37-2008-03-25.sp110">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>O predlogih, da naj bi Državni zbor na naslednji redni seji opravil razpravo o
               odgovorih ministra za gospodarstvo mag. Andreja Vizjaka na poslanska vprašanja
               gospoda: Pečeta, Kontiča, Zagorca in dr. Slavinca bo Državni zbor odločal v četrtek,
               27.3., v okviru glasovanj.</p>
               <p>Sedaj prehajamo na vprašanja, ki so bila zastavljena dr. Lovru Šturmu, ministru za
               pravosodje. Gospoda ministra prosim, da najprej odgovori na vprašanje, ki ga je
               postavil gospod Borut Sajovic v zvezi z zaostanki pri vračanju vlaganj v
               telekomunikacijsko omrežje.</p>
               <p>Prosim.</p>
            </sp>
            <sp xml:id="SDZ4-Redna-37-2008-03-25.sp111">

               <speaker>DR. LOVRO ŠTURM:</speaker>

               <p>Hvala za besedo in hvala za zastavljeno vprašanje, spoštovanemu poslancu, v zvezi z
               vplačilom vlaganj v javno telekomunikacijsko omrežje.</p>
               <p>Skupno število vseh zahtevkov za vračilo vlaganj znaša 38 tisoč 130 zadev. Od tega je
               bilo do dne, 25. februarja 2008 - to se pravi - pred mesecem dni, rešenih 34 tisoč
               451 zadev. To pa pomeni 90% vseh zahtevkov. V 10 tisoč 853 zadevah so bile sklenjene
               poravnave. V primerih fizičnih oseb znašajo zneski vračil od 25 evrov do 3 tisoč
               evrov. Skupna vrednost do zdaj sklenjenih poravnav pa znaša 58 milijonov 484 tisoč
               547 tisoč evrov. Ministrstvo za pravosodje od leta 2006, od konca leta 2006 naprej
               spodbuja Državno pravobranilstvo, naj vse zadeve rešuje čimbolj ažurno. V ta namen
               smo tudi že v novembru leta 2006 povečali sistemizacijo funkcionarjev na Državnem
               pravobranilstvu za 15 oseb. Številke, ki sem jih povedal, pa dovolj natančno povedo,
               da se zahtevki uspešno rešujejo. Seveda nas to ne sme uspavati. Še naprej bomo
               Državno pravobranilstvo spodbujali k sprejemanju vseh ukrepov, ki bi pripomogli k čim
               hitrejši zaključitvi vseh vlaganj. Hvala.</p>
            </sp>
            <sp xml:id="SDZ4-Redna-37-2008-03-25.sp112">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Sajovic.</p>
            </sp>
            <sp xml:id="SDZ4-Redna-37-2008-03-25.sp113">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Spoštovani gospod minister in ministrski zbor!
               Seveda, enkrat sem slišal velik pregovor, velika laž. Potem namesto največje laži je
               bila pa statistika. Če bi kdo poslušal podrobno odgovor našega spoštovanega gospoda
               ministra, bi res mislil, da imamo v Sloveniji na področju vračanja vlaganj v
               telefonijo rešenih 90% primerov. Ampak zgodba je ravno obratna. Taka kot pri
               denacionalizaciji, ki jo ministrstvo želi rešiti v treh mesecih.</p>
               <p>Pri vračanju sredstev iz telefonije so ostali vsi skupinski zahtevki v glavnem še
               nerešeni. In če bi pogledali, koliko ljudi je v resnici dobilo sredstva nazaj, koliko
               jih pa ni, bi videli, da 90% ljudi na to vračilo še čaka. In to tisti, ki so zaupali
               temu sistemu in so vlagali sredstva in telefonijo reševali kolektivno preko občin,
               preko posameznih krajevnih skupnosti in preko vaških telefonskih odborov.</p>
               <p>Ravno ti zahtevki, ki so pa komplicirani, zahtevni, rabijo več dela in več truda. Vsi
               ti zahtevki pa več ali manj po Sloveniji na pravobranilstvih še stojijo. Tako, da smo
               na občinah dnevno deležni klicev, zakaj je nek posameznik sredstva dobil, pa kljub
               temu, da je vložil in gradil telefon 10 let za tistimi, ki so se te zadeve lotili
               organizirano s svojimi sredstvi, ki niso bila velika.</p>
               <p>Opozoril bi še na en vidik te zgodbe. Inflacija v Sloveniji znaša, recimo, v
               povprečju nekje med 6 in 7%. Povprečni delež vrnjenega premoženja je tam nekje okrog
               300 evrov. To pomeni, da pravobranilstva, sodišča in ta oblast vsakemu od teh
               davkoplačevalcev vsako leto iz žepa - lahko rečemo, vzame, lahko pa rečemo - tudi
               ukrade, približno 21 evrov. In ker se s številnimi zahtevki zamuja že od leta 2006 in
               se bo očitno še zamujalo, smo tam, kjer smo, na žalost.</p>
            </sp>
            <sp xml:id="SDZ4-Redna-37-2008-03-25.sp114">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-37-2008-03-25.sp115">

               <speaker>DR. LOVRO ŠTURM:</speaker>

               <p>Hvala tudi za tole. Ne bom rekel, dodatno vprašanje, dodatne navedbe spoštovanega
               poslanca. Naj povem, da državni pravobranilci nadaljujejo z intenzivnim reševanjem
               preostalih zahtevkov. V večini primerov, ki so še nerešeni, gre za zahtevke, ki so
               tudi delno nedokumentirani, ki so včasih tudi neizkazani, zaradi katerih je bilo
               treba opraviti vrsto dodatnih poizvedb, tudi razgovorov. Potrebno je tudi pritegniti
               izvedence in podobno. Tudi izjave podane pri notarjih je potrebno vsebinsko
               preverjati. Saj notarjeva overitev dokazuje le, da je izjavo podala določena oseba.
               Ne potrjuje pa vsebino izjave. Tudi ministrstvo se zelo zavzema za čim hitrejšo
               rešitev vseh teh zahtevkov. Še naprej bomo - kot sem že rekel - vzpodbujali državno
               pravobranilstvo, naj odprte postopke pripelje do konca.</p>
            </sp>
            <sp xml:id="SDZ4-Redna-37-2008-03-25.sp116">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, gospod Sajovic.</p>
            </sp>
            <sp xml:id="SDZ4-Redna-37-2008-03-25.sp117">

               <speaker>MAG. BORUT SAJOVIC:</speaker>

               <p>Hvala lepa. Ker z odgovorom nikakor nisem zadovoljen, bi rad podal proceduralni
               predlog v skladu z 246. členom, drugim odstavkom. Zakaj namreč gre? Gre za tipičen
               primer pometanja problema, ki ljudem ni všeč, pod preprogo. Ravno nasprotno z neko
               drugo prakso, ki jo pri sprejemanju zakonov v tem Državnem zboru vse prevečkrat
               slišimo. Samo vzpodbujanje in prigovarjanje brez dvoma na pravobranilstvih ne bo
               zadosti. Potrebno bi bilo povečati število zaposlenih, ki se bodo s temi problemi
               resnično, pravno in strokovno ukvarjali in jih tudi ustrezno finančno motivirali.</p>
               <p>V nasprotnem primeru pa to vračilo zgodbe sredstev za telefonijo ne bomo tudi v
               naslednjih dveh, treh letih dosegli, če bomo ravnali s takšnim tempom, kot je bil.
               Vsem v tej državi pa je bilo jasno in glasno obljubljeno, da so roki, kdaj bomo
               začeli in se tega lotili, že zdavnaj mimo. Eden od inštrukcijskih rokov je bil
               november in december 2006. Samo vzpodbujanje in prigovarjanje na pravobranilstvih
               očitno ne bo dovolj.</p>
               <p>Jaz sem od gospoda spoštovanega ministra pričakoval konkreten odgovor, koliko ljudi
               dodatnih so zaposlili na pravobranilstvih. Mgoče sistem vračanja po zakonodajni
               liniji ni ustrezen. Poglejte, zdaj spreminjamo Zakon o denacionalizaciji, da bomo
               rešili peščico primerov v Sloveniji. Tukaj pa čaka na 10.000 ljudi, kdaj bodo dobili
               nazaj svoj težko prigaran in zaslužen denar, pa ne sprejmemo nobene zakonske
               iniciative in pa nobene spremembe.</p>
               <p>Če je na pravobranilstvu dozorel čas, da sistem vračanja vlaganj v javno
               telekomunikacijsko omrežje ni zadosten, potem pričakujem od spoštovanega ministrstva,
               da pripravi zakonski predlog, z veseljem ga bom podprl, ki bo ta postopek skrajšal in
               poenostavil. V nasprotnem primeru pa predlagam tudi, da ministrstvo in
               pravobranilstvo uvedeta telefonsko številko brezplačno, linija 080, kjer bo številnim
               občanom iz vseh slovenskih občin odgovarjalo na njihova vprašanja, dajalo
               pojasnila.</p>
               <p>Drugače pa prihajam iz občine, kjer je bilo preko krajevnih skupnosti in pa odborov
               vloženih več 10 zahtevkov, pa nobeden od teh odborov, ki so bili kolektivni, še ni
               bil pozvan, da naj svojo vlogo izboljša, popravi, dopolni ali pa kaj podobnega.
               Enostavno, mislim, da gre za nepošteno in nepravilno razlikovanje državljank in
               državljanov Republike Slovenije, da tisti, ki so na vlak stopili zadnji, dobijo
               vračilo prvi. In še kaj bi se dalo naštevati v tej zgodbi. Zato seveda prosim, da se
               v četrtek opravi razprava.</p>
            </sp>
            <sp xml:id="SDZ4-Redna-37-2008-03-25.sp118">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanca mag. Sajovica, da Državni zbor na naslednji seji
               opravi razpravo o odgovoru ministra za pravosodje na njegovo poslansko vprašanje, bo
               Državni zbor odločil v okviru glasovanj v četrtek, 27. marca 2008.</p>
               <p>Minister za pravosodje dr. Lovro Šturm bo odgovoril na vprašanje gospe Darje Lavtižar
               Bebler v zvezi s predlogom novele Kazenskega zakonika. Izvolite, gospod minister.</p>
            </sp>
            <sp xml:id="SDZ4-Redna-37-2008-03-25.sp119">

               <speaker>DR. LOVRO ŠTURM:</speaker>

               <p>Hvala za besedo. Hvala tudi za vprašanje, s katerim se spoštovana poslanka zanima,
               kakšen bo odziv ministrstva na opravljeno javno razpravo ob predstavitvi mnenj o
               Kazenskem zakoniku, ki je bila 22. februarja 2008.</p>
               <p>Poglejmo najprej, kakšna je bila ta javna razprava. Na javni predstavitvi mnenj je
               sodelovalo 41 razpravljavcev, od katerih jih je 28, to je približno 70%, predlog
               zakonika podprlo. Poudariti je treba, da so z vidika strokovne javnosti predlogu
               zakonika nasprotovali le posamezniki s Katedre za kazensko pravo pri Pravni fakulteti
               v Ljubljani ter z Inštituta za kriminologijo pri Pravni fakulteti.</p>
               <p>Predstavniki Katedre za kazensko pravo pri mariborski pravni fakulteti, predstavniki
               Evropske pravne fakultete in tudi Fakultete za varnostne vede so predlog zakonika
               podprli. Podprl ga je tudi edini član katedre ljubljanske pravne fakultete, ki je
               redno zaposlen kot redni profesor na Pravni fakulteti v Ljubljani. Prav tako so
               prišle besede podpore s strani vseh, ki zakonik uporabljajo v praksi. Tako so zakonik
               v celoti ali deloma na javni predstavitvi mnenj podprli predstavniki iz vrst
               sodnikov, odvetnikov, predstavnica iz vrst tožilstva ter penolog. V razpravi so bili
               s strani prisotnih poslancev in poslank ter druge javnosti predstavljeni tudi
               določeni dopolnilni predlogi k dvema členoma predloga. Te pripombe bo ministrstvo v
               prihodnje proučilo in jih v nadaljnji obravnavi predlagalo. Torej bodo vsebinsko te
               pripombe upoštevane.</p>
            </sp>
            <sp xml:id="SDZ4-Redna-37-2008-03-25.sp120">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Beblerjeva, želite dodaten odgovor? Prosim.</p>
            </sp>
            <sp xml:id="SDZ4-Redna-37-2008-03-25.sp121">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsedujoči. Spoštovani gospod minister! Takšen odgovor sem
               pričakovala. Priznam, v ničemer me niste presenetili, vendar tudi na moja vprašanja
               niste odgovorili. Še več. Mislim, da ste na nek način zlorabili tisto javno
               predstavitev mnenj in stališč, ki smo jo tudi mi v poslanski skupini zahtevali, in
               zdaj s prikazovanjem neke statistike tukaj poskušate utemeljiti, da ta Kazenski
               zakonik vendarle uživa podporo v strokovni javnosti. To ne drži.</p>
               <p>Moram vam priznati, gospod minister, da imate zelo debelo kožo, ko vas res tehtne
               pripombe in resna opozorila domala celotne kazensko-pravne stroke niso omajale pri
               vaši odločitvi, da spravite ta Kazenski zakonik in prav takšnega skozi parlamentarno
               zakonodajno proceduro. Pri tem pa niste upoštevali minimalnih evropskih standardov,
               ki so v veljavi v moderni in demokratični Evropi glede priprave zakonskih osnutkov
               oziroma tehnik priprave zakonodaje. Eden od teh je poleg menedžiranja priprave, javne
               razprave, sprejemanja in objave zakonov, tudi široko in poglobljeno posvetovanje, ki
               bi omogočilo ovrednotenje vpliva in posledic konkretnega zakona, kar naj pripelje k
               večji stabilnosti zakonodaje.</p>
               <p>Če kje, potem je to pri kazenski zakonodaji nesporno, da revolucionarni in
               nepremišljeni posegi niso dopustni, da morajo biti spremembe tudi notranje koherentne
               in da moramo imeti državljanke in državljani pravico do predvidljivosti pravnih norm
               na tem področju.</p>
               <p>Kako boste dosegli, da bodo vsi pristojni in vpleteni dejansko usposobljeni za
               izvajanje Kazenskega zakonika prvega novembra letos, tako kot predvideva zakonski
               predlog?</p>
               <p>Še cela vrsta vprašanj je, ki jih zaradi pomanjkanja časa ne morem navesti. Ampak to
               je škandalozno, kar se dogaja v zvezi s tem kazenskim.</p>
            </sp>
            <sp xml:id="SDZ4-Redna-37-2008-03-25.sp122">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-37-2008-03-25.sp123">

               <speaker>DR. LOVRO ŠTURM:</speaker>

               <p>Hvala tudi za dodatno vprašanje. Številk pač ne morem spremeniti. Večina je podprla
               predlagani Kazenski zakonik. To je nesporno dejstvo. Prav gotovo bomo o tem lahko še
               marsikaj povedali tudi jutri. Jutri je splošna razprava o tem v Državnem zboru. In še
               to naj povem. O tem, kako spremeniti novelirani, dejansko stari jugoslovanski
               kazenski zakonik, ki se praktično še vedno uporablja v našem pravnem sistemu.
               Razprave tečejo poglobljene. Znanstvene razprave v stroki z objavami že 14 let.
               Vsekakor ne gre za temo, ki bi jo zdaj odpirali na novo.</p>
            </sp>
            <sp xml:id="SDZ4-Redna-37-2008-03-25.sp124">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Minister za notranje zadeve gospod Dragutin Mate in minister za
               pravosodje gospod dr. Lovro Šturm bosta odgovorila na vprašanji mag. Majde Potrata v
               zvezi z uporabo električnega paralizatorja in gospoda Mirana Potrča v zvezi z
               zaupnimi dokumenti in informacijami.</p>
               <p>Gospod minister Mate, prosim.</p>
            </sp>
            <sp xml:id="SDZ4-Redna-37-2008-03-25.sp125">

               <speaker>DRAGUTIN MATE:</speaker>

               <p>Hvala lepa. Hvala za vprašanje. Vključujem se, ker se zadnjič nisem mogel udeležiti
               seje Državnega zbora zaradi obveznosti v tujini. Rad bi pa na kratko podal
               obrazložitev, zakaj in kako se uvaja oziroma, je v testni uporabi električni
               paralizator znamke TASER X26 v Slovenski policiji.</p>
               <p>Najprej moram poudariti, da Ministrstvo za notranje zadeve redno spremlja, analizira
               in proučuje uporabo policijskih pooblastil in med njimi tudi uporabo prisilnih
               sredstev. Prisilna sredstva so tista sredstva, s katerimi policisti v skladu z
               zakonom lahko izvajajo določene ukrepe proti osebam, proti katerim je upravičena
               uporaba takšnih prisilnih sredstev.</p>
               <p>V zadnjih letih se je kot novejše prisilno sredstvo, ki je blažje od uporabe
               strelnega orožja, uporabil električni paralizator različnih oblik. Tehnološko je to
               sredstvo napredovalo do dokaj visoke stopnje in s tem zagotavlja večjo varnost tako
               tistemu, ki uporablja to sredstvo, kot tistemu, proti komur se uporablja.</p>
               <p>Če pogledamo študije in praktične analize, ki so bile objavljene v svetu v zvezi z
               uporabo električnih paralizatorjev, lahko zelo hitro ugotovimo, da so električni
               paralizatorji sredstva, ki omogočajo večjo varnost tako policistom kot tudi osebam,
               proti katerim je uporabljeno to prisilno sredstvo. Vendar moramo pri tem jasno vedeti
               nekaj. To sredstvo, prisilno, se uporablja namesto strelnega orožja oziroma prepreči,
               da bi do uporabe strelnega orožja prišlo. In nikakor ne moremo govoriti o tem, da se
               električni paralizatorji uporabljajo kar tako, na pamet in brez kakršnihkoli pogojev.
               Policija pri svojem operativnem delovanju zmeraj postopa v skladu z najmanjšo možno
               uporabo sile. In če govorimo o trenutnem stanju testne uporabe električnega
               paralizatorja v Slovenski policiji, vam lahko povem, da je testna uporaba potekala v
               Slovenski policiji od 1. 6. 2006 do 31. 5. 2007 samo v specialni enoti Slovenske
               policije. Za ta korak smo se odločili zaradi večjih korakov. V tem času so bili
               policisti pri svojih intervencijah, ki so jih izvajali na terenu, 10-krat opremljeni
               z električnimi paralizatorji.</p>
               <p>V nobenem primeru ni prišlo do uporabe električnega paralizatorja zaradi tega, ker ni
               bilo potrebe. V vseh teh primerih so policisti specialne enote, ki so pri vseh svojih
               posegih delovali proti ekstremnim kriminalnim združbam oziroma posameznikom. V
               takšnim primerih se ta enota v skladu s taktiko tudi uporablja. In pri teh osebah ni
               bilo nikoli uporabljeno to sredstvo, ker so z drugimi prisilnimi sredstvi, ki jih ima
               policija na razpolago, uspeli obvladati posameznike in ni bilo te potrebe. V tem času
               smo seveda zbirali nadaljnje informacije, kako se to sredstvo obnese v policijah
               Evropske unije in tudi širše.</p>
               <p>Podaljšal sem testno uporabo paralizatorja Taser X26 v enoti Slovenske policije in v
               specialni enoti Slovenske policije za obdobje do 1. 8. letošnjega leta. V tem času
               policisti ravno tako glede na oceno, ki jo seveda naredijo pred vsako akcijo,
               uporabljajo to sredstvo v posameznih akcijah, ki jih izvajajo. Do sedaj Taser oziroma
               električni paralazitor še ni bil uporabljen v Republiki Sloveniji. Na koncu bi želel
               povedati izrecno to, da to ni sredstvo, ki bi ga lahko uporabljali kar tako. Ampak je
               prisilno sredstvo, ki bi ga policisti uporabili dejansko namesto strelnega orožja.
               Posledice so pa seveda zaradi tega bistveno manjše.</p>
            </sp>
            <sp xml:id="SDZ4-Redna-37-2008-03-25.sp126">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa mag. Potrata, prosim.</p>
            </sp>
            <sp xml:id="SDZ4-Redna-37-2008-03-25.sp127">

               <speaker>MAG. MAJDA POTRATA:</speaker>

               <p>Hvala.</p>
            </sp>
            <sp xml:id="SDZ4-Redna-37-2008-03-25.sp128">

               <speaker>PODPREDSEDNIK MAG. VASJA KLAVORA:</speaker>

               <p>Pardon, oprostite. Gospod minister Šturm, prosim.</p>
            </sp>
            <sp xml:id="SDZ4-Redna-37-2008-03-25.sp129">

               <speaker>DR. LOVRO ŠTURM:</speaker>

               <p>Hvala za besedo. Novela zakona o izvrševanju kazenskih sankcij ne predvideva uporabe
               električnega stabilizatorja. Zato ga v slovenskih zaporih ne bomo uporabljali. Pač pa
               bodo pazniki še naprej v takih primerih na podlagi zakona uporabljali druga prisilna
               sredstva, vključno seveda s strelnim orožjem.</p>
            </sp>
            <sp xml:id="SDZ4-Redna-37-2008-03-25.sp130">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospa mag. Potrata, prosim.</p>
            </sp>
            <sp xml:id="SDZ4-Redna-37-2008-03-25.sp131">

               <speaker>MAG. MAJDA POTRATA:</speaker>

               <p>Hvala. Ne morem reči, da sem ravno navdušena nad uporabo kakršnihkoli sredstev, ki
               povzročijo smrt. Tudi paralizator je tisti - na kar opozarjajo predstavniki nevladne
               organizacije Amnesty International - ki lahko povzroči smrt, čeprav velja za blažje
               prisilno sredstvo kot strelno orožje.</p>
               <p>Tudi vem, da obstajata vsaj dva osnovna tipa paralizatorjev. Tisti, ki se uporablja
               na daljavo, in tisti, ki se uporablja na bližino. Ne bi zastavila vnovič tega
               vprašanja, če me ne bi ravno Zakon o izvajanju kazenskih sankcij opozoril na to, da
               je predvideval uporabo paralizatorja za takoimenovano sodno policijo v zaporih in na
               sodiščih.</p>
               <p>In prav pripombe nevladnih organizacij in javnosti so bile tiste, ki so prisilile
               ministra za pravosodje, da je predvideno uporabo prisilnega sredstva umaknil. To
               vendarle kaže na to, da kdaj pa kdaj lahko javnost vpliva na odločitve ministra za
               pravosodje. To sem že takrat, ko sem zastavljala ustno vprašanje, napovedala, da je
               to pravzaprav vendarle domena ministra za notranje zadeve, da odgovori na to
               vprašanje.</p>
               <p>Zdaj sem izvedela, da je poskusna doba podaljšana do 1. avgusta letošnjega leta.
               Nenavadno pri tem pa je vendarle, da je glede na sodelovanje med različnimi
               ministrstvi bila predvidena uporaba paralizatorja, čeprav poskusna doba še ni
               potekla. In zagotovo je imelo Ministrstvo za notranje zadeve že poročilo posebne
               skupine o tem kaj ta posebna skupina za uporabo paralizatorja misli. Vsekakor bi
               kazalo več posluha.</p>
            </sp>
            <sp xml:id="SDZ4-Redna-37-2008-03-25.sp132">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister Mate, izvolite.</p>
            </sp>
            <sp xml:id="SDZ4-Redna-37-2008-03-25.sp133">

               <speaker>DRAGUTIN MATE:</speaker>

               <p>Jaz se opravičujem, ampak nisem čisto slišal vprašanja, ker so bila v bistvu našteta
               dejstva, ki ste jih opisovali. Jaz bi vendarle mogoče dodal dva stavka, da smo v
               Slovenski policiji oziroma da sem odredil nadaljnjo uporabo oziroma nadaljnjo testno
               uporabo električnega paralizatorja za nadaljnje obdobje ravno zaradi tega, ker ta ni
               bil nikoli tudi v praksi uporabljen. Fizično uporabljen kljub temu, da so pripadniki
               specialne enote to opremo imeli s seboj in z njo izvajali določene aretacije na
               območju cele države.</p>
               <p>Drugače pa je treba zelo jasno povedati, da policija ima pooblastilo za uporabo
               prisilnih sredstev. Ta prisilna sredstva so zakonsko opredeljena, predpisana. Ve se
               natančno, kdaj se lahko uporabijo. Nihče ni vesel, da ta sredstva mora uporabljati.
               Najbolj drastično prisilno sredstvo, ki ga policija lahko uporabi, je strelno orožje.
               Strelno orožje je uporabljeno vsake toliko časa. Posledica je smrt, nedvoumno
               skorajda.</p>
               <p>V zadnjih letih smo bili priča tudi nekaj takšnim dogodkom. In paralizator je
               sredstvo, ki je milejše od strelnega orožja in poskuša napadalca, ki pod določenimi
               pogoji napade uradno osebo. Skratka, ob zakonsko določenih pogojih se uporabi namesto
               strelnega orožja. Samo ob takšnih pogojih, če bo kadarkoli paralizator uveden v redno
               uporabo v enote Slovenske policije, bo lahko uporabljen in v nobenih drugih
               primerih.</p>
               <p>To, da se pa v nekem drugem zakonu kot osnutek pojavi možnost uporabe tega sredstva,
               je pa legitimna pravica ministra, da o tem odloča, tudi da umakne to sredstvo oziroma
               takšen predlog. Sama testna uporaba direktno ne vpliva na to, da ne bi v samem
               osnutku predloga zakona lahko nekdo podal takšen predlog. Kajti nekatere izkušnje v
               zvezi s tem že imamo in vemo, na kakšen način se to sredstvo lahko uporablja. Hvala.
            </p>
            </sp>
            <sp xml:id="SDZ4-Redna-37-2008-03-25.sp134">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo še na vprašanje poslanca gospoda Mirana Potrča v zvezi z
               zaupnimi dokumenti in informacijami. Gospod minister Mate, gospod minister dr. Šturm,
               zmenita se.</p>
            </sp>
            <sp xml:id="SDZ4-Redna-37-2008-03-25.sp135">

               <speaker>DR. LOVRO ŠTURM:</speaker>

               <p>Hvala za vprašanje spoštovanega poslanca o takoimenovanem odtekanju zaupnih
               dokumentov v kadrovskem postopku zoper vodilne v gradbenih podjetjih. Kajti v tem
               vprašanju je prišlo takorekoč že vnaprej do obtoževanja, da je do odtekanja teh
               dokumentov prišlo s strani pravosodnih organov, kar je sicer Ministrstvo za
               pravosodje že takoj zanikalo.</p>
               <p>Naj povem, da smo takrat za pojasnilo zaprosili generalno državno tožilko gospo
               Barbaro Brezigar. Iz sprejetega odgovora izhaja, da v kazenskih postopkih zoper
               vodilne v gradbenih podjetjih po tožilstvu znanih podatkih dokument prikazan na TV
               zaslonih, ko je bil v javnost dan izvod zahteve za preiskavo, ki jo je v tej zadevi
               vložil pri preiskovalnem sodniku Okrožnega sodišča v Ljubljani državni tožilec iz
               skupine državnih tožilcev za pregon organiziranega kriminala, da gre za dokument, ki
               ni označen z nobeno stopnjo tajnosti. To je prvo.</p>
               <p>Izvod zahteve za preiskavo, ki je bil prikazan na TV zaslonih, ni identičen izvodu,
               ki se nahaja na tožilstvu. Na tožilskem izvodu zahteve ni pripisov, ki so na izvodu,
               prikazanem na TV zaslonih. Na izvodu državnega tožilstva pa je zapis preiskovalne
               sodnice, ki je 13.2.2008 ob 20.30 potrdila prejem zahteve za preiskavo. Tega zapisa
               na izvodu, prikazanem na TV zaslonih, ni.</p>
               <p>Državni tožilec je dne, 13. 2. 2008 dežurni preiskovalni sodnici izročil 17 izvodov
               zahteve za preiskavo. En izvod za sodišče, 16 izvodov za obdolžence in njihove
               zagovornike. Državni tožilec zahteve za preiskavo ni izročil nikomur drugemu. In tako
               novinarji zahteve za preiskavo niso dobili od državnega tožilca. Naj povem, da
               državni tožilci v zadevi in tudi sicer ravnajo skladno z Zakonom o kazenskem postopku
               in v skladu s svojo profesionalno etiko. Konkreten dokument ne more imeti vpliva na
               potek in rezultate kazenskega postopka. Ponovno poudarjam, da zahteva za preiskavo ni
               prišla v medije s tožilstva in tudi ni nobene osnove za kakršnokoli interno
               preverjanje ravnanja zaposlenih na tožilstvu v zvezi s tem dogodkom. Zahtevo za
               preiskavo medijem prav tako ni posredovalo Okrožno sodišče v Ljubljani.</p>
               <p>Pristojno državno tožilstvo je zahtevo za preiskavo vložilo na pristojno sodišče dne
               13.2.2008. Sedmim osumljencem in njihovim zagovornikom je bila zahteva še isti dan
               vročena. Enemu osumljencu in njegovemu zagovorniku, ki je bil naknadno zaslišan, je
               bila zahteva za preiskavo vročena kasneje. Preiskovalna sodnica je omenjeni dokument
               takoj po prejemu na dan, 13. februarja letos, opremila s podpisom prejema zahteve. V
               medijih objavljen izvod je enak drugopisu zahteve za preiskavo, ki so ga prejele
               stranke v postopku, in ni enak niti tistemu, s katerim razpolaga tožilstvo. Niti
               tistemu, s katerim razpolaga sodišče. V danem primeru torej ne gre niti za odtekanje
               podatkov s strani Državnega pravobranilstva niti s strani sodišča.</p>
            </sp>
            <sp xml:id="SDZ4-Redna-37-2008-03-25.sp136">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod minister Mate, prosim.</p>
            </sp>
            <sp xml:id="SDZ4-Redna-37-2008-03-25.sp137">

               <speaker>DRAGUTIN MATE:</speaker>

               <p>Ne bi želel tu na dolgo in široko gospodu poslancu razlagati, kaj govori kazenski
               postopek in kako tečejo vse te preiskave, ker sem prepričan, da glede na njegovo
               izobrazbo to zelo natančno ve. Pojasnil bi samo to, da v trenutku, ko policija preda
               tožilstvu prisluhe - če govorimo o prisluhih - in s podajo kazenske ovadbe, vsi ti
               dokumenti izgubijo stopnjo zaupnosti po Zakonu o tajnih podatkih. V tistem trenutku
               nimajo več te stopnje. Zato je dejansko trditev, ki jo je minister Šturm tukaj
               navedel, eksaktna. V trenutku, ko je tožilstvo predalo te dokumente sodišču, ti
               dokumenti nimajo več pravice nositi stopnje zaupnosti. Ima pa pravico v tem času v
               skladu s kazenskim postopkom osumljenec in njegov zagovornik biti seznanjen z vsemi
               dejstvi, ki so opisane v teh spisih, in pri tem ima pravico pregledati in prepisati
               spise. Prepisati spise pomeni tudi fotokopirati in delati izvlečke iz elektronskih
               sredstev, na katerih so ti dokumenti narejeni.</p>
               <p>Policija v nobenem trenutku od trenutka, ko preda vse dokumente tožilstvu, ni več v
               kazenskem postopku. Ni vpletena v kazenski postopek in ne razpolaga z nobenimi temi
               dokumenti. Tako, da dokument, ki ste ga vi omenjali, policija ni prejela. Ni
               prejemnik in z njim ne razpolaga. Zato policija ni, iz policije ta podatek ni mogel
               odteči. Posledično ni potrebe za uvedbo preiskave, ker s tem dokumentom policija ne
               razpolaga.</p>
            </sp>
            <sp xml:id="SDZ4-Redna-37-2008-03-25.sp138">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Miran Potrč. Prosim.</p>
            </sp>
            <sp xml:id="SDZ4-Redna-37-2008-03-25.sp139">

               <speaker>MIRAN POTRČ:</speaker>

               <p>Hvala lepa. Na podlagi odgovora ministra za pravosodje in ministra za notranje
               zadeve, naj bi verjeli, da se je približno ob istem času na dveh televizijah, javni
               in privatni pojavil enak dokument ob istočasnem velikem medijskem dogodku aretacije
               nekaterih direktorjev gradbenih podjetij. In pa izjava gospoda predsednika SDS, da je
               od ravnanja te stranke, namreč SDS, odvisno od tega, ali se bo preganjal gospodarski
               kriminal ali ne. Dopustili smo možnost, da gre za dokument, ki je bil ali iz policije
               ali s tožilstva ali s pravosodja dostavljen obema televizijama, ker sicer lahko
               verjamemo samo v čisti goli slučaj ali morda v čudež. Ker v slednjega ne verjamemo,
               smo postavili to vprašanje in odgovor je bil sicer formalno korekten, vsebinsko pa
               sprenevedajoč. Samo iz teh inštitucij je ta dokument lahko v obe televiziji istočasno
               prišel. Zato smo pričakovali, da bo opravljena ustrezna preiskava. Gospod minister
               Šturm meni, da ta preiskava ni potrebna, ker verjame, da se to v ustreznih
               inštitucijah ni moglo zgoditi. Mi pač v takšen slučaj ne verjamemo in gospoda
               ministra. To je bilo eno od dejanj, ki dopuščajo utemeljen dvom, da je bilo ravnanje
               tudi s strani teh organov politično motivirano.</p>
            </sp>
            <sp xml:id="SDZ4-Redna-37-2008-03-25.sp140">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ne morem vam dati besede, gospod minister.</p>
            </sp>
            <sp xml:id="SDZ4-Redna-37-2008-03-25.sp141">

               <speaker>DR. LOVRO ŠTURM:</speaker>

               <p>Na kratko naj povem.</p>
            </sp>
            <sp xml:id="SDZ4-Redna-37-2008-03-25.sp142">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister. Če bi bilo proceduralno, bi vam lahko dal besedo, tako vam ne morem
               dati. Oprostite. Res lahko.</p>
            </sp>
            <sp xml:id="SDZ4-Redna-37-2008-03-25.sp143">

               <speaker>DR. LOVRO ŠTURM:</speaker>

               <p>Tudi sam sem smatral za lahko, zato sem se takoj oglasil. In naj ponovno na kratko in
               jedrnato povem, da ponovno poudarjam - niti s strani tožilstva, niti s strani sodišča
               ta dokument v javnost ni prišel. Povedal sem, da je ta dokument drugačen. Povedal pa
               sem tudi, da je večje število teh izvodov pač bilo izročeno drugim osebam in tu naj
               se išče odkod je prišel dokument. S strani državnih organov se to ni zgodilo.</p>
            </sp>
            <sp xml:id="SDZ4-Redna-37-2008-03-25.sp144">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Lahko tudi gospod minister Mate. Prosim.</p>
            </sp>
            <sp xml:id="SDZ4-Redna-37-2008-03-25.sp145">

               <speaker>DRAGUTIN MATE:</speaker>

               <p>Hvala lepa, gospod podpredsednik.</p>
               <p>Jaz bi želel na dve trditvi, ki sta bili na koncu izrečeni, odgovoriti.</p>
               <p>Prvič. Izražena je bila trditev, da gre za politično motivirane procese.</p>
               <p>Kolikor jaz vem in kolikor sem seznanjen je Komisija za nadzor obveščevalnih služb,
               ki ima pristojnost tudi nad nadzorom, nad delom kriminalistične policije, prišla v
               nadzor, tudi po tem vprašanju. Opravila temeljit nadzor in ugotovila, da so se
               dejanja v zvezi s temi kaznivimi dejanji začela spremljati in uporabljati posebna
               sredstva, POMPSI - kot jih na kratko imenujemo - znotraj policije daleč, preden je
               kakršnokoli izjavo katerikoli predsednik katerekoli stranke dajal v javnosti.</p>
               <p>Intenzivno delo policije se je v zvezi s tem začelo skoraj leto dni nazaj. Pridobili
               so vse potrebne dokumente za delo na tem področju, s strani tožilstva, s strani
               sodišča. Seveda zato ne morem sprejemati trditve, ki je bila tukaj izrečena, da gre
               za politično motivirane procese. Kar se tiče Ministrstva za notranje zadeve,
               nedvoumno ne. To se da na različne načine dokazati.</p>
               <p>Hkrati pa bi seveda rad povedal, da je bilo tudi izrečeno, da gre za sprenevedanje.
               Verjetno mojega kolega ministra in mene, ko govoriva, da ti podatki niso prišli iz
               naših vrst. Nedvoumno je dejstvo, da ta dokument, ki je bil objavljen v javnosti, ni
               bil nikoli posredovan policiji. Policija ga nima. Dejstvo pa je in to je gospod
               poslanec pozabil povedati, da s tem dokumentom razpolagajo tako osumljenci kot
               njihovi odvetniki.</p>
               <p>Torej, imamo širši spekter tistih, ki so s tem dokumentom razpolagali, kot samo
               državni inštituciji, ki sta bili omenjeni - tožilstvo in sodišče. Torej, več ljudi
               ima dostop do tega podatka. Štiri skupine ljudi imajo dostop do tega podatka:
               tožilci, sodišče, obdolženec oziroma osumljenec in njegov odvetnik. In znotraj tega
               je treba enakovredno iskati, kdo bi lahko, recimo, dal ta dokument potencialno ven. S
               tem, da ne gre za dokument, ki ima oznako tajnosti. To sem tudi zelo jasno povedal,
               zakaj in kako v skladu z zakonom stopnja tajnosti preneha. In tukaj mora biti tudi
               slovenski javnosti zelo jasno predstavljeno, kaj pomeni odtekanje zaupnih, tajnih
               dokumentov ali.</p>
            </sp>
            <sp xml:id="SDZ4-Redna-37-2008-03-25.sp146">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Izvolite, gospod Potrč.</p>
            </sp>
            <sp xml:id="SDZ4-Redna-37-2008-03-25.sp147">

               <speaker>MIRAN POTRČ:</speaker>

               <p>Hvala lepa.</p>
               <p>Predlagam, da se odločamo o tem, da opravimo v Državnem zboru razpravo o odgovoru
               obeh ministrov najmanj iz naslednjih razlogov: Prvič, da se ugotovi, da jaz nisem
               trdil, ampak sem dopustil možnost, da gre za politično motivirano objavo takšnih
               ravnanj, ne za politično motivirana ravnanja policije. Drugič, da se ugotovi, da oba
               ministra nista povedala, da bi bila kakršnakoli preiskava opravljena v obeh
               ministrstvih. Jaz pa sprejemam na znanje, da na Ministrstvu za notranje zadeve morda
               niti ni bila potrebna, ker to je bilo moje vprašanje, na katerega nisem dobil jasen
               odgovor, vsaj ne od ministra za pravosodje.</p>
               <p>In tretjič, verjetno vemo, da obstoja tudi takšna možnost, da imajo politični interes
               za to, kako se prikažejo določena ravnanja tudi organi, ki postopke vodijo. To se ne
               bi zgodilo prvič, ker se je že dogajalo, tudi ob posebni aktivnosti ministra za
               notranje zadeve. Zato sem bil opravičen takšno vprašanje postaviti in pričakujem, da
               bo razprava razjasnila ta vprašanja. Hvala.</p>
            </sp>
            <sp xml:id="SDZ4-Redna-37-2008-03-25.sp148">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanca gospoda Potrča, da Državni zbor na naslednji seji
               opravi razpravo o odgovoru ministra za notranje zadeve in ministra za pravosodje na
               njegovo poslansko vprašanje, bo Državni zbor odločil v okviru glasovanj v četrtek,
               27. marca 2008.</p>
               <p>Minister za finance gospod dr. Andrej Bajuk bo odgovoril na vprašanje gospe Majde
               Širca v zvezi s prispevkom RTV. Ugotavljam, da gospe poslanke ni v dvorani.</p>
               <p>Če želite, gospod minister, lahko odgovorite. Opozoril sem vas, da gospe poslanke ni
               v dvorani.</p>
            </sp>
            <sp xml:id="SDZ4-Redna-37-2008-03-25.sp149">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Vlada Republike Slovenije je na svoji 152. seji 27.
               decembra 2007 na predlog ministra za gospodarstvo sprejela načrt uravnanja
               reguliranih cen za leti 2008 in 2009. Vprašanje, ki ga je gospa poslanka postavila,
               je vprašanje, ki ga je zastavila tako ministru za kulturo dr. Simonitiju in meni, kar
               se tiče morebitnega znižanja.</p>
               <p>Jaz bi samo rad zelo na kratko povedal, da v načrtu, ki je bil sprejet za leti 2008
               in 2009, ni predvidene nikakršne spremembe, kar se tiče televizijskega prispevka. Rad
               bi pa še to povedal, da katerekoli težave, ki naj bi jih imela RTV Slovenija, da
               prispevki niso edini vir, da dejansko obstajajo tudi drugi viri, kot na primer tržna
               dejavnost, ki je sicer omejena, a vendar.</p>
               <p>Potem so proračunska sredstva sama in pa donacije in sponzorska sredstva. Ne glede na
               to pa tudi obstajajo bilance RTV Slovenija, kjer se pa jasno izkaže, da v svojih
               poslovnih poročilih imajo tudi kapitalske naložbe, s katerimi bi lahko pokrila v
               primeru morebitnega primanjkljaja pri nujno potrebnih finančnih investicijah ali pa
               dolgoročnih investicijah, v katere so trenutno vpleteni. Hvala lepa.</p>
            </sp>
            <sp xml:id="SDZ4-Redna-37-2008-03-25.sp150">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na vprašanje poslank in poslancev prvi krog! In sicer, gospodu
               ministru za finance ter ministru za gospodarstvo bo postavil poslansko vprašanje
               gospod Matjaž Han. Izvolite, prosim.</p>
            </sp>
            <sp xml:id="SDZ4-Redna-37-2008-03-25.sp151">

               <speaker>MATJAŽ HAN:</speaker>

               <p>Hvala lepa za besedo, spoštovani podpredsednik! Spoštovani ministrski zbor,
               spoštovani kolegi in kolegice! Slovenska razvojna politika se je v globalnih
               razvojnih izzivih znašla v pasti. Zadnji mandat je zaznamovalo predvsem pospešeno
               zadolževanje in investiranje predvsem v tiste segmente, ki ne prinašajo razvoja razen
               avtocestnega križa, ki prinaša posredno razvoj. Za nadaljnji razvoj slovenskega
               gospodarstva zato ostaja kruto dejstvo, da se na račun nepotrebnih investicij v razno
               razne steklene palače in podobno zmanjšuje delež namenjen za raziskave in razvoj v
               bruto domačem produktu.</p>
               <p>Da je slovenska razvojna politika res v pasti, jaz vidim tudi iz dejstva, da
               Slovenija na različnih mednarodnih raziskavah, ki merijo konkurenčnost držav in
               privlačnost njihovih okolij, na žalost ne napreduje. Kljub temu pa je bil ta mandat
               velika priložnost, da bi se ob visoki gospodarski rasti lahko ustvarilo nekatere
               rezerve ali pa bi se zgodile nekatere aktivnosti, ki bi položaj v luči mednarodne
               konkurenčnosti izboljšale, se je pa Vlada raje ukvarjala z delitvijo slovenske
               srebrnine med vrste privržencev te politike in te Vlade. In če še dodam glede
               gospodarske rasti izjavo nekdanjega ministra v tej vladi za razvoj gospoda Jožeta P.
               Damjana, ki pravi, citiram: "gospodarska rast in ugodne javne finance so se Janševi
               Vladi preprosto zgodile kot debel krompir neumnemu kmetu". Konec citata. To je bil
               vir Dnevnik Objektiv. Problem spreminjanja davčnih politik je nestabilnost poslovnega
               okolja, zaradi česar to postaja vedno manj privlačno za domače in tuje
               investicije.</p>
               <p>In še drug problem je, da takšne davčne politike delujejo proti razvoju. Tak primer
               pa je zagotovo tudi ukinjanje spodbujanja investicij, ki je še posebej prizadelo malo
               gospodarstvo in podjetnike oziroma obrtnike. Socialni demokrati smo ob sprejemanju
               Zakona o dohodku pravnih oseb večkrat Vlado opozarjali, da bo odprava investicijskih
               olajšav negativno vplivala na gospodarsko rast in razvoj. To se danes že pozna, saj
               je gospodarska rast izgubila svoj zalet in začela se je nenehno umirjati.</p>
               <p>Hkrati pa se gospodarstvo in ljudje še vedno srečujejo s problemom inflacije. Celo
               več, Socialni demokrati smo pri sprejemanju davčnih paketov Vladi predlagali tudi
               uvajanje regionalnih olajšav za raziskave in razvoj, s katerim bi spodbujali
               skladnejši regionalni razvoj. Tudi ti predlogi so bili zavrnjeni.</p>
               <p>Zato vas, spoštovani minister gospod Bajuk vprašam, seveda, če imate analize:</p>
               <p>Za koliko se je v preteklem letu zmanjšal obseg investicij zaradi ukinjenih davčnih
               olajšav in za koliko se bo posledično zmanjšala gospodarska rast v letu 2008 in 2012
               zaradi odrekanja pomoči razvoju gospodarstva na področju davčnih olajšav? Hvala.</p>
            </sp>
            <sp xml:id="SDZ4-Redna-37-2008-03-25.sp152">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister Vizjak, prosim.</p>
            </sp>
            <sp xml:id="SDZ4-Redna-37-2008-03-25.sp153">

               <speaker>MAG. ANDREJ VIZJAK:</speaker>

               <p>Hvala lepa. Ravno nasprotno, spoštovani poslanec. Kar 17% je bilo več investicij v
               letu 2007 glede na leto 2006, ki zajemajo tudi investicije v opremo. Torej, če bi
               sodili po tem, seveda ne moremo videti korelacije med davčnimi olajšavami in
               investicijami v le-to, kajti investicij je bilo rekordno veliko in tudi gospodarska
               rast v letu 2007 je bila rekordna.</p>
               <p>Jaz se prav čudim, kako ste to sklepali. Torej za 17% več investicij je, ne pa manj.
               To je prva stvar.</p>
               <p>Druga stvar, kar je zelo pomembno za razumevanje. Namreč, davčne olajšave za
               investicije tako v nepremičnine kot v opremo so neselektivne. Kar pomeni, da jo lahko
               nekdo uveljavlja ne glede na to, ali gre za neko dodano vrednost tehnološkemu razvoju
               ali sicer razvoju ali ne. Zato smo z Ministrstva za gospodarstvo znatno povečali
               spodbude, tako nepovratna sredstva kot kredite, sofinanciranje obrestnih mer in
               podobno, v razvojne načrte podjetij preko Slovenskega podjetniškega sklada in preko
               številnih razpisov. Uvedli smo nove oblike. Torej, razpise v razvojno-raziskovalne
               projekte podjetij, kjer spodbujamo povezavo podjetij med seboj z institucijami znanja
               v smislu novih produktov, novih tehnologij. Skratka, v smislu dviga
               konkurenčnosti.</p>
               <p>Torej, pristop je takšen, da ciljamo v tiste projekte in jih pomagamo v še večji meri
               kot prej. Davčne olajšave, ki, skratka, prinašajo napredek, tehnološki razvoj. Tudi
               preko Slovenskega podjetniškega sklada, ki sofinancira tehnološko opremo malih in
               srednje velikih podjetij smo znatno povečali sredstva.</p>
               <p>In zaradi tega ugotavljam, da to rojeva sadove, da to tudi med drugim omogoča
               gospodarsko rast, da je to povzročilo tudi znaten porast investicije, ne upad, porast
               investicij v prihodnje. Seveda je slovenska ekonomija nadpovprečno odprta ekonomija
               in bo tudi v prihodnje čutila neke vrste razmere na evropskem in globalnem trgu. Zato
               v skladu z napovedmi pričakujemo umiritev gospodarske rasti. Ampak ne zaradi
               zmanjšanja investicij. Predvsem zaradi izvoza oziroma sodelovanja naših podjetij na
               tujih trgih.</p>
            </sp>
            <sp xml:id="SDZ4-Redna-37-2008-03-25.sp154">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister dr. Bajuk.</p>
            </sp>
            <sp xml:id="SDZ4-Redna-37-2008-03-25.sp155">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Res sem začuden nad to trditvijo, da Vlada ali
               Ministrstvo za finance ne podpira in ne spodbuja investicij v gospodarstvo. To je
               očitno netočno. In bom uporabil enake besede, kot smo jih slišali v prejšnjem
               vprašanju, da je to zavajajoče. Dejansko so se s spremembami na področju obdavčitve
               dohodkov pravnih oseb zagotovili pogoji za povečanje konkurenčnosti in gospodarske
               rasti. Splošna stopnja davka se je znižala. Od tiste, kar smo prejeli, od prejšnje
               takoimenovane samoproglašene strokovne vlade od 25%. Prvo je bilo na 23. Trenutno je
               22, to leto 2008. S 1. 1. 2010 bo pa 20%.</p>
               <p>Tako je na področju obdavčitve dohodkov pravnih oseb v letu 2007 začelo veljati
               precej novih oziroma spremenjenih rešitev, ki zagotavljajo pregledno in stabilno
               davčno okolje, zagotavljajo odpravo ekonomske in pravne dvojne obdavčitve dohodkov.
               Zagotavljajo pravno varnost davčnih zavezancev, s čimer se izpostavljajo temeljni
               pogoji za vlaganje novega kapitala in neposredno investiranje v narodno gospodarstvo.
               Zmanjšuje se interes za odlivanje domačega kapitala v države, kot je bilo to v
               prejšnji davčni zakonodaji. Spomnite se, davek na kapitalske dobičke kakšnega smo
               sprejeli in kakšnega so ga morali potem spreminjati ravno ob začetku našega mandata.
               Ravno to smo vse dosegli in to tudi ustvarili.</p>
               <p>Da pa ima to svoje učinke, so pa jasni podatki s strani Statističnega urada Republike
               Slovenije. Investicije so se v letu 2007 povečale za 17%. In ne samo to, govorili ste
               tudi o olajšavi za raziskave v razvoju. Ta olajšava je v davku na dobiček pravnih
               oseb uvedena, in sicer za 20% za vse in potem pa na podlagi predloga, ki bi v tem
               Državnem zboru, ki ga je predlagala Vlada in je bil tudi sprejet, je Evropska
               komisija tudi dovolila, da gremo pa na 30 in 40% za raziskave v razvoju v predelih v
               Sloveniji, kjer je manjša gospodarska rast in očitni razmejeni zastoji.</p>
               <p>Torej mislim,da ta trditev dejansko ne drži. Na žalost še nimam podatkov o davku na
               dobiček pravnih v letu 2007. To bomo dobili v prihodnjih tednih in vam ga bom z
               veseljem posredoval. Lahko vam pa posredujem, kaj je bilo v letu 2006 za raziskave in
               razvoj.</p>
            </sp>
            <sp xml:id="SDZ4-Redna-37-2008-03-25.sp156">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Han</p>
            </sp>
            <sp xml:id="SDZ4-Redna-37-2008-03-25.sp157">

               <speaker>MATJAŽ HAN:</speaker>

               <p>Hvala lepa.</p>
               <p>Zdaj, jaz sem sicer pričakoval odgovor. In včasih ne razumem, ali sploh živimo v isti
               državi ali ne. Ampak pustimo to.</p>
               <p>Ko govorimo o novih investicijah, o Greenfield investicijah, jaz se ne spomnim, da je
               v zadnjih dveh letih v Slovenijo prišla kakšna nova investicija, ko govorite, da
               kakšno lepo okolje imate za podjetnike. Ne razumem pa tudi vas, spoštovana ministra,
               zakaj se ne odzoveta na pobudo obrtnikov in podjetnikov glede problematike olajšav za
               investiranje, ker ukinjanje teh davčnih olajšav je zagotovo najbolj prizadelo
               obrtnike in pa podjetnike, ki že sedaj nimajo dovolj sredstev za razne razvoje, za
               razne raziskave. Vemo, da njim pomeni nakup novega stroja, nakup novih osnovnih
               sredstev največ, kar se lahko naredi, pa ste tudi to olajšavo ukinili. Tako da vas
               vendarle, spoštovana ministra, sprašujem glede tudi na to početje:</p>
               <p>Kakšna bo gospodarska rast v nadaljevanju te naše Slovenije? Hvala lepa.</p>
            </sp>
            <sp xml:id="SDZ4-Redna-37-2008-03-25.sp158">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister Vizjak.</p>
            </sp>
            <sp xml:id="SDZ4-Redna-37-2008-03-25.sp159">

               <speaker>MAG. ANDREJ VIZJAK:</speaker>

               <p>Spoštovani poslanec in hkrati župan, če se pri vas ni zgodila v Radečah, to še ne
               pomeni, da se v Sloveniji ni zgodila nobena neposredna tuja investicija, če ste to
               imeli v mislih. Jaz sem zelo vesel, da na primer, samo eno vam bom omenil. To je
               recimo BSH v Nazarjih, ki je izvedel seveda novo "green field" investicijo, pa
               verjetno bi jih lahko še našteval.</p>
               <p>Saj smo tudi na Odboru za gospodarstvo naredili zelo natančno poročilo o neposrednih
               tujih investicijah v preteklem obdobju. Torej gospodarska rast v prihodnje po
               napovedih Urada za makroekonomske analize in razvoj c- ki ste ga lahko tudi prebrali,
               je tudi osnova vsem proračunskim dokumentom - se bo nekoliko umirila, glede na to
               rekordno rast v letu 2007. Sam osebno kot minister za gospodarstvo pričakujem, da se
               bo v letu 2008 gibala okoli 5%.</p>
               <p>Čeprav je to nekoliko bolj optimistično, kot napoveduje Urad za makroekonomske
               analize. Zmeraj se je še urad zmotil navzdol, glede na to, kar se je potem dejansko
               zgodilo. Morebiti je to tudi prav zaradi konzervativne politike načrtovanja.</p>
               <p>Pričakujem v naslednjih letih tudi podobno gospodarsko rast. Seveda pa bo to odvisno
               od učinkovitega črpanja sredstev evropskega strukturnega sklada, za katerega je
               nenazadnje odgovorno Ministrstvo za gospodarstvo. Lahko vam povem, da ga zelo uspešno
               črpamo. Skratka, imamo v letošnjem letu najavljenih približno za 180 milijonov evrov
               razpisov. Vse za razvojne pomoči podjetjem za povečevanje konkurenčnosti. To se
               pravi, novo ustvarjeno vrednost in nenazadnje tudi delovna mesta.</p>
            </sp>
            <sp xml:id="SDZ4-Redna-37-2008-03-25.sp160">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod minister dr. Bajuk.</p>
            </sp>
            <sp xml:id="SDZ4-Redna-37-2008-03-25.sp161">

               <speaker>DR. ANDREJ BAJUK:</speaker>

               <p>Ostala je še ena minutka. Samo to bi vam jaz pač povedal, da o teh stvareh smo že
               razpravljali v tem Državnem zboru, ko smo sprejemali Zakon o davku na dobiček pravnih
               oseb. Res je, da je predlog Vlade bil, da smo odpravili vse olajšave, jo obdržali
               samo za raziskavo in razvoj. Ker ravno to hočemo, da se na tistem področju čim več
               pač skoncentrira investicij v Sloveniji.</p>
               <p>Sicer pa moram tudi nekoliko popraviti vašo trditev. Kar se tiče investicij v
               Sloveniji - ne samo, morda jih niste opazili tu ali tam. Dejstvo pa je, da je
               produktivna struktura v Sloveniji pa ravno taka, da je velika večina vseh podjetij
               male in srednje narave. In zato morda vi tega ne vidite. Ampak, ko se vse to sešteje,
               se pa sešteje zelo velika gospodarska rast, ki pa je omogočila ravno to, da so
               investirali veliko več kot pa v preteklosti. 17% več. Podatki SURS-a to potrjujejo.
               Hvala.</p>
            </sp>
            <sp xml:id="SDZ4-Redna-37-2008-03-25.sp162">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ministru za zunanje zadeve bo postavil poslansko vprašanje gospod Geza
               Džuban. Prosim.</p>
            </sp>
            <sp xml:id="SDZ4-Redna-37-2008-03-25.sp163">

               <speaker>GEZA DŽUBAN:</speaker>

               <p>Hvala lepa. Lep pozdrav vsem! Moje poslansko vprašanje je bilo najavljeno in napisano
               predzadnjo sejo pristojnega odbora in bi morda bilo brezpredmetno, če me danes ne bi
               presenetil gospod predsednik Vlade, katerega izjave so mi bile, ne samo
               presenetljive, morda šokantne. Ministra za zunanje zadeve sprašujem:</p>
               <p>Kdaj se bo vzpostavil nadzor nad spornim ozemljem, zgornjim delom Mure, to je med
               Muro in katastrom Hotiza in zloglasna Murska Šuma, kjer se dogajajo čudne stvari?</p>
               <p>V zgornjem delu na področju Hotize in med mejo Mura, to je 25. 6. zlogasni sporazum,
               in katastrsko mejo, ne izvajamo nadzora razen na mejnem prehodu Hotiza. Dokaz, da je
               temu res tako, je most čez Muro. Nasip, katerega smo dovolili gradnjo. To, kar sva se
               z ministrom Podobnikom tudi že pogovarjala. In nedovoljene, gašenje požara znotraj
               spornega ozemlja slovenskim gasilcem in priprave za nadaljnjo gradnjo nasipa, kar je
               menda v teku. Kar pomeni, da nimamo nadzora oziroma dovoljujemo Hrvatom nekaj, kar ni
               dovoljeno.</p>
               <p>Zlogasna Murska Šuma, da naj bi bila rezultat sporazuma Drnovšek-Račan. V zgornjem
               delu ne spoštujejo Hrvati sporazuma 25. 6.- V Murski Šumi bi pa naj celo postavili
               novo državno mejo, ki ni samo stvar Slovenije in Hrvaške, pač pa tudi Madžarske, ker
               se je tromeja iz dejanskega stanja preselila za nekaj sto metrov ali morda celo
               kilometer višje, ki tangira potem tudi Republiko Madžarsko.</p>
               <p>In da policija tudi v tem delu ne prehaja na to ozemlje, kar sem se sam prepričal v
               pogovoru in na obisku tega spodnjega ozemlja. Zaradi tega postavljam vprašanje:</p>
               <p>Kako bomo ponovno vzpostavili nadzor nad zgornjim delom spornega ozemlja in ali bomo
               vzpostavili ponovno stanje 30 hektarjev Murske Šume z ustreznim zakoličenjem? Hvala
               lepa.</p>
            </sp>
            <sp xml:id="SDZ4-Redna-37-2008-03-25.sp164">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod minister. Prosim.</p>
            </sp>
            <sp xml:id="SDZ4-Redna-37-2008-03-25.sp165">

               <speaker>DR. DIMITRIJ RUPEL:</speaker>

               <p>Hvala lepa, gospod podpredsednik. Spoštovani gospod poslanec! Na vaše vprašanje lahko
               odgovorim najprej načelno, potem pa lahko tudi zelo konkretno.</p>
               <p>Kar zadeva ministra za zunanje zadeve, mislim, da ni potrebe, da bi posebej
               dokazoval.</p>
               <p>Vendarle naj ponovim, da delujemo v okviru svojih pristojnosti. Skrbimo za zaščito
               celovitosti državnega ozemlja Republike Slovenije in ob tem izhajamo iz sprejetih in
               veljavnih načel mednarodnega prava, Upoštevamo tudi vsa zgodovinska dejstva.</p>
               <p>Dejstvo pa je, da na območju Prekmurja prihaja oziroma prihaja s strani Republike
               Hrvaške do nekaterih enostranskih dejanj, ki bi lahko pomenila prejudic za reševanje
               mejnega vprašanja. Ta dejanja so v nasprotju z načeli mednarodnega prava ter z
               dogovorom med državama, da bosta spoštovali stanje, kot je bilo na dan 25. 6. 1991.
               Hrvaška s temi dejanji, zoper katera Slovenija dosledno in ustrezno ukrepa skladno z
               določili mednarodnega prava, krši sprejete dogovore med državama, tudi Brionsko
               deklaracijo iz leta 2005. In na ta način postavlja pod vprašanje svojo lastno
               verodostojnost.</p>
               <p>Torej, pri tem je potrebno poudariti, da so enostranska in protipravna dejanje
               Hrvaške nična in nimajo pravnega učinka. Prav zaradi slovenskih reakcij in odgovorov
               takšno dejanje ne more imeti vpliva na postopek reševanja meje med državama. Hočem
               reči, da Slovenija na enostranska dejanja Hrvaške in na njene kršitve mednarodnega
               prava ne more odgovarjati z enakimi kršitvami, kajti to bi bilo v nasprotju z načeli
               mednarodnega prava in v nasprotju s principi in vrednotami Evropske unije, ki ji
               Slovenija celo predseduje.</p>
               <p>Torej, dejstvo je, da bo morala Hrvaška, če bo hotela postati članica Evropske unije,
               izpolniti vse kriterije za članstvo. Pri tem bo morala spoštovati in izvajati
               sprejete dogovore in se zavzemati, recimo, za spoštovanje principa dobrososedskih
               odnosov.</p>
               <p>Glede konkretnih dogodkov pa želim povedati tole. Ministrstvo za zunanje zadeve je
               veleposlaniku Hrvaške v zvezi z zadnjimi hrvaškimi enostranskimi dejanji na območju
               tromeje, na katera je meddrugim opozoril poslanec Džuban v svojem vprašanju, izrazilo
               oster protest. V zvezi z davnim požarom pri Petišovcih, o katerem sprašujete, moram
               povedati, da je po naših informacijah slovenska policija pri varovanju državne meje
               dne, 10. marca 2008, opazila manjši požar, ki je bil na desnem bregu reke Mure, na
               ozemlju, ki je v hrvaškem katastru. O požaru je slovenska policija obvestila hrvaško
               policijo, ta pa hrvaške gasilce. Zaradi tega, ker je kraj težko dostopen, tudi
               hrvaški gasilci niso gasili ognja, ampak je ogenj ugasnil sam. To območje je zelo
               močvirno.</p>
               <p>Obnovitvena dela na protipoplavnih nasipih na reki Muri pa potekajo v skladu s skupno
               izjavo predsednikov vlad Slovenije in Hrvaške z dne, 2. septembra 2006. Obnova poteka
               z namenom zaščite varnosti lokalnega prebivalstva in njegove lastnine in v ničemer ne
               bo prejudicirana do končne ugotovitve poteka državne meje med državama.</p>
               <p>Danes ste slišali predsednika Vlade, ki je pojasnjeval zadeve na tromeji oziroma v
               Murski Šumi. On je odgovoril na vprašanje, tudi na ta način, da je citiral moto, ki
               je bila pripravljena februarja 2001, ki jo imam tukaj pri sebi in ki žal sedaj po
               odločitvi tedanjega predsednika Vlade hrvaški strani ni bila poslana. Pač zaradi
               tega, ker so se takrat ravno začela pogajanja v zvezi s tistim znanim sporazumom, ki
               mu pravimo sporazum Drnovšek - Račan.</p>
               <p>Takole piše v tej noti - ki si jo lahko ogledate, če vas to zanima. Ministrstvo za
               zunanje zadeve - to je napisano 16. februarja 2001 - : "Ministrstvo za zunanje zadeve
               Republike Slovenije je bilo s strani Ministrstva za notranje zadeve obveščeno, da so
               slovenski policisti na terenskem ogledu območja ob državni meji pri ogledu skrajnega
               južnega dela slovensko-madžarske meje ugotovili, da so od kamna A-645, vključno s tem
               kamnom, do tromeje, kamna B-1 na slovenski strani, mejnih kamnih od A-645 do A-653
               oznake Republike Hrvaške."</p>
               <p>In potem se ta nota še nadaljuje. Lahko vam povem še to, da slovenska policija to
               področje nadzoruje v zadnjem mesecu 13-krat fizično, sicer pa občasno, kot je bilo
               pač potrebno. Tako, da ni mogoče govoriti o tem, da Slovenija jurisdikcije ne bi
               izvajala. Kar se pa tiče ravnanja ministrstva, ki ga predstavljam, pa seveda.</p>
            </sp>
            <sp xml:id="SDZ4-Redna-37-2008-03-25.sp166">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Džuban, prosim.</p>
            </sp>
            <sp xml:id="SDZ4-Redna-37-2008-03-25.sp167">

               <speaker>GEZA DŽUBAN:</speaker>

               <p>Hvala lepa. Gospod minister, dejanja niso enaka hrvaškim, če mi na svojem ozemlju
               ponovno vzpostavimo nadzor na svojem ozemlju z datumom, 25.6., vemo, kaj pomeni. To
               se pravi, s te strani Mure, da ponovno vzpostavimo nadzor nad tem ozemljem in da ne
               dovolimo gradnje nasipa, mostu in tako dalje.</p>
               <p>Nihče me ne bo - in marsikoga v državi ali pa nikogar - prepričal, da Hrvate skrbi
               prehod naših državljanov čez Muro in da jih skrbi poplavna varnost naših državljanov.
               Pač pa se z gradnjo nasipa v njihovih delih katastra izmenično selijo na katastrsko
               mejo. In to je nevarno, da vzpostavljajo postopno z gradnjo nasipa državno mejo.</p>
               <p>Kar se tiče požara, o katerem govorite, sem bil takrat tam in smo skupaj s policisti
               opazovali ta požar, ki je bil res na drugi strani Mure. Zelo daleč je bilo, ker se
               niso mogli približati, ker na sporno ozemlje Murska Šuma, tistih 30 hektarjev, ne
               vstopajo. So rekli, mi tja ne gremo.</p>
               <p>Jaz govorim o požaru na robu vasi Petišovci in da tam niso dovolili gašenja požara
               gasilcem iz Petišovcev. In v tej zgodbi, ki si je nisem jaz izmislil, poznam pa
               razmere - kot vidite - zelo dobro, nekaj ne odgovarja in se je treba temeljito lotiti
               zadeve in spoznati razmere na licu mesta, da boste lahko ugotovili, za kaj gre. In je
               nujno, da boste nekaj ukrenili. Hvala lepa.</p>
            </sp>
            <sp xml:id="SDZ4-Redna-37-2008-03-25.sp168">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Želite besedo, gospod minister? Prosim.</p>
            </sp>
            <sp xml:id="SDZ4-Redna-37-2008-03-25.sp169">

               <speaker>DR. DIMITRIJ RUPEL:</speaker>

               <p>Mislim, da se z gospodom poslancem glede marsičesa strinjava. Mislim pa, da doslej ni
               mogoče očitati slovenski Vladi, da bi opustila katerokoli dejanje, ki bi kakorkoli
               premikalo meje, omogočalo prisvajanje slovenskega ozemlja drugi državi in tako
               naprej.</p>
               <p>Jaz vem, da se tu pa tam tudi tako govori. Pa vendar to ni res. Enostranska dejanja
               ne veljajo. Kar pa zadeva mejna vprašanja, mejno problematiko.</p>
               <p>Kot veste, obstaja neka komisija, ki se sestaja, ki se bo sestajala, ki bo pripravila
               primerne osnove za nadaljnji potek pred obličjem tretjega oziroma sodišča, arbitraže
               ali kakorkoli že. Drugega odgovora vam ne znam dati kot tega, da je v mednarodnih
               odnosih treba pač spoštovati neka pravila. Mislim pa, da seveda ni na noben način
               mogoče reči, da je karkoli narejeno narobe, da Slovenija ne bi izvajala
               "jurisdikcije" tam, kjer jo izvaja. Ko gre za vprašanje teh mejnih kamnov, smo vam
               povedali, da so bili ti mejni kamni že zdavnaj tega poslovenjeni. Nakar so bili na
               nek način falsificirani. Na to je naše ministrstvo opozarjalo pravočasno. V
               situaciji, kakršna je bila takrat, na predvečer sporazuma Drnovšek-Račan, se je zdelo
               tistim, ki so o tem odločali, da je potrebno ravnati bolj mirno. Mislim, da pa ni
               zamujenega nič. Dokumentacija je tukaj in vam tudi - kot vsem drugim - na razpolago,
               da se prepričajo o tem, kaj je res in kaj ni.</p>
            </sp>
            <sp xml:id="SDZ4-Redna-37-2008-03-25.sp170">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Izvolite, gospod Džuban.</p>
            </sp>
            <sp xml:id="SDZ4-Redna-37-2008-03-25.sp171">

               <speaker>GEZA DŽUBAN:</speaker>

               <p>Hvala lepa.</p>
               <p>Do zdaj je pri kar nekaj tovrstnih obravnavah, od odbora do poslanskih vprašanj,
               odgovora predsednika Vlade, bila zadeva izpostavljena. Ampak nikoli, da bi prišla v
               Državni zbor. Zaradi tega predlagam, da na osnovi Poslovnika kljub vsemu opravimo
               razpravo v tem Državnem zboru o odgovoru gospoda ministra, s katerim jaz nisem
               zadovoljen, ker mi niste predstavili ukrepov, kako boste vzpostavili ponovno stanje
               pred 25.6. To je področje Hotize, kjer se dogajajo stvari, ki se dogajajo, kar ni
               moja izmišljotina.</p>
               <p>In spodaj, v delu Murske Šume, kjer ste lahko ugotovili, da zadeve relativno dobro
               poznam, ampak tudi s pomočjo dokumentov občine in ljudi, ki tam živijo, ki nam
               posredujejo informacije, da se tam nekaj dogaja. In je to razlog, da predlagam, da se
               opravi razprava in da morda zadeve dorečemo na način, da bomo videli kako zadeve
               stojijo in kakšni so zgledi v tistem delu Slovenije.</p>
               <p>Hvala lepa.</p>
            </sp>
            <sp xml:id="SDZ4-Redna-37-2008-03-25.sp172">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>O predlogu poslanca gospoda Džubana, da Državni zbor na naslednji seji opravi
               razpravo o odgovoru ministra za zunanje zadeve na njegovo poslansko vprašanje, bo
               Državni zbor odločil v okviru glasovanj v četrtek, 27. marca 2008.</p>
               <p>Ministrici za delo, družino in socialne zadeve, ki je upravičeno odsotna, bo postavil
               vprašanje gospod Bojan Kontič.</p>
               <p>Prosim.</p>
            </sp>
            <sp xml:id="SDZ4-Redna-37-2008-03-25.sp173">

               <speaker>BOJAN KONTIČ:</speaker>

               <p>Hvala lepa in prosim za ustni odgovor na naslednji seji Državnega zbora.</p>
               <p>Pred časom sem ministrici zastavil tudi pisno vprašanje v povezavi s podeljevanjem
               koncesij oziroma javnim razpisom, ki je bil objavljen. Razlika od takrat do danes je
               ta, da so koncesije podeljene in da ponudnik iz Velenja ni dobil koncesije za
               izgradnjo doma za varstvo odraslih ali starejših kakorkoli in katerikoli izraz
               uporabimo.</p>
               <p>In ko pogledam argumentacijo, zakaj ni dobil, ne morem drugače, kot da zastavim
               ponovno vprašanje in slišim od ministrice zelo resen in natančen odgovor. Iz števila
               točk, pridobljenih na podlagi lokacije, je razvidno, da je območna enota, kjer je
               ponudnik konkuriral s svojo ponudbo, relativno dobro pokrita. Ponavljam, dobro
               pokrita z že obstoječimi javnimi zavodi ali koncesionarji. Zato je pridobil iz tega
               naslova zelo malo točk. V Velenju je dom za varstvo odraslih, ki ima 190 prostih
               mest, mislim, možnosti. Zasedena so seveda vsa. Na vstop v ta dom čaka 220 ljudi.
               Tako ali drugače razporejenih na vrsti za čakanje. Čakajo, da nekdo v tem domu
               enostavno umre in sprazni mesto za naslednjega. In ministrstvo za delo kljub takšni
               potrebi ugotavlja, da ni potrebno podeliti koncesije. In pravijo na področju, v
               katerega sodi tudi Mestna občina Velenje, torej pokrita z mrežo javnih domov in
               koncesionarjev za institucionalno varstvo starejših, ni tako pereča kot v nekaterih
               drugih predelih.</p>
               <p>Spoštovani gospe ministrici v pričakovanju odgovora sporočam, da bom vse ljudi, ki se
               oglašajo v poslanski pisarni in prosijo za pomoč, napotil nanjo, napotil na
               ministrstvo in v končni fazi lahko tudi na Vlado Republike Slovenije. Gre za
               odločitev, ki ni sprejemljiva. Gre za odločitev, ki kaže zelo mačehovski odnos do
               lokalnih skupnosti, kjer ta Vlada nima svoje politične izpostave, takšne, kot si jo
               želi. Gre za politično odločitev. Pri tem ne oporekam, da je bila podeljena koncesija
               sosednji občini, ker je ravno tako potrebno izgraditi dom in si ta dva domova ne
               konkurirata.</p>
               <p>Želim natančno pojasnilo števila dobljenih točk vključno z investicijami, ki so bile
               odobrene, kjer je koncesija bila podeljena. Torej od ministrice za delo pričakujem
               zelo jasen odgovor in jasno pojasnilo. Pa ne toliko meni, kot vsem tistim, ki danes
               zaman čakajo na to, da bi dobili prostor tam, kamor želijo.</p>
            </sp>
            <sp xml:id="SDZ4-Redna-37-2008-03-25.sp174">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ministru za okolje in prostor bo postavil poslansko vprašanje dr. Mitja
               Slavinec. Prosim.</p>
            </sp>
            <sp xml:id="SDZ4-Redna-37-2008-03-25.sp175">

               <speaker>DR. MITJA SLAVINEC:</speaker>

               <p>Hvala lepa za besedo. Spoštovani gospod minister! Na vas se obračam z vprašanjem, ki
               je splošno, se pa seveda v konkretnem primeru nanaša na projekt, k je v tem trenutku
               prav gotovo eden najpomembnejših v Pomurju. Gre za pomurski vodovod. In ta projekt,
               ne samo, da je zelo pomemben, ampak žal je realizacija že zelo, zelo zakasnila vse
               vnaprej napovedane roke. Problem nastaja zaradi črpanja različnih virov sredstev od
               evropskih, potem vodnega sklada in nenazadnje občinskega dela sredstev. Zaradi tega -
               kot rečeno - je vprašanje lahko tudi bolj splošno kot v tem konkretnem primeru in še
               toliko bolj je mnoge začutila odločitev, namera vašega ministrstva, ko želite sedaj
               odstopiti oziroma napovedujete odstop ministrstva od investitorstva tega projekta,
               ampak ga želite razpršiti na vse občine, ki v tem projektu sodelujejo. Mnogi to
               razumejo kot še enega izmed poizkusov, da bi se zadeva, realizacija samega projekta
               še bolj oddaljila, zavlekla.</p>
               <p>Ali je razlog za to, da ni potrebnih sredstev ali karkoli drugega? Jaz seveda ne vem.
               Vendar vedite, da takšen postopek, da to ni v redu. Ni v redu zaradi tega, ker, kot
               rečeno, gre za vitalen projekt. Gre za vodovod v Pomurju, na Goričkem, kjer je suša
               iz leta v leto večja in je vodooskrba ne samo zaradi tistih osnovnih potreb, ki jih
               prebivalci imajo, ampak še posebej zaradi kmetijstva in drugih gospodarskih
               dejavnosti toliko bolj pomembna in ključna.</p>
               <p>Če sem zelo konkreten, 21. januarja 2005 ste z župani 26-tih pomurskih občin v Murski
               Soboti slovesno podpisali pogodbo o izgradnji in obratovanju ter skupnem opravljanju
               regionalnega sistema oskrbe prebivalstva s pitno vodo v Pomurju. Sedaj pa, mimogrede
               poglejte, to je bilo leta 2005. Sedaj smo leta 2008 in vodovod še zmeraj ni niti v
               začetni fazi. Ob tem se je trikrat podražil. Sedaj pa kot sem povedal, napovedujete,
               da bo investitorstvo razpršeno po posameznih občinah in dobro vemo, kaj to pomeni. To
               pomeni tudi, da v primeru, da na eni občini ne bo zadeva realizirana, lahko pade
               celoten projekt in smo tudi materialno odgovorni in dolžni vračati kohezijska
               sredstva v evropske sklade in sama realizacija vodovoda je še bolj vprašljiva.
               Hvala.</p>
            </sp>
            <sp xml:id="SDZ4-Redna-37-2008-03-25.sp176">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-37-2008-03-25.sp177">

               <speaker>JANEZ PODOBNIK:</speaker>

               <p>Hvala lepa. Hvala za vaše vprašanje, gospod poslanec. Uvodoma naj vam zagotovim, da
               kot minister vidim pomurski vodovod kot enega ključnih razvojnih projektov za
               Pomurje. Nenazadnje tudi v pogodbi, ki jo omenjate, o izgradnji in obratovanju ter
               skupnem opravljanju regionalnega sistema oskrbe prebivalstva s pitno vodo Pomurja, ki
               je bila podpisana januarja 2005. To v tej pogodbi tudi piše.</p>
               <p>Moram pa povedati, da bom sam kot minister storil vse, da bom še naprej spodbujal in
               zmotiviral tudi vse pomurske občine, da bodo v tem projektu ostale.</p>
               <p>Rad bi povedal, da je ena pomembnih določb te pogodbe tudi določba, ki pravi
               naslednje: "Ob oddaji vloge za kohezijska sredstva imamo trden namen, da se to zgodi
               v naslednjih nekaj mesecih, mora biti znan upravljavec omrežja." V 2. členu te
               pogodbe piše, da se ustanovi skupno javno podjetje za opravljanje sistema z oskrbo
               prebivalstva s pitno vodo. V 15. členu piše: "Javno podjetje prične z obratovanjem
               najkasneje pred oddajo vloge za pridobitev sredstev Evropske komisije." Žal se tukaj
               občine niso mogle uskladiti. Žal se tukaj pomurske občine niso mogle uskladiti. Zato
               vam moram povedati, da smo zelo transparentno imeli v zadnjem letu številna delovna
               srečanja, sestanke, usklajevanja z župani.</p>
               <p>Bilo je naporno, ampak smo vztrajali. Zelo pomembno srečanje je bilo novembra.
               Novembra v kulturnem domu v Gornjih Petrovcih. Tukaj imam zelo detajlni zapisnik tega
               srečanja, na katerem so župani številnih občin zelo konkretno vprašanja postavljali.
               Tam je bilo tudi na podlagi predloga s strani tistega, ki pripravlja samo projektno
               dokumentacijo, in tudi ob tej javni predstavitvi je bilo torej 6. 11. pred štirimi
               meseci in pol napovedano da bi šli v tri podsisteme tega projekta z namenom, da ga
               čim bolj uspešno vodimo naprej. Eno območje pokriva lendavsko območje, drugo Mursko
               Soboto z Goričkim, tretje pa prleško območje.</p>
               <p>In jaz predlagam, da zelo intenzivno torej gremo naprej z vsemi temi podsistemi, da
               omogočimo občinam, čeprav v pogodbi jasno piše, da bodo pokrivale do 10% tega
               projekta. Za nekatere občine bo to preprosto prevelik strošek. Če gremo gledat
               pogodbo, ki je bila podpisana 2005, in če gremo pogledati člen, ki govori o
               financiranju, to je 5. člen, iz tega člena je razvidno, da vse občine teh obveznosti,
               ki so jih podpisale, najverjetneje ne bodo zmogle. Mislim, da je korekten pristop, ki
               smo se ga torej zelo transparentno, ki smo ga predstavili tudi občinam, da preprosto
               se torej gre v te tri podsisteme. Da se za vse tri izdela potrebna dokumentacija in
               da se izdela seveda tudi potrebna finančna konstrukcija.</p>
               <p>Nenazadnje pomemben delež je tudi davek na dodano vrednost, ki seveda po novi
               finančni perspektivi ni več tisti strošek, ki ga lahko pokrivamo iz evropskih
               kohezijskih sredstev, ampak mora biti pač pokriti ali iz občinskih virov ali pa iz
               državnega. Da torej tukaj občinam ponudimo roko in mi jo bomo ponudili. To ponovno
               povem. Da gremo torej naprej.</p>
               <p>V 1. členu same pogodbe pa jasno piše, da bo naše ministrstvo investitor vodnih
               zajetij in transportnega cevovoda. To obveznost pa bomo vsekakor uresničili. Je tudi
               nekaj drugih dogovorjenih rokov. V zadnjem obdobju so bila srečanja z vsemi temi
               podsistemi. V naslednjih tednih se ponovno dobimo. Zakaj? Zato, da bomo lahko projekt
               v naslednjih mesecih preprosto zaključili. Da bo torej dokumentacija izdelana, da bo
               torej posredovana za dodelitev kohezijskih sredstev. Na koncu še nekaj grobih ocen
               glede finančnih virov. Groba ocena pravi, da bo za razvodno omrežje, vsak podsistem
               je težak približno petindvajset milijonov evrov. To se pravi, če seštejemo, to gre
               približno torej za projekt, ki je težak približno petinštirideset milijonov evorv. V
               okviru kohezijskih sredstev imamo zagotovljenih trideset milijonov evrov. Storiti
               moramo vse, da bodo v celoti počrpane. Poleg državnega proračuna, vodnega sklada bodo
               seveda tudi občine uspele, da bodo čim večji delež pokrile. Do 10%, piše v tej
               pogodbi, prav tako pa bi bila moja želja, da bi del finančnih virov občine pokrile
               tudi iz tako imenovanih regionalnih sredstev, ki so tudi del evropskega razvojenga
               denarja.</p>
               <p>Kot rečeno, z naše strani bomo še naprej pospešeno aktivni pri koordinaciji projekta
               med pomurskimi občinami, da bo projekt uspel in da ga v naslednjih mesecih prijavimo
               za dodelitev kohezijskih sredstev, ki je naša prioriteta.</p>
            </sp>
            <sp xml:id="SDZ4-Redna-37-2008-03-25.sp178">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Dr. Slavinec, želite še dopolnilni odgovor? Prosim.</p>
            </sp>
            <sp xml:id="SDZ4-Redna-37-2008-03-25.sp179">

               <speaker>DR. MITJA SLAVINEC:</speaker>

               <p>Hvala lepa.</p>
               <p>Zelo me veseli, spoštovani gospod minister, da podpirate ta projekt. Kot ste dejali,
               ker to bo mogoče, upam vsaj nekoga izmed mnogih tega območja odvrnilo od misli, da
               ministrstvo za projekt dela s figo v žepu. Jaz vam pravim, velika večina je dobila
               občutek, da je Ministrstvo za okolje in prostor k temu projektu pristopilo s figo v
               žepu in v kolikor vi res to zadevo podpirate, potem vas prosim, da nekoliko bolj
               natančno spremljate delo vaših strokovnih služb in drugih funkcionarjev, ki
               operativno delajo na tem projektu. Zakaj to pravim? Poglejte, sam sem bil na
               sestanku, ki je že tako zelo davno, da se ga komaj spomnim, ko je bilo povedano, da
               mora biti ta zadeva leta 2006 že v Bruslju. Poglejte, zdaj smo pa leta 2008.</p>
               <p>In še enkrat poudarjam. Gre za pitno vodo, ki je po eni strani vir življenja, po
               drugi strani pa ključna za mnoge gospodarske aktivnosti na tem območju; kmetijstvo,
               živinoreja. In sedaj res težko verjamem, da je vsa odgovornost za to, da zadeva
               zamuja, že več kot dve leti na občinah. Prepričan sem, da velik del odgovornosti nosi
               tudi vaše ministrstvo. In vam povem, zakaj občine ne morejo tega pokriti. Zato, ker
               je bilo najprej v pogodbi, da je do 10% delež občin, potem se je pa zadeva potrojila,
               kajti 20% DDV-ja je bilo popolno presenečenje.</p>
               <p>In zato vas še enkrat sprašujem: Zakaj sedaj poskušate investitorstvo razdrobiti na
               posamezne občine, ko pa sami ugotavljate, da te občine nimajo sredstev? Hvala
               lepa.</p>
            </sp>
            <sp xml:id="SDZ4-Redna-37-2008-03-25.sp180">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, gospod minister.</p>
            </sp>
            <sp xml:id="SDZ4-Redna-37-2008-03-25.sp181">

               <speaker>DR. MED. JANEZ PODOBNIK:</speaker>

               <p>Hvala lepa.</p>
               <p>Iz ravnanj mene kot ministra upam, da ni nikdar bila dana nobena sugestija ali povod,
               da bi pri tem projektu držal figo v žepu. Tisti, ki me poznajo, vedo, da je bilo
               ravno obratno. Midva tudi oba veva, gospod poslanec, da se je zelo zapletlo pri
               izdaji javnega naročila za izdelovalca potrebnih strokovnih osnov, da smo izgubili
               kar nekaj časa. Upam, da ne boste na naš rovaš dali te zamude. Takrat sem se osebno
               angažiral, da smo potem našli način, da smo šli naprej. Rad bi vam tudi povedal, da
               nikakor sedaj ne kažem na občine. Kot rečeno, številne občine bodo potrebovale
               podporo, da bodo v tem projektu vzdržale. To je ključno. Nekatere ne bodo zmogle tudi
               do 10% svojega deleža. To je treba poudariti. In tu vidim zavezo, da preko državnega
               proračuna, vodnega sklada, pa morda tudi, da bi se nekatere občine odločile, da je v
               razvojnem smislu za njih morda pomembneje kot asfaltiranje občinske ceste, da pa
               vendarle investirajo najprej v pitno vodo in da izkoristijo vire, ki so zagotovljeni
               tudi iz nekaterih drugih evropskih sredstev. To je njihova odločitev. To je bolj naša
               želja, naše pričakovanje.</p>
               <p>Moram vam povedati, da smo ugotovili, da skupno javno podjetje ne bo šlo. Smo se pa o
               tem po posvetu s tistimi, ki bolje poznajo, bi rekel, tudi filozofijo in kohezivnost
               samih teh območij, odločili za tri podsisteme. In mislim, da je bila ta odločitev
               dobra. Ta odločitev v ničemer ne spreminja zavez, ki smo jih dali. Istočasno pa smo
               tudi čutili, da so župani pokazali, da bi ta dogovor o treh potencialnih operacijah
               sistema, teh podsistemov, so pokazali načelno naklonjenost.</p>
               <p>Nikakor pa se niso mogli dogovoriti o skupnem javnem podjetju. Zato moramo torej zdaj
               čimprej ustanoviti upravljavca sistema. To je pogoj, da bo dokumentacija formalno
               vložena na kohezijskih skladih. In tu s posameznimi predstavniki teh podsistemov
               intenzivno sodelujemo. Moram povedati, da na vsakem od teh območij so se pokazale
               nekatere občine, ki so nosilke. In z njimi intenzivno delamo in bomo to delo tudi
               nadaljevali. In bi vas tudi prosil, da morda tudi kot poslanec, če ste aktivni, da bi
               tudi občine bile v tem primeru aktivne. Mi smo pripravili že nov dogovor o
               financiranju vodovoda. Vanj smo vgradili dodatne zahteve nove kohezijske politike.
               Bil je določen rok, do kdaj naj se pripombe posreduje. Zaenkrat jih še nismo prejeli.
               In bi želeli, da se to naslednji teden zgodi, da preprosto te formalne zadeve
               zaključimo in da v naslednjih mesecih vložimo zadevo za kohezijska sredstva. Hvala
               lepa.</p>
            </sp>
            <sp xml:id="SDZ4-Redna-37-2008-03-25.sp182">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, dr. Slavinec, prosim.</p>
            </sp>
            <sp xml:id="SDZ4-Redna-37-2008-03-25.sp183">

               <speaker>DR. MITJA SLAVINEC:</speaker>

               <p>Hvala lepa za besedo. Z odgovorom ministra nisem zadovoljen. Zato predlagam Državnemu
               zboru, da opravimo razpravo in na ta način tudi poiščemo odgovor na konkretno
               vprašanje, ki sem ga zastavil:</p>
               <p>Zakaj sedaj po treh letih ministrstvo želi odstopiti od investitorstva te pogodbe in
               poskuša to investitorstvo razdrobiti na posamezne občine?</p>
               <p>Slišali smo več različnih interpretacij pa tudi, kako se je pogodba sedaj delila.
               Ampak poglejte! Mi smo po treh letih na začetku. Po treh letih smo še zmeraj brez
               kakršnegakoli napredka. In sedaj ta predlog, da se investitorstvo z ministrstva
               prenese na posamezne občine, bo prav gotovo zadevo še otežil, ne pa pospešil.</p>
               <p>Jaz ministru verjamem, da je za njega to prioriteten program, vsaj za naše območje.
               Seveda mu tudi verjamem, da bo naredil vse, kar je v njegovi moči. Ampak kot vidimo,
               rezultatov ni. Rezultatov ni. In prav zaradi tega bi želeli, da skupaj poiščemo poti,
               načine, kako bi končno prišli tudi do rezultatov, kajti to naj bo namen razprave. In
               zaradi tega seveda prosim Državni zbor, da podprete moj predlog in na ta način po eni
               strani, kot rečeno, ministru omogočimo, da v razpravi res poda razloge, zakaj sedaj
               država želi investitorstvo prenesti.</p>
               <p>Kajti, glejte, s tem seveda tudi investitor prevzema določene odgovornosti. To je
               težava. Določene finančne odgovornosti s tem torej padejo na občine, za katere smo pa
               itak že ugotovili, da so mnoge finančno prezadolžene in niso sposobne financirati ali
               zelo težko svojih 10%. Kaj šele potem tistih 20% DDV, ki je, kot rečeno, zelo
               presenetil vse. Vse je presenetil še toliko bolj, ker to pomeni kar trikratni faktor
               podražitve.</p>
               <p>O tem, spoštovani gospod minister, sva se enkrat že pogovarjala, če se spomnite, sem
               vam že postavil poslansko vprašanje. Zaradi tega sem prepričan, da bo dobro, če se o
               tem temeljito pogovorimo in, kot rečeno, poiščemo tako rešitev, da ne bomo čez nekaj
               časa spet ugotavljali, da smo sedaj, podobno kot pred tremi leti, praktično na
               začetku. Hvala lepa.</p>
            </sp>
            <sp xml:id="SDZ4-Redna-37-2008-03-25.sp184">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanca dr. Slavinca, da Državni zbor na naslednji seji
               opravi razpravo o odgovoru ministra za okolje in prostor na njegovo poslansko
               vprašanje, bo Državni zbor odločil v okviru glasovanj v četrtek, 27. marca 2008.</p>
               <p>Ministru za javno upravo ter ministru za okolje in prostor bo poslansko vprašanje
               postavila gospa Maria Pozsonec. Izvolite, prosim.</p>
            </sp>
            <sp xml:id="SDZ4-Redna-37-2008-03-25.sp185">

               <speaker>MARIA POZSONEC:</speaker>

               <p>Hvala lepa, gospod podpredsednik. Lep pozdrav vsem prisotnim! Ministru za javno
               upravo dr. Gregorju Virantu ter ministru za okolje in prostor Janezu Podobniku
               postavljam naslednje vprašanje. Sprašujem ministra:</p>
               <p>Kako se lahko izda gradbeno dovoljenje za industrijski objekt, ki ni v skladu z
               občinskimi akti in kjer ni upoštevano ugotovljeno vplivno območje najmanj 200
               metrskega pasu, brez soglasja zainteresiranih strank, ki živijo znotraj 200 metrov
               vplivnega območja? Kako je mogoče graditi industrijski objekt v strnjenem naselju
               sredi krajinskega parka?</p>
               <p>Govorim o krajinskem parku Goričko. Bioplinarna je zgrajena 20,60 metra od prve
               stanovanjske hiše, kjer imajo ravno zdaj dojenčka. Z vplivnim območjem bo po
               predvidevanju projektanta v zajemajočem obsegu polovica vasi z 200 prebivalci manj
               kot 30 metrov od vaškega doma in poslopja krščansko reformatorske cerkve, v kateri
               opravljajo cerkvene obrede verniki treh različnih ver in končno v vasi, ki nima
               kanalizacije in se odplake iz okolice objekta in silosov izlivajo v obcestni jarek
               opozorilno tablo na nevarnost eksplozije in ki praktično omejuje gibanje na
               regionalni cesti. Blizu te opozorilne table stojijo otroci, kjer vsako jutro čakajo
               avtobus. In sprašujem:</p>
               <p>Ali če to ni najhujše kršenje človekovih pravic?</p>
               <p>Meni se zdi, da trenutno v našem kraju je to najhujše, kar se lahko zgodi. To je
               kršitev proti varnosti ljudi, proti zdravju ljudi, proti zdravemu okolju.</p>
               <p>Kdo bo končno odgovarjal za 1300 let stare vasi, ki bo sedaj s tem uničena, za
               njegovo kulturo, za kulturno dediščino in za varnost. Kdo bo odgovarjal?</p>
               <p>Opozorjeni ste bili velikokrat in ste pustili tako nonšalantno, da so dogradili in so
               res dogradili. Gospod Podobnik je enkrat pogledal.</p>
            </sp>
            <sp xml:id="SDZ4-Redna-37-2008-03-25.sp186">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister Virant, boste, bi? Prosim.</p>
            </sp>
            <sp xml:id="SDZ4-Redna-37-2008-03-25.sp187">

               <speaker>DR. GREGOR VIRANT:</speaker>

               <p>Hvala lepa. Čeprav v vprašanju, ki je bilo najavljeno, ni omenjen konkreten projekt,
               nama je bilo z ministrom Podobnikom jasno, da se bo vašo vprašanje nanašalo na
               bioplinarno v Motvarjevcih, ker ta dialog med nami traja že kar nekaj časa.
               Vprašanje, ki je bilo najavljeno, je bilo zelo splošno: Kako se lahko izda gradbeno
               dovoljenje, ki ni v skladu z občinskimi akti?</p>
               <p>Jasno, da odgovor na takšno vprašanje je, da se ne more in ne sme. Če gre pa za
               konkreten projekt bioplinarne v Motvarjevcih, je pa situacija naslednja. Jaz bom
               poskušal odgovoriti na vprašanje z zornega kota umestitve te bioplinarne v prostor.
               Kolega Podobnik pa bo predstavil še naravovarstveni in okoljevarstveni vidik, ker je
               tudi Agencija za okolje sodelovala v tem postopku.</p>
               <p>Jaz sem zadevo preveril. Gradbeno dovoljenje je Upravna enota Murska Sobota izdala v
               skladu z Odlokom o prostorskih ureditvenih pogojih za območje občine Moravske
               Toplice. Torej ta prostorski akt dopušča takšne objekte na tistem območju. Upravna
               enota ni kršila prostorskega akta, ampak je izdala dovoljenje skladno s tistim, kar v
               prostorskih predpisih piše. V prvem postopku je bila kršena pravica nekaterih
               okoliških prebivalcev do sodelovanja v postopku. Zaradi tega je bil postopek
               obnovljen in je bila tem ljudem dana možnost, da se izjasnijo oziroma da povedo svoje
               stališče o tem projektu. Vendar se je tudi v obnovljenem postopku izkazalo, da ni
               nobenega razloga, nobenega zakonitega razloga, da bi izdajo tega dovoljenja
               investitorju zavrnili.</p>
               <p>Investitor je pridobil tudi vsa okoljevarstvena dovoljenja za obratovanje bioplinarne
               glede emisij v zrak za predelavo odpadkov, glede emisij hrupa. Skratka, vse je v
               mejah dopustnega, kar se tiče varstva okolja.</p>
               <p>Glede na to, da gre za objekt na zavarovanem območju Krajinski park Goričko, je
               pridobil investitor tudi naravovarstveno soglasje.</p>
               <p>O tem, na kakšnih podlagah je Agencija za okolje izdala ta soglasja, kot rečeno, bo
               govoril minister Podobnik. In da bo jasno tudi tistim, ki ne poznajo okoliščin
               primera, ne gre za industrijski objekt v smislu tovarne, kot bi si mogoče kdo lahko
               predstavljal, ko vi to predstavljate kot industrijski objekt. Gre za bio plinarno.
               Torej gre za ekološki način proizvodnje, pridobivanja energije. Ta bio-plinarna je
               zgrajena v sklopu obstoječe piščančje farme. Nasproti te farme stoji samo ena
               stanovanjska hiša, ob njej pa industrijski objekt. To je žaga. V neposredni bližini
               sta še cerkev in gasilski dom. Vse ostale stanovanjske hiše pa ležijo v precejšnji
               oddaljenosti jugovzhodno in severozahodno od lokacije bioplinarne.</p>
               <p>Torej trdim, da je bilo dovoljenje izdano zakonito. Ne glede na to sem pridobil tudi
               podatke o tem, kako zadeva na terenu zgleda. Investicija je pač prostorsko in
               okoljsko sprejemljiva.</p>
            </sp>
            <sp xml:id="SDZ4-Redna-37-2008-03-25.sp188">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister Podobnik, prosim.</p>
            </sp>
            <sp xml:id="SDZ4-Redna-37-2008-03-25.sp189">

               <speaker>JANEZ PODOBNIK:</speaker>

               <p>Hvala lepa. Minister, kolega dr. Virant je že pravzaprav tudi nekatere, rekel bi,
               naravovarstvene argumente naštel, čeprav ministri naj ne bi odgovarjali za konkreten
               primer. Ampak smo iz vprašanj videli, za kaj gre. Torej gre za to bio plinarno. Ampak
               rad bi najprej ponovil to, kar je bilo s strani gospoda Viranta že povedano. Zakon o
               graditvi objektov določa, da mora pristojni upravni organ za gradbene zadeve preden
               izda gradbeno dovoljenje - in v tem primeru je to bila upravna enota, ne gre za tak
               energetski objekt, da bi bili mi na našem ministrstvu pristojni za izdajo gradbenega
               dovoljenja - preveriti, ali je projekt izdelan v skladu z izvedbenim prostorskim
               aktom. In občinski prostorski akt občine, kjer leži ta objekt, ta objekt omogoča.</p>
               <p>In če bi upravni organ ne ravnal tako in bi izdal gradbeno dovoljenje, ki bi bilo v
               nasprotju z izvedbenim prostorskim aktom, potem bi ga bilo mogoče odpraviti ali pa
               razveljaviti v postopkih, kot jih določa zakon. Gre pač za upravni postopek in
               upravno zadevo. Tisti organi, ki so v strokovnem smislu pokrivali področje
               naravovarstva, so samo upoštevali vsebino veljavnih uredb. In v tem primeru je
               investitor pač sledil tem določbam.</p>
               <p>Moram tudi povedati, da je v obnovljenem postopku upravna enota v marcu letos
               odločila, da se konkretno gradbeno dovoljenje pusti v veljavi. Zoper to odločbo so
               posamezni krajani vložili pritožbo. In sedaj jo je upravni organ prve stopnje v
               skladu s pravili postopka poslal investitorju v odgovor. V samih postopkih pa se bo
               odločalo. To pa je na našem ministrstvu, ko bomo prejeli, ali se pač iz vseh teh
               odgovorov presoja vse okoliščine. Tudi trditve, ki ste jih danes tu povedali, gospa
               poslanka. Ampak dokler ni odločeno o konkretni pritožbi, se pa do teh navedb kot...
            </p>
            </sp>
            <sp xml:id="SDZ4-Redna-37-2008-03-25.sp190">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želite besedo, gospa Pozsonec?</p>
            </sp>
            <sp xml:id="SDZ4-Redna-37-2008-03-25.sp191">

               <speaker>MARIA POZSONEC:</speaker>

               <p>Seveda, da nisem zadovoljna. Vaše prve besede, gospod minister, niso bile te, kaj ste
               videli ta objekt. To vemo. Mislim, da ni vašemu ministru, ni pa vam osebno v čast, da
               nekaj takšnega, kar sami veste, da ni tako, branite. Ker to je odprtega tipa, ni
               zaprt tip. Sem bodo nosili odpadke od svinje, pa še - ne vem od kaj - v eno vasico,
               ki niti takšne ceste nima. In vse to velja, kar sem povedala, da nimajo kanalizacije,
               saj brez kanalizacije ne bi smeli izdati nič. In kako odgovarja vsem zahtevam,
               pravite.</p>
               <p>Jaz čisto zastonj bi prosila, da glasujmo o tem, ker vem, da ne bi bilo izglasovano,
               da bi razpravljali o tem. Jaz ne prosim to, jaz prosim to, da bodite toliko
               razumevajoči, da se sami prepričajte o detajlih. To bo tudi za vaše ministrstvo in za
               vas čast. Kar se pa tiče upravnega dovoljenja, to pa sem sama videla, da so gradili
               .../Opozorilni znak za konec razprave./... že tako visoko so gradili in niso imeli
               niti ene table zunaj. Po tistem so dali ven in še to ne dvojezično, ampak hočem
               povedati, da ljudje niso vedeli, kaj gradijo. In so začeli graditi in so dokončali.
               Svetek in petek, stalno so gradili, dokler niso dokončali oziroma pomagali ste jim,
               da so prišli do konca, ker zdaj mislijo, da ne bo nihče to rušil. Če bo treba iti v
               Bruselj, bo škoda zaradi države.</p>
            </sp>
            <sp xml:id="SDZ4-Redna-37-2008-03-25.sp192">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Pozsonec, jaz sem zaključil, da niste mislili pri tem tudi na
               proceduralno vprašanje? (Ne.) Gospod minister Podobnik.</p>
            </sp>
            <sp xml:id="SDZ4-Redna-37-2008-03-25.sp193">

               <speaker>JANEZ PODOBNIK:</speaker>

               <p>Hvala lepa. Jaz bi rad samo na ta prvi očitek spoštovane poslanke odgovoril glede
               našega ministrstva. Jaz bi rad povedal, da je bilo naše ministrstvo tisto, ki je v
               okviru veljavnega postopka ugodilo, da se je ponovno na upravni enoti ponovil sam
               postopek glede izdaje gradbenega dovoljena. Šlo je za stranke v postopku. Naše
               ministrstvo je bilo tisto, ki je prvič to odločitev sprejelo in je upravni enoti
               naložilo, da je ta postopek ponovila. In sedaj je upravna enota tista, ki se je
               odločila tako, kot se je odločila, ampak postopek še ni zaključen. Postopek še ni
               zaključen in mislim, da me razumete, da bi bilo v nasprotju z načeli pravne države,
               če bi se sedaj jaz kot minister opredeljeval do nekaterih navedb, ki bodo lahko
               pomembne v ponovnem postopku, ko bo prišla zadeva na naše ministrstvo v okviru
               drugostopenjskega organa.</p>
            </sp>
            <sp xml:id="SDZ4-Redna-37-2008-03-25.sp194">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Ministrici za zdravje ter ministru za kmetijstvo, gozdarstvo in prehrano bo
               postavila poslansko vprašanje gospa Cveta Zalokar Oražem. Prosim.</p>
            </sp>
            <sp xml:id="SDZ4-Redna-37-2008-03-25.sp195">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani kolegi in kolegice! Spoštovani ministri in
               ministrica. Moje poslansko vprašanje se nanaša na uporabo in nadzor radioaktivno
               obsevanih živil in hrane. V zadnjih letih se je po pisanju medijev in ob pregledu
               spletnih strani - iz tega se je jasno videlo - močno razširila uporaba radioaktivno
               obsevanih živil in hrane. Po teh informacijah gre za radioaktivno obsevanje hrane z
               žarki "X", z žarki gama, ki jih oddaja radioaktivni izotop kobalt 60 in z
               elektronskimi žarki, ki jih ustvarjajo linearni pospeševalniki. Cilj teh postopkov je
               predvsem priprava in zavarovanje živil pred začetkom, predvsem dolgih poti - hrane in
               teh živil do uporabnika, pa tudi morda, kot je zaznati, preprečevanje kaljenja,
               ohranjanje teh živil in podobno. Tem postopkom so poleg hrane, torej predvsem
               zelenjave in sadja, podvrženi tudi začimbe, zdravilne rastline, žitni izdelki. Na
               Irskem so našli tudi testenine, ki so bile radioaktivno obsevane, toplotno obdelano
               meso ter nekateri morski produkti. Med najbolj aktivnimi državami, ki imajo po
               podatkih nevladne organizacije "Food and water watch" največ aparatur in podjetij, ki
               se ukvarjajo s takšnim obsevanjem hrane, sodijo Kitajska, Indija, Južnoafriška
               republika, Združene države Amerike pa tudi mnoge druge večje izvoznice hrane. Ker je
               na policah naših trgovin moč najti v zadnjem času hrano iz tako rekoč celega sveta,
               med njimi tudi iz dežel, ki sem jih navedla, se postavlja vprašanje regulative,
               prisotnosti in nadzora na tem področju. V medijih smo lahko med drugim prebrali, da
               je Evropa že prepovedala do nadaljnjega izdajanje novih dovoljenj na tem področju.
               Vendar pa seveda gre to le za nove pridobitve. Medtem ko nimamo informacije, koliko
               takšnih dovoljenj je pa Evropa že izdala, in seveda s tem tudi povezano pri nas, v
               preteklem obdobju.</p>
               <p>Ni nam znano, kako je z že danimi odobritvami za nazaj. Seveda smo zaskrbljeni in
               želeli bi bolj natančno informacijo, kako je v Sloveniji urejeno področje nadzora
               hrane in nekaterih drugih omenjenih rastlinskih in živalskih izdelkov glede na
               radioaktivno obdelavo živil.</p>
               <p>Ali je takšna hrana prisotna tudi v Sloveniji ter kdo nadzira in skrbi za omenjeno
               področje?</p>
               <p>Na kakšen način se to izvaja oziroma koliko je bilo tega izvedenega v zadnjem
               obdobju?</p>
            </sp>
            <sp xml:id="SDZ4-Redna-37-2008-03-25.sp196">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa ministrica, prosim.</p>
            </sp>
            <sp xml:id="SDZ4-Redna-37-2008-03-25.sp197">

               <speaker>ZOFIJA MAZEJ KUKOVIČ:</speaker>

               <p>Spoštovani predsedujoči, spoštovane poslanke in poslanci. Zahvaljujem se za
               vprašanje, ki je res aktualno. Posebej pa naj izkoristim to priložnost, ker je danes
               materinski dan, da zaželim vsem ženam, materam in dekletom, poslankam seveda izjemno
               toplo počutje, veliko ljubezni in mogoče polno mizo hrane, ki jo drugi prineso.</p>
               <p>Da pa omenim zakonodajo, ki regulira to področje v Evropi, je seveda evropska
               direktiva, ki ni nova, ker v Evropi tovrstno ionizirajoče sevanje uporabljajo že več
               let. Predvsem je tukaj Nizozemska, Velika Britanija, Belgija, torej tiste dežele, ki
               so tudi velike proizvajalke hrane. Za nas oziroma za celo Evropo pa velja samo en sam
               skupen predpis, in sicer za sušena aromatična zelišča in začimbe, za katere je
               predpisan postopek obsevanja. Te smejo biti pri nas na policah in te so tudi
               kontrolirane s strani zdravstvenega inšpektorata. V Evropi je bilo v letu 2006
               približno 7000 tovrstnih kontrol, v Sloveniji 28, od tega so opazili tri, ki so bile
               sicer dovoljene, spadale pod dovoljeno skupino, vendar niso bile označene. Naj
               omenim, da z ministrom za kmetijstvo sodelujemo izjemno dobro, tudi v okviru
               predsedovanja Evropske unije, v okviru Evropske agencije za varno hrano. Tudi
               dogovarjamo skupno fokalno točko v slovenskem prostoru ravno zato, da bi tveganja, ki
               sledijo iz novih obdobij, iz globalizacije, čim bolj omejili in minister za
               kmetijstvo bo gotovo kaj dodal k temu.</p>
            </sp>
            <sp xml:id="SDZ4-Redna-37-2008-03-25.sp198">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-37-2008-03-25.sp199">

               <speaker>IZTOK JARC:</speaker>

               <p>Hvala. Spoštovani zbor. Jaz bi dodal k temu, da je v pristojnosti našega ministrstva
               pravilnik o splošnem označevanju predpakiranih živil, ki v členu določa, da mora biti
               vsako živilo, obdelano s ionizirajočim sevanjem, označeno v skladu s predmetnim
               predpisom. Ta predpis, pravilnik temelji na ustrezni EU-direktivi. Predmetni predpis,
               o katerem sem govoril, se izda s strani Ministrstva za zdravje v soglasju z našim
               ministrstvom. Gre za pravilnik o živilih, obsevanih s tem sevanjem. Ta pravilnik
               pravi, da je nosilec živilske dejavnosti, proizvodnje živil živalskega izvora tudi
               dolžan zagotoviti, če se pri proizvodnji oziroma pridelavi živil uporablja obsevano
               živilo oziroma sestavine, uporaba teh živil oziroma sestavin, da se vse to navede na
               deklaracijo posameznega izdelka. 5. člen tega pravilnika je določil na primer, da
               morajo imeti vsa obsevana živila oziroma sestavine na deklaraciji navedeno besedilo,
               citiram, "obsevano" oziroma citiram "obdelano z ionizarijočim sevanjem". Pri nas
               skrbi za nadzor nad proizvodnjo in pridelavo živil živalskega izvora tudi s tem v
               zvezi veterinarska uprava, ki pa po informacijah, ki sem jih prejel v zadnjem času,
               ni ugotovila neskladij v zvezi z zadevno problematiko. Hvala.</p>
            </sp>
            <sp xml:id="SDZ4-Redna-37-2008-03-25.sp200">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Oražem, izvolite.</p>
            </sp>
            <sp xml:id="SDZ4-Redna-37-2008-03-25.sp201">

               <speaker>CVETKA ZALOKAR ORAŽEM:</speaker>

               <p>Hvala lepa za odgovor. Mislim, da smo po dolgem času pravzaprav spregovorili res o
               zelo pomembni temi. Zdaj vaju pravzaprav na nek način nisem čisto dovolj dobro
               razumela, pa najbrž tudi tisti, ki nas poslušajo. Ali so dovoljene samo začimbe, in
               še ena stvar je bila omenjena s strani ministrice, ali cela plejada teh izdelkov,
               tako kot sem prej naštevala: od sadja, zelenjave do morskih sadežev, žitnih izdelkov
               in podobno. Najbrž je to tako kot v Evropi tudi pri nas dovoljeno. Moram reči, da sem
               si prav danes šla ogledat. Moram reči, da vsaj na oddelkih velikih trgovskih hiš,
               kjer je sadje in zelenjava, ni opaziti prav nobenih deklaracij, razen porekla na
               njihovih tablicah. Tako kot uporabnica nikakor ne morem biti zadovoljna z načinom,
               zato sem se tudi danes malo sprehodila po trgovini prav s tega vidika obveščanja. Me
               veseli, da imamo takšen pravilnik, kot je gospod minister za kmetijstvo rekel, o
               označevanju, kjer bi pravzaprav morali na vsakem izdelku najti informacijo o tem, da
               je to na takšen način obdelano. Po drugi strani pa sem lahko zasledila, da vlada v
               svetu, ne toliko pri nas, ker se o tem še nismo veliko pogovarjali, velik odpor na
               nek način do te hrane. V zadnjem času so prišle na dan tudi nekatere negativne in
               škodljive posledice takšne obdelave predvsem zaradi zelo kratkega obdobja, v katerem
               se to uporablja, tako da to še ni znano. In seveda pri tem moram reči, da po vajinem
               odgovoru nikakor nisem zadovoljna z občutkom, ki ga lahko dobimo, ali v resnici
               dovolj resno nadziramo to zadevo, predvsem v smislu označevanja. Mislim, da si morata
               tudi vidva pogledati, kako to izgleda pri sadju in zelenjavi. In če je to dovoljeno,
               potem mislim, da tam nikakor ni to primerno označeno.</p>
            </sp>
            <sp xml:id="SDZ4-Redna-37-2008-03-25.sp202">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospa ministrica.</p>
            </sp>
            <sp xml:id="SDZ4-Redna-37-2008-03-25.sp203">

               <speaker>ZOFIJA MAZEJ KUKOVIČ:</speaker>

               <p>Hvala lepa. Tudi direktiva o označevanju živil je sedaj na dnevnem redu med našim
               predsedovanjem. Seveda je to direktiva, ki si je zelo veliko držav, posebej tistih,
               ki so močne proizvajalke hrane, ne želi. Vseeno računamo, da bomo s tem uspeli v času
               našega predsedovanja. Označevanje je tudi na tistih živilih, kjer je zelo jasno že
               danes predpisano, še vedno je napisano tako, da je za neosveščenega uporabnika
               izključno premalo. In zato je tudi v naši strategiji zdaj ozaveščanje tudi odnosa do
               hrane, do zdravega načina življenja izjemno pomembno. Iz tega bodo potem potrošniki,
               uporabniki znali tudi sami opozarjati na vse te zadeve. Zakonito so lahko pri nas
               samo aromatična zelišča in začimbe. To je lahko zakonito. Vse ostalo, to, kar velja v
               posameznih državah, to, kar velja v Veliki Britaniji, na Nizozemskem in v Belgiji, to
               so seveda čisto nacionalni predpisi, ki pri nas ne veljajo. In zaenkrat pri nas
               drugih predpisov in za druga področja še nimamo.</p>
            </sp>
            <sp xml:id="SDZ4-Redna-37-2008-03-25.sp204">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ministru za notranje zadeve bo postavil poslansko vprašanje gospod Srečko
               Prijatelj.</p>
            </sp>
            <sp xml:id="SDZ4-Redna-37-2008-03-25.sp205">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Spoštovani ministri in spoštovana ministrica!
               Ministra za notranje zadeve bi rad povprašal: Zakaj slovenska policija v obmejnem
               pasu s Hrvaško, na območju Dragonje, podobno kot je prej gospod Geza Džuban spraševal
               ministra za zunanje zadeve, ne izvaja kontrole na mejnih točkah?</p>
               <p>Zakaj ni bil omogočen ogled slovenskega ozemlja, poudarjam slovenskega ozemlja,
               uradnici Sklada kmetijskih zemljišč?</p>
               <p>Zakaj je policija dovolila, da je bila uslužbenka pridržana dejansko na slovenskem
               ozemlju, tudi aretirana in kasneje odpeljana na hrvaško policijo, kjer je bila
               pridržana, pregledana in kasneje izpuščena?</p>
               <p>Spoštovanega ministra želim vprašati: Zakaj ne ukrepate zoper ležernost Sklada
               kmetijskih zemljišč, ki vemo, da upravlja s temi zemljišči in vsak direktor je po
               zakonu dolžen spremljati zakonitost poslovanja, vendar tega direktor sklada ne
               izvaja?</p>
               <p>Mar ne bi bilo normalno, da se po uradni poti, če že policija ne izvaja nadzora na
               tej mejni točki, vsaj po normalni redni poti izvrši kazenski pregon zoper osebo, ki
               ji je zaupana takšna naloga?</p>
               <p>Sklad namreč na tem območju razpolaga z zemljišči, ki jih je dal pravnomočno v najem,
               vendar pa pravno ne ukrepa zoper odločbo Hrvatov, ki so, vemo, najprej priredili
               kataster, kasneje pa tudi prodali zemljo, ki ni njihova.</p>
               <p>Kako bo policija ukrepala tudi v primeru, ko se bo izvajala deložacija gospodu Jošku
               Jorasu? Ali ga bo zaščitila? To me zanima.</p>
               <p>Zakaj slovenska policija ne vzame v bran tudi slovenskih ribičev, če vemo, da lovijo
               na slovenskem teritoriju?</p>
               <p>Mnogokrat so bili preganjani s strani Hrvatov. Nič se ni zgodilo, le nemo se
               opazuje.</p>
               <p>Spoštovani minister, v Državnem zboru ste zaprisegli, da boste delovali skladno z
               ustavo, zakoni in v dobrobit državljank in državljanov. Zakaj tega ne počnete, tako
               kot ste se izrekli v zaprisegi?</p>
            </sp>
            <sp xml:id="SDZ4-Redna-37-2008-03-25.sp206">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-37-2008-03-25.sp207">

               <speaker>DRAGUTIN MATE:</speaker>

               <p>Hvala lepa. Seveda vprašanje, ki je bilo sedaj postavljeno, je bistveno drugačno in
               veliko širše, kot je bilo zastavljeno v pisni obliki. In za tiste gledalce, ki nas
               gledajo, je treba jasno povedati, da obstajajo določena pravila v tem Državnem zboru,
               ki se jih nekateri držijo bolj, drugi manj. Jaz bom vendarle poskusil odgovoriti na
               ta vprašanja, ki so bila tukaj zastavljena.</p>
               <p>Najprej moram seveda zelo jasno povedati, kako je opredeljen nadzor državne meje.
               Nadzor državne meje je natančno določen in določa, da se ta izvaja na mejnih prehodih
               in na prostorih med mejnimi prehodi. Za to je pristojna policija v skladu z zakonom,
               spoštujejo se tudi mednarodni predpisi v skladu z uredbo Sveta Evrope oziroma
               Evropskega parlamenta in Sveta se s tako imenovanim zakonikom o schengenskih mejah
               izvaja nadzor na naši schengenski meji.</p>
               <p>Nikakor in absolutno ne drži trditev, da slovenska policija na mejnih prehodih ne
               izvaja mejne kontrole in vseh tistih dejavnosti, ki jih pri tem mora izvajati. Mejna
               kontrola se opravlja na mejnih prehodih v skladu z uredbo, ki je sprejeta v Republiki
               Sloveniji. Točke, ki so mejni prehodi, so določene v uredbi, hkrati pa imamo seveda s
               posebnim sporazumom med Republiko Slovenijo in Hrvaško določene tudi točke, kjer so
               maloobmejni mejni prehodi opredeljeni. Na vseh teh točkah policija v popolnosti in
               dosledno stalno štiriindvajset ur na dan, sedem dni na teden, vsako leto, izvaja vse
               svoje akte, ki jih mora izvajati v skladu s svojimi pooblastili, hkrati pa policija
               tudi policija varuje državno mejo. Državno mejo varuje zaradi preprečevanja ilegalnih
               migracij, trgovine z drogami, organiziranim kriminalom in preprečuje čezmejno
               kriminaliteto.</p>
               <p>Sam nadzor državne meje se ne izvaja po črti državne meje, ker delovanje policije je
               taktično in tudi drugače popolnoma drugače opredeljeno, kot je varovanje državne meje
               s strani vojaških struktur. V bivši SFRJ je mejo varovala vojska, varovala je mejno
               črto in na tej črti tudi streljala na vsakega, ki je želel kakor koli prestopiti samo
               za milimeter to mejno črto. Za to so seveda imeli veliko podlag in to so zelo pogosto
               radi počeli.</p>
               <p>Ko mejo varuje policija, in to počne od lega 1991, je seveda varovanje taktično in
               tudi strateško gledano popolnoma drugačno, ne varuje se mejna črta, varuje se
               globinsko meja. S posebnim sporazumom oziroma s pogajanji, ki jih je Slovenija
               izvajala v preteklih letih, je s pristopom v Evropsko unijo dosegla tudi to, da nam
               naše ozemlje omogoča, da imamo drugačen tretma, če tako rečem, kot ostale nove
               članice, da se nadzor državne meje ne izvaja samo v ozkem zelenem pasu, tako
               imenovanem zelenem pasu ob sami meji, ampak tudi na območju cele države Republike
               Slovenije zaradi specifičnih okoliščin in položaja, ki ga država ima. Policija je
               zato usposobljena, ima vso tehniko, s katero izvaja in preprečuje organizirani
               kriminal, ilegalne migracije in pa čezmejni kriminal na vseh teh točkah. Pri tem smo
               tudi bistveno uspeli zmanjšati tako ilegalne migracije kot tudi organizirani
               kriminal, ki poteka preko tega ozemlja.</p>
               <p>O konkretnem področju, o katerem ste tudi spraševali proti koncu svojega vprašanja,
               moram reči, da Slovenija, tako kot je danes že minister za zunanje zadeve povedal
               nekajkrat, striktno poskuša ravnati v skladu s sprejetimi akti, ki so bili sprejeti
               ob razglasitvi samostojnosti Republike Slovenije in tudi kasnejšimi dogovori, ki so
               bili sklenjeni in so govorili o izogibanju incidentov. Policija skuša uveljavljati
               režim, ki je bil 25.6.1991, vendar morate vedeti, da Ministrstvo za notranje zadeve
               in policija nista pristojni, nikoli nista bili in tudi verjetno, vsaj upam, da nikoli
               ne bosta, zato da se dogovarjata s sosednjo državo o poteku državne meje. To je
               pristojnost drugih institucij v državi in tako je v vseh državah, ki na demokratičen
               način rešujejo svoje vprašanje.</p>
               <p>Moral bi pa poudariti še nekaj glede ribičev. Jaz osebno sem dosegel dogovor s
               hrvaško stranjo na ta način, da so se incidenti v Piranskem zalivu v zadnjih dveh
               letih popolnoma ustavili, da se je lahko opravljala dejavnost v tem prostoru in
               ustavili smo tisto črno listo oziroma tisto črno lestvico, ki smo jo delali vsako
               leto, koliko incidentov se je... .../Izklop mikrofona./...</p>
            </sp>
            <sp xml:id="SDZ4-Redna-37-2008-03-25.sp208">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Prijatelj, prosim.</p>
            </sp>
            <sp xml:id="SDZ4-Redna-37-2008-03-25.sp209">

               <speaker>SREČKO PRIJATELJ:</speaker>

               <p>Hvala lepa. Spoštovani podpredsednik! Da poslanci kršimo pravila, ko postavljamo
               vprašanja, to že ne bo držalo. Jaz sem v svoji predhodni najavi vprašanja napisal, da
               vas bom povprašal o nadzoru državne meje, in to sem tudi storil. Pravite, da vsak dan
               izvajate varovanje teh mejnih točk. Pa vendar tamkaj živeči prebivalci trdijo
               drugače. Trdijo, da se kontrola na teh mejnih točkah sploh ne izvaja. Komu sedaj
               verjeti, kdo laže in kdo zavaja, prepustimo tistim, ki nas gledajo in poslušajo.</p>
               <p>Sam bi pa še nekaj rad ponovno vprašal, ker nisem dobil odgovora.</p>
               <p>Zakaj niste zaščitili državljanke Republike Slovenije, uradnice Sklada kmetijskih
               zemljišč, ko je upravljala svojo službeno dolžnost in se hotela prepričati, ali je
               res, da so na nezakonit način sosedje posegli v teritorialno nedotakljivost Republike
               Slovenije? Bila je pridržana in aretirana na slovenskem ozemlju in odpeljana na
               hrvaško policijo. Kje je bila slovenska policija in zakaj ni ukrepala?</p>
               <p>In če je res, da je tako vse v redu, kako potem komentirate dogodek, da je tamkajšnji
               prebivalec ob času, ko je naš zunanji minister gostil gospo Kitarevičevo dobil na
               vrata nabit odlok, če objekta ne bo odstranil tisti dan, da bodo to storili hrvaški
               organi, in to z eksplozivom. Tudi na to smo vas opozorili. Ustreznega odgovora nismo
               dobili.</p>
               <p>Spoštovani minister, konkretne odgovore, kdaj boste začeli z varovanjem te meje, bi
               prosil.</p>
            </sp>
            <sp xml:id="SDZ4-Redna-37-2008-03-25.sp210">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-37-2008-03-25.sp211">

               <speaker>DRAGUTIN MATE:</speaker>

               <p>Hvala lepa, gospod podpredsednik. Najprej, pojma mejne točke naša zakonodaja ne
               pozna. To verjetno veste. V naši zakonodaji imamo mejne prehode, mejo in varovanje
               mejnih prehodov in seveda tudi meje. Kako poteka kontrola na tem predelu, če rečemo
               na točki, kjer se izvaja mejna kontrola na Sečovljah, lahko vprašate 1,5 milijona
               potnikov, ki vsako leto prestopijo ta mejni prehod. Če boste šli danes čez, boste
               videli, da bo policija opravila vse tiste akte, ki so nujno potrebni. Vključno s
               preverjanjem v bazi SIS. Zaradi te baze smo odkrili toliko in toliko kriminalnih
               oseb, oseb, ki jih je potrebno pridržati zaradi zapornega naloga bodisi v Sloveniji
               ali izven Slovenije. Preko 250 ljudi smo aretirali zaradi tega, odkrili preko 400
               vozil, ki so bila zasežena na teh mejnih prehodih, kjer vi pravite, da se mejna
               kontrola ne izvaja, preko 2.500 ljudem smo preprečili vstop v Republiko Slovenijo in
               v Evropsko unijo. Imamo evalvacije vseh članic Evropske unije, preden smo vstopili v
               schengenski prostor, ki govore o tem, da se kontrola na naših mejnih prehodih in
               varovanje državne meje izvaja na najvišjem možnem nivoju. Seveda vi imate lahko
               drugačno mnenje in predvsem si lahko drugače razlagate nekatere pojme, ki jih
               razlagate, in to je seveda vaša pravica kot državljana, kot poslanca, kot nekoga, ki
               živi v Republiki Sloveniji. Vendar jaz lahko tukaj govorim o tem, kako se tehnično
               izvaja mejna kontrola. Izvaja se popolnoma dosledno za vse, ki potujejo preko katere
               koli točke, če hočete tako, na kateri se izvaja mejna kontrola. V ostalih pasovih, se
               pravi na ostalih področjih med dvema mejnima prehodoma, se pa kontrolira državna meja
               z vsemi sredstvi, ki jih imamo na razpolago, s pasivnimi, z aktivni sredstvi, mislim
               na termovizijske kamere in vse ostalo. Tukaj se seveda vse to uporablja in
               izvaja.</p>
               <p>Kako je imel nek drug minister s kom drugim sestanek in kaj se je v tistem trenutku
               kje dogajalo, ne morem komentirati. Jaz nisem bil vpleten v to zadevo in to morate
               koga drugega vprašati. Zato morate ta vprašanja nasloviti nekam drugam. Ne morem
               sprejeti trditve, ki je bila tukaj izpostavljena, da slovenska policija ne varuje
               državne meje in da ne izvaja kontrole na mejnih prehodih. To izvaja v popolnosti in
               bo izvajala tudi v bodoče.</p>
            </sp>
            <sp xml:id="SDZ4-Redna-37-2008-03-25.sp212">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Prijatelj, prosim.</p>
            </sp>
            <sp xml:id="SDZ4-Redna-37-2008-03-25.sp213">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Skladno s poslovniškim določilom bom predlagal
               razširjeno razpravo, ker so me odgovori le delno zadovoljili. Zelo nonšalantno
               odgovarjate, spoštovani minister, tako čez prst, zato imam pravico. Na bistvena
               vprašanja mi niste odgovorili: Ali boste zaščitili gospoda Jorasa in ali boste
               uradnim organom dovolili ogled spornega zemljišča?</p>
               <p>Konec koncev gre za uslužbence Sklada kmetijskih zemljišč, ki jim država Republika
               Slovenija zaupala nadzor nad kmetijskim zemljiščem tudi na tem spornem območju.
               Zaradi tega ker trdite ravno nasprotno od tistega, kar trdijo dejansko prebivalci, ki
               tam živijo, bi bilo prav, da se zavedate tudi tega dejstva, da takoj, ko posije
               sonce, so vaši policaji povsod in kontrolirajo lepo pridno, tudi globijo vse tiste,
               ki prehitro vozijo. Bilo pa bi tudi lepo, če bi se kdaj pa kdaj sprehodili po teh
               mejnih točkah. Tudi to je njihovo delo. O tem sem vas spraševal, pa ste molčali.
               Mejni prehod pa vemo, kaj je mejni prehod.</p>
               <p>Zaradi tega bom poskušal srečo v tem Državnem zboru, kajti vemo, da vaša koalicija
               deluje kot namazan stroj in boste tudi to zavrnili. Bojite se resnice in čistega vina
               v kozarcu in bomo poskušali izglasovati moj predlog, da se opravi v Državnem zboru
               razširjena razprava o teh vprašanjih, ki so odprta, vi pa jih nočete videti. Ne vem,
               zakaj.</p>
            </sp>
            <sp xml:id="SDZ4-Redna-37-2008-03-25.sp214">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanca gospoda Prijatelja, da Državni zbor na naslednji seji
               opravi razpravo o odgovoru ministra za notranje zadeve na njegovo poslansko
               vprašanje, bo Državni zbor odločil v okviru glasovanj v četrtek, 27. marca 2008.</p>
               <p>Ministru za promet bo postavil poslansko vprašanje gospod Drago Koren. Prosim.</p>
            </sp>
            <sp xml:id="SDZ4-Redna-37-2008-03-25.sp215">

               <speaker>DRAGO KOREN:</speaker>

               <p>Hvala za besedo, gospod podpredsednik. Lep pozdrav poslankam, poslancem, ministrom!
               Lansko leto je bilo zelo uspešno leto po naši gospodarski rasti. Edina država v
               Evropi, ki se lahko pohvali s tako veliko gospodarsko rastjo. To je res pohvalno,
               ampak očitno ima vsaka dobra stvar tudi kakšno negativno. In tudi ta visoka
               gospodarska rast je prav gotovo vzrok temu, da se tako hitro in močno povečuje
               tovorni promet na naših slovenskih cestah.</p>
               <p>Ceste so velikokrat tudi tista cokla, ki onemogočajo normalen razvoj v določenih
               regijah. Prav gotovo sta šaleška in koroška regiji, kjer trpi normalen razvoj prav
               zaradi tega, ker nimata normalne cestne povezave.</p>
               <p>Ampak namen mojega vprašanja danes je predvsem povečan tovorni promet na avtocestah
               in še posebej na regionalnih cestah. Vsi se zavedamo, da je potrebno za zagotavljanje
               varnosti in pretočnosti naših regionalnih cest čim več tovornega prometa preusmeriti
               na avtoceste. Zakaj je to pomembno? Pomembno je zato, ker ta promet povzroča veliko
               nevarnost, ogroža državljane in je v določenih predelih že dejansko moteč v takšni
               meri, da ga ni moč več prenašati. Na žalost pa se številni tovornjakarji odločajo za
               uporabo teh regionalnih cest tudi na področjih, kjer imamo zgrajene avtoceste. To je
               očitno predvsem zaradi tega, da se izognejo plačilu cestnine.</p>
               <p>Ministra za promet sprašujem: Kakšni bodo v prihodnje ukrepi Vlade, da bi čim več
               tovornega prometa zadržali na avtocestah oziroma da bi ga skušali spraviti na
               železnice?</p>
            </sp>
            <sp xml:id="SDZ4-Redna-37-2008-03-25.sp216">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod minister, prosim.</p>
            </sp>
            <sp xml:id="SDZ4-Redna-37-2008-03-25.sp217">

               <speaker>MAG. RADOVAN ŽERJAV:</speaker>

               <p>Hvala lepa za vprašanje, spoštovani gospod poslanec.</p>
               <p>Na vaše vprašanje glede ukrepov v zvezi z vse intenzivnejšim prometom tovornih vozil
               in s tem povezane zaščite lokalnega prebivalstva pred hrupom ter drugimi emisijami
               tovornega prometa ob regionalnih cestah, ki potekajo vzporedno z avtocestami, vam
               želim odgovoriti, da smo v tem mandatu naredili veliko. Najprej naj vas spomnim na
               novelo zakona o javnih cestah iz leta 2005, na podlagi katere je Ministrstvo za
               promet s Pravilnikom, izdanim jeseni leta 2006, zaradi varstva lokalnega prebivalstva
               pred škodljivimi emisijami tovornega prometa v okolju, kar na 15-ih odsekih državnih
               cest, ki potekajo skozi naselja ali mimo naselij ter potekajo vzporedno z
               avtocestami, prepovedalo vožnjo tovornim vozilom največje dovoljene mase nad 7 in pol
               ton, razen seveda lokalnega prometa. Ukrep je bil realiziran skladno z razpravo in
               mnenjem Odbora Državnega zbora Republike Slovenije za promet v letu 2006 ter skladno
               in v okviru zakonskih pooblastil. Ocenjujem, da je ukrep močno izboljšal bivalne in
               varnostne razmere ob navedenih regionalnih cestah, ministrstvo pa bo zaradi zaščite
               lokalnega prebivalstva pred vplivi prekomernega hrupa in povečanih emisij izpušnih
               plinov ukrepalo tudi v bodoče, če bodo za tak ukrep izpolnjeni pogoji za omejitev
               prometa zaradi varstva pred hrupom in drugimi emisijami prometa, določenimi v 46.
               členu Zakona o javnih cestah. Če imate kakšen konkreten primer, bi vas prosil, da me
               s tem seznanite.</p>
               <p>Na vaše drugo vprašanje glede ukrepov, s katerim bi čim več tovornega prometa
               preusmerili na železnice, želim pojasniti naslednje. V resoluciji o prometni politiki
               je med osnovnimi cilji prometne politike tudi cilj prenosa blaga v tranzitu s cest na
               železnico. Poudariti je treba, da je osnovni ukrep za doseganje tega cilja v
               zagotavljanju konkurenčne ponudbe železniškega transporta glede cene, časa in drugih
               zahtev. V tem smislu je prva naloga posodobitev javne železniške infrastrukture,
               kakor verjetno veste, bo to zahtevalo veliko, veliko sredstev. Z veseljem ugotavljam,
               da se je ta zahtevni projekt pravzaprav že začel izvajati. Ob tem pa želim še
               poudariti, da prenos tovora s cest na železnice ne more uspešno zmanjšati števila
               vozil, če v iskanje rešitev niso vključene vse države na posameznih transportnih
               koridorjih. Tukaj mislim na peti koridor, saj mora biti zagotovljena konkurenčnost
               prevoza na celotni poti blaga. Glede na to, da je problem tranzita problem vseh držav
               članic EU, ki ležijo ob pomembnih prometnih koridorjih, verjamem, da bo mogoče s
               sodelovanjem med državami članicami ter drugimi zainteresiranimi pritisk tranzitnega
               prometa na cestnem omrežju v naslednjih letih vsaj ublažiti. Trenutno pa imamo v
               Republiki Sloveniji problem, kot najbrž veste, ki je povezan tudi s propustnostjo
               javne železniške infrastrukture. Ta preprečuje, da bi v tem trenutku lahko občuten
               delež tovornega prometa preusmerili na železnico. Kljub temu delamo na tem
               intenzivno, naročil sem upravi Slovenskih železnic že pred časom, da preučijo zelo
               intenzivno možnost vključitve tistih industrijskih tirov, ki obstajajo po naših
               gospodarskih družbah, in jih na nek način poskušajo dati v obratovanje. To pomeni, da
               ravno to, kar ste vi vprašali, da bi poskušali čim več tovora, ki se danes prevaža s
               tovornjaki, z dajanjem teh industrijskih tirov, ki niso v funkciji, v funkcijo, da bi
               ta tovor prenesli na železnico. Hvala lepa.</p>
            </sp>
            <sp xml:id="SDZ4-Redna-37-2008-03-25.sp218">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Koren, izvolite.</p>
            </sp>
            <sp xml:id="SDZ4-Redna-37-2008-03-25.sp219">

               <speaker>DRAGO KOREN:</speaker>

               <p>Hvala za odgovor. Z odgovorom sem zadovoljen. Vem, da je ta problem nemogoče rešiti
               čez noč. Moram pa reči, da mislim, da nas tu dejansko čas neusmiljeno prehiteva, da
               nismo sposobni slediti potrebam, ki se tu pojavljajo. Če se spomnimo kar nekaj teh
               zadnjih vikendov, kaj se je dogajalo v Mariboru in okolici s temi tovornjaki, je
               dejansko žalostno. Ta ukrep je pozdrava vreden, se pravi, da na teh regionalnih
               cestah, kjer je vzporedno avtocesta, prepoveste promet. To zelo podpiram. Je pa res
               na žalost tudi to, da marsikateri voznik tega ne upošteva in zlorablja.</p>
               <p>Se mi pa postavlja še eno vprašanje ob tej priliki. Čudi me oziroma se sprašujem:
               Kako pa to, da ste sprostili ta težak tovorni promet čez Tuhinjsko dolino, kjer je
               cesta tehnično neprimerna, neustrezna za tak težak tovorni promet, ki je bil po
               informacijah prej prepovedan, zdaj pa je tam promet sproščen? Nad takimi odločitvami
               pa, moram reči, sem presenečen, in se mi zdi, da tu ne bi smeli dopustiti tovornega
               prometa. Hvala.</p>
            </sp>
            <sp xml:id="SDZ4-Redna-37-2008-03-25.sp220">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-37-2008-03-25.sp221">

               <speaker>MAG. RADOVAN ŽERJAV:</speaker>

               <p>Hvala lepa za ta dodatna vprašanja. Moram se strinjati z vami, da nas čas prehiteva.
               Pa kljub temu, kot veste, zelo intenzivno gradimo avtoceste. Tudi zaradi tega, ker se
               ta tovorni promet povečuje, pa tudi ves ostali promet, ne samo v Sloveniji, ampak v
               celotni Evropski uniji.</p>
               <p>Kar se tiče zlorabe tovornjakarjev, tu vam kaj dosti ne morem pomagati. Za to je
               pristojna policija, da take kršitelje kaznuje.</p>
               <p>Kar se pa tiče Tuhinjske doline, moram povedati, da je pravilnik, ki je bil pred
               časom dan v uporabo, da je bil namen tega pravilnika na nek način pregledati prometno
               signalizacijo državnih cest, ker so nekateri prometni znaki tam stali že od kdo ve
               kdaj. In namen direkcije je seveda bil, da se preveri generalna signalizacija,
               ugotovi, ali so znaki postavljeni upravičeno ali ne. In na osnovi analize ceste skozi
               Tuhinjsko dolino je bilo ocenjeno, da ni primerno, da je tam tovorni promet
               prepovedan, glede na to, da je kljub tej prepovedi ves lokalni tovorni promet
               potekal. Tista odločitev takrat, ki je bila sprejeta na osnovi te analize in
               verificirana skozi pravilnik, je bila, da se tovorni promet skozi Tuhinjsko dolino
               odpre, glede na to, da to ni vzporedna cesta z avtocesto. Ker pa je bilo kar nekaj
               vprašanj tudi lokalnega prebivalstva in tudi župani so se oglasili, je bil sprejet
               dogovor, da spremljamo, torej, opravimo štetje prometa, ga primerjamo s prometom, ki
               je bil pred ukinitvijo te prepovedi in se potem odločimo. V tem trenutku meritve
               kažejo na to, da povečanja prometa ni, da je tovorni promet takšen, kot je bil pred
               ukinitvijo. In tako kot sem rekel, če bomo ugotovili na osnovi meritev, da se je
               promet povečal - govorim o tranzitu, ker lokalni pa tako ali tako poteka - bomo
               ustrezno ukrepali.</p>
            </sp>
            <sp xml:id="SDZ4-Redna-37-2008-03-25.sp222">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Generalnemu sekretarju Vlade ter ministru za javno upravo bo postavil
               poslansko vprašanje gospod Dušan Kumer. Prosim.</p>
            </sp>
            <sp xml:id="SDZ4-Redna-37-2008-03-25.sp223">

               <speaker>DUŠAN KUMER:</speaker>

               <p>Hvala lepa za besedo. Spoštovani ministri, spoštovane kolegice in kolegi! Nedavno
               vladno imenovanje direktorja Agencije za trg vrednostnih papirjev je po pisanju
               medijev sporno. Celoten postopek izbire bi naj kazal na izrazito favoriziranje enega
               kandidata in poizkus najti za vsako ceno ustrezno podlago za njegovo izbiro, čeprav
               ne ustreza razpisnim pogojem za to mesto. Predvsem delovne izkušnje so kamen spotike
               in bi naj bile sporne.</p>
               <p>Druga točka 484. člena Zakona o trgofinančnih instrumentih je povsem jasna. Za to
               mesto je potrebno deset let delovnih izkušenj, izbrani kandidat tega nima, imel pa
               jih je eden od drugih prijavljenih kandidatov, ki pa ni bil izbran. To govori o tem,
               da imata nepotizem in klientalizem v vladnih vrstah trdno mesto v kadrovski politiki,
               ko gre za visoke državne funkcionarje in druge uslužbence. Eno je leporečje o
               spoštovanju zakonov in strokovnosti, povsem nekaj drugega pa je konkretna praksa, ki
               jo gledamo že tri leta in pol. Vlada in vladna koalicija dokazujeta tudi skozi ta
               primer, da sta klientalizem sistemsko gradila v delovanje oblasti in upravljanje
               države. Gre za delovanje po manj utrjenih pravilih. Tam, kjer pa so, pa tudi mimo
               zakonov ali z uporabo, tako kot v tem primeru navodila Ministrstva za javno upravo,
               ki razpisni komisiji daje diskrecijsko pravico, da odloči drugače, kot je zapisano v
               razpisnih pogojih ali celo zakonu. Gre za triinpol letno prakso, ki je zrasla že čez
               vse meje dobrega okusa.</p>
               <p>Zato predvsem generalnega sekretarja in vas minister za javno upravo sprašujem:
               Katera pravna podlaga je komisiji omogočila, da se kot delovna doba šteje tudi
               študentsko delo?</p>
               <p>Ali se bo praksa priznavanja študentskega dela in drugih del v prihodnje pri
               izpolnjevanju pogojev, ki jih določajo razpisni pogoji glede pridobljenih delovnih
               izkušenj, nadaljevala in celo uveljavila, morda tudi zakonsko?</p>
               <p>Ali se bo praksa upoštevala tudi pri izpolnjevanju pogojev za imenovanje javnega
               uslužbenca v višji naziv in napredovanje v višji plačilni razred?</p>
            </sp>
            <sp xml:id="SDZ4-Redna-37-2008-03-25.sp224">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod minister, prosim.</p>
            </sp>
            <sp xml:id="SDZ4-Redna-37-2008-03-25.sp225">

               <speaker>DR. GREGOR VIRANT:</speaker>

               <p>Hvala, gospod podpredsednik. Delo v zvezi z izbiro direktorja ATVP oziroma z izbiro
               kandidatov, ki so strokovno primerni za to mesto, je opravila posebna razpisna
               komisija, ki jo je imenoval uradniški svet. Veste, da je uradniški svet sestavljen iz
               12-ih članov, od katerih samo štiri imenuje Vlada, kar pomeni, da to telo ni pod
               kontrolo Vlade. Razpisne komisije, ki jih uradniški svet imenuje, so sestavljene
               deloma iz članov uradniškega sveta, deloma iz zunanjih strokovnjakov in deloma iz
               strokovnjakov z ministrstva oziroma s področja, za katero nek kandidat kandidira. Ta
               del postopka, katerega namen je preveriti izpolnjevanje formalnih pogojev in
               kompetenčnih pogojev, ali je kandidat po svojih kompetencah, znanjih, sposobnostih,
               veščinah primeren za to delovno mesto, poteka v razpisni komisiji, ki je ne imenuje
               niti Vlada, niti minister, ki je odgovoren za določeno področje.</p>
               <p>Jaz v tej komisiji nisem sodeloval, tudi nisem dal nikakršnih navodil, kako naj
               odloči, zato težko komentiram. Ampak podrobnosti, kako je komisija delala, gospod
               Predalič je bil predsednik te komisije, on bi lažje komentiral. Lahko pa komentiram
               oziroma odgovorim na vaše vprašanje, kaj se lahko upošteva kot delovne izkušnje,
               kadar so delovne izkušnje prepisane kot pogoj za delovno mesto. Po zakonu o javnih
               uslužbencih so delovne izkušnje delovna doba na delovnem mestu, za katero se zahteva
               ista stopnja izobrazbe ali za eno stopnjo nižja izobrazba. Kot delovne izkušnje pa se
               upošteva tudi delo na enaki stopnji zahtevnosti, torej tudi delo na enaki stopnji
               zahtevnosti, tudi če ne gre za formalno delovno dobo. Ta novost je bila uvedena z
               novelo zakona o javnih uslužbencih, mislim, da leta 2005. In ta novela je bila
               posledica pogostih ugotovitev iz prakse, da ni bilo mogoče priznavati v praksi nekih
               delovnih izkušenj, ki so bile pridobljene na delovnih mestih ustrezne stopnje
               zahtevnosti, vendar ne kot formalna delovna doba v rednem delovnem razmerju, ampak na
               nek drug način. Recimo, kot delo v evropskih institucijah na podlagi pogodbe o delu,
               kot delo na podlagi avtorske pogodbe ali na kakršnikoli drugi pravni podlagi. Najbrž
               se boste strinjali, da bi bilo birokratsko izločati nekega kandidata, ki nima
               formalne delovne dobe na neki stopnji zahtevnosti dela, ima pa delovne izkušnje, ki
               jih je pridobil na drugačen način, recimo na podlagi avtorske pogodbe ali kako
               drugače. In na podlagi te 13. točke 6. člena Zakona o javnih uslužbencih je
               Ministrstvo za javno upravo izdalo okrožnico, pojasnilo, kakor hočete, vendar ne za
               ta konkretni primer. Že lansko leto smo na vprašanje številnih organov, kadrovskih
               služb, ta vprašanja so se v praksi postavljala, odgovorili na vprašanje, kaj se lahko
               upošteva kot delovne izkušnje. In smo zelo jasno povedali, da so to tudi delovne
               izkušnje, pridobljene izven delovnega razmerja, na primer, na podlagi pogodbe o delu,
               avtorske pogodbe ali študentske napotnice, ob pogoju, da gre za opravljanje dela na
               enaki stopnji zahtevnosti, kot je delovno mesto, za katero oseba kandidira. Ta praksa
               je bila vzpostavljena na podlagi zakona o javnih uslužbencih, ob uporabi zakona o
               javnih uslužbencih. In se mi zdi, da je pravilna. Vam se lahko v praksi zgodi, da
               imate, recimo, deset kandidatov za delovno mesto, od katerih je eden najprimernejši
               po svojih znanjih, izkušnjah, veščinah, sposobnostih. V razgovoru to ugotovite, na
               podlagi njegovih referenc pa bi ga morali, recimo, zaradi tega formalističnega pogoja
               izločiti - ker nima osem let formalne delovne dobe, ampak ima mogoče deset let
               izkušenj, ampak od tega jih je nekaj let pridobil na drug način, ne skozi formalno
               pogodbo o zaposlitvi.</p>
               <p>Tako mislim, da je to ustrezna praksa in da kaže z njo na isti način tudi
               nadaljevati. Seveda se te delovne izkušnje upoštevajo tudi kot pogoj za napredovanje.
               To se pravi, tisti, ki je izpolnil pogoj za delovno mesto ob zaposlitvi, jasno
               izpolnjuje tudi pogoje za napredovanje v višji naziv oziroma v višji plačni razred.
            </p>
            </sp>
            <sp xml:id="SDZ4-Redna-37-2008-03-25.sp226">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kumer, prosim.</p>
            </sp>
            <sp xml:id="SDZ4-Redna-37-2008-03-25.sp227">

               <speaker>DUŠAN KUMER:</speaker>

               <p>Seveda ne morem biti zadovoljen s tem odgovorom, kajti delno bi ta odgovor upošteval,
               če bi zadostil osnovni formalni pogoj, to pa je diploma. Ta isti kandidat, ki je
               danes izbran, danes še ni preteklo deset let, ko je diplomiral, kajti v drugi
               polovici leta 1998 je diplomiral. Tako tudi ob teh pogojih, ki ste jih dali, formalno
               temu 484. členu ne zadosti. Zato bom še enkrat poudaril, gre za dvojna merila. In bom
               v političnem jeziku povedal, ampak to ni praksa samo v tem primeru: če je naš,
               pogledamo skozi prste, ko gre za pogoje, če ni naš, seveda razveljavimo razpis in
               ponovimo razpis.</p>
               <p>Spomnil bi vas, minister, vas in Vlado, na primer v Celju, ki se je zgodil pred leti.
               Leta 2006 je na osnovi ugotovitve Računskega sodišča izdala vaša vlada sklep, da je
               bila zaposlitev direktorice občinske uprave v Celju nezakonita. Vaša kadrovska
               komisija, ker naj ne bi izpolnjevala pogojev iz razpisa. In glej zlomka, osnovni
               pogoj, ki ni bil izpolnjen iz razpisa, je bila delovna doba, tista, ki bi morala biti
               izpolnjena. Zadevo so vzeli v roke celo kriminalisti in danes je vložen obtožni
               predlog in župan občine Celje je obtožen zlorabe uradnega položaja.</p>
               <p>In vas sprašujem: Ali bo tudi predsednik te razpisne komisije, sekretar Vlade obtožen
               zlorabe položaja?</p>
               <p>In ne nazadnje: Ali morda ne bo sedaj prišlo do pritožb na različne razpise? Predvsem
               pa bo zanimivo, kako se bodo na takšno ravnanje odzvali javni uslužbenci, ki jim pri
               napredovanju v višji naziv niste upoštevali, čeprav je zakonsko predpisano, tudi
               pripravniške dobe. Tako mislim, da bo zapletov več. Še enkrat pa, tisti osnovni pogoj
               ni bil izpolnjen, tako da vaš argument pade v prazen prostor.</p>
            </sp>
            <sp xml:id="SDZ4-Redna-37-2008-03-25.sp228">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister.</p>
            </sp>
            <sp xml:id="SDZ4-Redna-37-2008-03-25.sp229">

               <speaker>DR. GREGOR VIRANT:</speaker>

               <p>Hvala lepa.</p>
               <p>Vašo osnovno predpostavko bom takoj izpodbil. Ta kandidat, ki je bil na koncu izbran
               za direktorja Agencije za trg vrednostnih papirjev, je po mojih informacijah, če se
               že sprašujemo po njegovi politični provenienci, kandidiral na listi neke politične
               stranke, ki ne spada v vladajočo koalicijo. Če se že sprašujete po njegovi politični
               pripadnosti, on očitno spada nekam drugam. Ampak mi se ne sprašujemo, mi se ne
               sprašujemo, za nas to ni pomembno.</p>
               <p>Skrajševanje delovnih izkušenj v državni upravi. V času mandata te vlade, je prišlo
               do skrajšanja delovnih izkušenj, ki se zahtevajo kot pogoj za delovna mesta različnih
               zahtevnosti v državni upravi in je prišlo do znatne debirokratizacije kadrovskih
               postopkov. Med drugim tudi tako, da se upoštevajo delovne izkušnje, ki so pridobljene
               izven formalnega delovnega razmerja, da ne govorim o tem, da smo naredili veliko
               spremembo v to smer, da od kandidatov ne zahtevamo prilaganja najrazličnejših potrdil
               in dokazil o podatkih, ki jih lahko sami pridobimo v uradnih evidencah. Ampak to niti
               ni toliko s tem povezano. Skratka, debirokratizirali smo kadrovske postopke,
               skrajšali smo formalni pogoj delovnih izkušenj za kandidiranje na delovna mesta in
               upoštevamo tudi drugače pridobljene delovne izkušnje. Mislim, da je to pozitivno. S
               tem se bolj odpirajo možnosti za mlade kandidate, za sveže kandidate, ki prihajajo v
               državno upravo. Seveda, vi boste vedno v ozadju vseh teh pozitivnih premikov
               zasledili oziroma hoteli videti neke zle namene, željo po politizaciji, po izbiri
               kadrov, ki so politično lojalni, in tako naprej in tako naprej. O tem lahko vi na
               veliko špekulirate, ampak jaz lahko to zavrnem. Vsak minister ali vsak predstojnik,
               ki izbira sodelavce v teh postopkih, mislim, da bo naredil najbolj pametno, če bo
               izbral najboljšega. Če ne bo izbral najboljšega, bo ustrelil v lastno koleno. Saj
               potem bo imel probleme pri delu, pri opravljanju dela, če bodo njegovi sodelavci
               izbrani po drugih kriterijih, ne pa po kriterijih strokovnosti in sposobnosti. To, da
               smo poenostavili postopke in skrajšali izkušnje zato, da bi lahko politično kadrovali
               ali kaj takega, to pa moram res najodločneje zavrniti.</p>
            </sp>
            <sp xml:id="SDZ4-Redna-37-2008-03-25.sp230">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prosim. Proceduralno.</p>
            </sp>
            <sp xml:id="SDZ4-Redna-37-2008-03-25.sp231">

               <speaker>DUŠAN KUMER:</speaker>

               <p>Jaz absolutno s tem odgovorom nisem zadovoljen, ker minister je sam povedal, da ni
               bil v razpisni komisiji in ne ve, na podlagi česa je vse razpisna komisija odločala.
               Ampak jaz bi rad opozoril, da se je na tem razpisu prijavil tudi kandidat, ki pa je
               vsem razpisnim kriterijem odgovarjal in zadostil vsem kriterijem. In če že govorite o
               tem, da delate malo po domače, potem vam predlagam, da spremenite še enkrat Zakon o
               trgu finančnih instrumentov, ki je v 484. členu popolnoma jasen. In ko ga boste
               spremenili, potem seveda lahko delate po domače, po svoje. Sicer bi vas pa opozoril,
               da zaradi nepotizma in klientelizma je sedanji predsednik Vlade, ki vam je nadrejen,
               leta 2004 spomladi, to je štiri leta nazaj, tukaj izredno veliko govoril in
               izpostavljal izredno stanje na tem področju. Tri leta in pol je od tega minilo, pa
               vas vprašam, kaj se je spremenilo. Nič se ni spremenilo. Spremenilo se je samo to, da
               prej so bili vaši na vrsti, zdaj so pa naši na vrsti. In tega se držite kot pijanec
               plota. To vam moram reči in skozi nešteto primerov vam lahko to seveda tudi
               dokažem.</p>
               <p>Še enkrat bom rekel. Predlagam, da v skladu z 246. členom Poslovnika imamo širšo
               razpravo, ker bi rad z drugimi dokazi dokazal, da ste diskriminatorni do drugih
               javnih uslužbencev, ki jim ne upoštevate pri napredovanju v višje razrede
               pripravniško delo. Tu pa upoštevate po svojih kriterijih študentsko delo, ki je bilo
               opravljeno, in to še celo za čas, ko človek niti ni še imel diplome. Se pravi, da je
               delal v času študija. Mislim, da ne gre za tako enostavno zadevo in nenazadnje tu ne
               gre za javnega uslužbenca kar tako, ki nekje dela v šesti vrsti. Tu gre za direktorja
               Agencije trga vrednostnih papirjev. Sami dajete tej inštituciji veliko pomembnosti in
               veliko pozornosti in preberite si v sobotni prilogi, mislim, da je bilo Dnevnika ali
               Dela, kjer je vaš bivši minister zelo kritičen do načina kadrovanja. Tudi tega
               političnega kadrovanja tudi v teh neodvisnih inštitucijah, ki se kadrujejo iz
               kabineta predsednika Vlade. To je vaš kolega, ki je še pred letom in pol sedel na tem
               stolu, sedaj pa sedi tukaj drugi minister. Hvala lepa.</p>
            </sp>
            <sp xml:id="SDZ4-Redna-37-2008-03-25.sp232">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanca gospoda Kumra, da Državni zbor na naslednji seji
               opravi razpravo o odgovoru ministra za javno upravo, na njegovo poslansko vprašanje,
               bo Državni zbor odločil v okviru glasovanja v četrtek, 27. marca 2008. Ministru za
               pravosodje bo postavila poslansko vprašanje gospa Darja Lavtižar Bebler. Prosim.</p>
            </sp>
            <sp xml:id="SDZ4-Redna-37-2008-03-25.sp233">

               <speaker>DARJA LAVTIŽAR BEBLER:</speaker>

               <p>Hvala za besedo. Spoštovani gospod minister! V tem mandatu je doslej Ministrstvo za
               pravosodje pripravilo več kot 50 zakonskih novel. Toliko jih je že bilo poslano v
               zakonodajno proceduro. Na tej seji Državnega zbora in na prihodnjem aprilskem
               zasedanju bomo obravnavali kar 16 zakonov, ki jih je pripravilo Ministrstvo za
               pravosodje. Med njimi kazenski zakonik, ki je zakon nad zakoni, kot imamo navado
               reči. Že tretjič v tem mandatu bomo spreminjali zakon o sodiščih, zakon o kazenskem
               postopku, nekatere druge vsaj že drugič. Soočeni smo s pravo poplavo zakonskih novel
               iz vaše pristojnosti in večino po vrhu vsega sprejemamo po skrajšanem ali nujnem
               postopku, ne glede na to, da za takšne postopke niso izpolnjene dejanske poslovniške
               zahteve in pogoji.</p>
               <p>Zgolj približno eno četrtino vseh zakonov sprejemamo po rednem postopku, kar naj bi
               bilo pravilo, postaja velika in redka izjema. Kako vam uspeva, da ob neustrezno
               strokovno ekipiranem ministrstvu, tako je bilo pogosto slišati, to se navsezadnje
               vidi tudi v posameznih izdelkih, ki prihajajo v parlament, kako vam torej po vsem tem
               uspeva sproducirati takšno število novel? Bilo bi zanimivo slišati, koliko je v
               posameznem letu tega mandata ministrstvo zapravilo davkoplačevalskega denarja za
               izplačila bogatih honorarjev strokovnjakom in inštitutom, ki so namesto ministrstva
               pripravljali zakonske osnutke. Pa še nekaj, količina predpisov je pravilom v obratnem
               sorazmerju s kakovostjo zakonodaje. Ali obstajajo kakšne ocene gospod minister koliko
               bodo spremembe denimo celotnega področja kazenske zakonodaje v širšem smislu
               negativno vplivale na podaljševanje postopkov pred sodišči? Kako se bo to odrazilo
               pri uresničevanju programa Lukenda? Koliko časa bodo imeli na voljo sodniki, tožilci,
               odvetniki, policija, zavodi za izvrševanje kazenskih sankcij za seznanitev z novimi
               predpisi? Ali ministrstvo pripravlja ali sodeluje pri pripravi različnih programov za
               usposabljanje omenjenih? Vse to so vprašanja pa bi vas prosila za odgovor nanje.
               Hvala.</p>
            </sp>
            <sp xml:id="SDZ4-Redna-37-2008-03-25.sp234">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-37-2008-03-25.sp235">

               <speaker>DR. LOVRO ŠTURM:</speaker>

               <p>Hvala za besedo in res lepa hvala tudi spoštovani poslanki za vprašanje, ker mi s tem
               omogoča, da povem kaj smo storili na ministrstvu v tem mandatu.</p>
               <p>Seveda smo se na začetku soočali z velikim številom sodnih zaostankov, ki vsi
               koreninijo v leti 1994, 1995, ko je sodstvo uprto nase velik nahrbtnik nerešenih
               sodnih zadev, zaradi slabega vodenja sodstva pod takratno vlado. Od vsega začetka smo
               se usmerili k takšnim rešitvam, ki zmanjšujejo sodne zaostanke in v tem smo bili, to
               lahko z zadovoljstvom rečem, do sedaj zelo uspešni, kajti sodni zaostanki so se vsako
               leto našega mandata zmanjšali. Samo v zadnjem letu so se pri pomembnih zadevah, to so
               ključne zadeve na področju pravosodja, zmanjšali za 11%. Nikdar poprej ni bilo
               takšnega zmanjšanja in razlika od začetka mandata do danes je zelo velika. Ob tem pa
               upoštevajmo tudi to, da smo dosegli, da odškodnino zaradi prepočasnega sojenja zdaj
               določajo slovenska sodišča, in ni treba več po pravico v Strasbourg, na Evropsko
               sodišče za človekove pravice.</p>
               <p>Številne zakone smo omogočili. Vsaka novela je prinesla v tem ali onem pogledu
               možnosti za hitrejše in učinkovitejše delo sodišč in s tem posledično za zmanjšanje
               sodnih zaostankov. Vzpostavili smo Center za izobraževanje v pravosodju. Zanj smo
               zagotovili ustrezno lokacijo, ustrezne prostore in kadrovsko opremljenost.
               Izobraževanj, ki v njem potekajo, je za 50% več kot poprej. Sodnikom, tožilcem in
               vsem drugi pravosodnim organom omogočajo, da se uspešno spoprijemajo z nerešenimi
               vprašanji, kar se tudi pozna pri tem, da sodne zaostanke zmanjšujemo hitreje. Poleg
               tega pa vsi predlogi, ki smo jih medtem sprejeli, res jih je bilo veliko, v mnogih
               pogledih prispevajo k bolj učinkovitemu in bolj naprednemu poslovanju sodišč. Letos,
               z novim letom, je začelo delovati posebno sodišče v Sloveniji, eno samo za celotne
               izvršilne postopke, popolnoma avtomatizirano. Seveda pa je bilo treba za začetek
               delovanja tega sodišča sprejeti kar nekaj zakonskih novel. Bile so sprejete. Vso
               priznanje vam, poslancem, ki ste jih sprejeli. S tem ste omogočili, da je ta sodobna
               pridobitev stekla. In takih zadev je še zelo veliko.</p>
               <p>Zatrjujem vam, da tudi predlagana zakonodaja o kazenskem postopku, imamo take ocene,
               v ničemer ne bo vplivala na počasnejše reševanje sodišč. Nasprotno, imamo celo ocene,
               da bo delo potem potekalo enostavneje in posledično s tem tudi hitreje.</p>
            </sp>
            <sp xml:id="SDZ4-Redna-37-2008-03-25.sp236">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Beblerjeva, prosim.</p>
            </sp>
            <sp xml:id="SDZ4-Redna-37-2008-03-25.sp237">

               <speaker>DARJA LAVTIŽAR BEBLER:</speaker>

               <p>Najbrž sem vam slabo zastavila vprašanje, ker ga očitno niste razumeli pravilno.
               Predvsem sem se osredotočila na problem, da prihajamo v stik z inflacijo zakonodaje
               na področju, ki ga pokriva vaše Ministrstvo za pravosodje in da nekatere zakone v tem
               mandatu spreminjamo že drugič, tretjič, četrtič. Nekatere, kot je Kazenski zakonik,
               pa sprejemamo v zelo sporni proceduri in po javni razpravi, ki je ni bilo, in potem,
               ko se je v bistvu pripravljal tajno. Zaradi vsega tega trdim, da je zaskrbljujoče
               stanje glede uveljavljanja in spoštovanja pravne države na tako občutljivih
               področjih, kot so sodstvo, tožilstvo, odvetništvo ter varstvo človekovih pravic in
               temeljnih svoboščin v širšem smislu. No, mimogrede, za tožilstvo velja, da ga
               trenutno pesti nekakšna notranja kriza. Eno je jasno, več ko je zakonodajne
               inflacije, več ko je rokohitrskih in nepremišljenih posegov v pozitivno zakonodajo,
               več je erozije pravne države in pravne države je vse manj. Moram pa priznati, da me
               zares čudi takšen odnos ministra za pravosodje, ki je bil ali je še profesor na
               Pravni fakulteti in je nekdanji sodnik Ustavnega sodišča. Namreč, stabilnost pravnega
               reda, njegova notranja koherentnost, zakonitost, pravna varnost, zaupanje v pravo in
               po drugi strani samostojnost in neodvisnost sodstva, načelo delitve oblasti, vse to
               so načela, na katerih naj bi temeljila pravna država in ki so nemalokrat kršena prav
               zaradi inflacije zakonov, ki prihajajo z Ministrstva za pravosodje. Prepričana sem,
               da gre za zelo resne probleme širših razsežnosti in da je pravna varnost v Sloveniji
               vse bolj vprašljiva. In sklicevanje na to, da ste podedovali neke velike in težke
               nahrbtnike od prejšnje oblasti, seveda postaja vse manj kredibilno. Hvala.</p>
            </sp>
            <sp xml:id="SDZ4-Redna-37-2008-03-25.sp238">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-37-2008-03-25.sp239">

               <speaker>DR. LOVRO ŠTURM:</speaker>

               <p>Hvala tudi za to dopolnilno vprašanje. Najprej naj zavrnem trditve, ki se pojavljajo
               in so popolnoma nestvarne in neresnične, da zadeve na Vrhovnem državnem tožilstvu
               niso kadrovsko podprte. To ni res. Skupina je v večji sestavi, kot je bila na
               začetku. Ob začetku mandata je štela 6 tožilcev, danes jih šteje 8. Torej, trditve,
               ki jih navajate, da prihaja do zmanjšanja te skupine, ne držijo. Prav tako se je tudi
               med mandatom povečala zasedba v tožilstvih v celoti. To je popolnoma rešeno
               vprašanje. Glede ostalega pa moram povedati tole, nismo podedovali samo veliko sodnih
               zaostankov, podedovali smo tudi neurejeno in neusklajeno zakonodajo. Kaj smo storili?
               Zavihali smo rokave in se lotili dela in dandanes je situacija popolnoma drugačna kot
               na začetku mandata. Te zakonske rešitve, ki jih v tem trenutku imajo, so kvalitetne,
               omogočajo boljše in lažje delo sodišč, omogočajo tudi večjo pravno varnost vsem
               državljanom, ki se obračajo na sodišča in nam zagotavljajo, da bo tako tudi v bodoče.
            </p>
            </sp>
            <sp xml:id="SDZ4-Redna-37-2008-03-25.sp240">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, gospa Beblerjeva.</p>
            </sp>
            <sp xml:id="SDZ4-Redna-37-2008-03-25.sp241">

               <speaker>DARJA LAVTIŽAR BEBLER:</speaker>

               <p>Hvala lepa. S temi odgovori nisem zadovoljna, ker gre s strani ministra za pravosodje
               za izrazito podcenjevanje resnosti razmer, ki so nastale na tem področju delovanja
               pravne države in pravne varnosti. Mimogrede, kakšen argument pa je to, da je sedaj za
               posedni tožilski skupini tožilcev 8 namesto prejšnjih 6, ko pa vsi strokovnjaki
               poudarjajo, da vsi taki leteči tožilci rabijo vsakokrat, ko pridejo v to posebno
               tožilsko skupino, določen čas za to, da se privadijo na telo v tej posebni tožilski
               skupini. In s strani merodajnih, ki poznajo razmere v tožilstvu, smo dobili
               informacije, ki najmanj kar je, sprožajo zaskrbljenost.</p>
               <p>Jaz bi predlagala, da v skladu z drugim odstavkom 247. člena Poslovnika opravimo
               podrobno razpravo o odgovorih ministra za pravosodje, kajti stanje na tem področju je
               zaskrbljujoče. Tudi, če ga primerjamo z nekimi principi dobrih praks in standardov,
               ki jih postavlja Svet Evrope na področju varovanja človekovih pravic, vladavine prava
               in pluralne demokracije, se v tem postopku, ki smo mu priča v zadnjem času oziroma v
               postopkih vse bolj načenjajo in stanje je več kot zaskrbljujoče. Zato posebna
               razprava o teh vprašanjih in o tej problematiki ne bo odveč. hvala.</p>
            </sp>
            <sp xml:id="SDZ4-Redna-37-2008-03-25.sp242">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanke gospe Darje Lavtižar Bebler, da Državni zbor na
               naslednji seji opravi razpravo o odgovoru ministra za pravosodje na njeno poslansko
               vprašanje, bo Državni zbor odločil v okviru glasovanj v četrtek, 27. marca 2008.</p>
               <p>Ministru za kmetijstvo, gozdarstvo in prehrano bo postavil poslansko vprašanje gospod
               Kristijan Janc. Prosim.</p>
            </sp>
            <sp xml:id="SDZ4-Redna-37-2008-03-25.sp243">

               <speaker>KRISTIJAN JANC:</speaker>

               <p>Hvala lepa predsedujoči. Gospodje, gospoda ministra, kolegice in kolegi! Sklad
               kmetijskih zemljišč me zanima, minister. Prenose zemljišč med občinami in Skladom
               kmetijskih zemljišč in gozdov določa Zakon o Skladu kmetijskih zemljišč in gozdov, in
               sicer, prenose kmetijskih zemljišč iz občine na sklad, stavbnih pa iz sklada na
               občine. Sklad v teh postopkih igra precej pasivno vlogo, tako da opravlja te prenose
               izključno na pobudo občine. Nerazumno je, da je sklad praktično neaktiven tudi v
               primerih, ko pridobiva to zemljišče od občin, še bolj zapleten in dolgotrajnejši
               postopek je v primerih, ko je potrebno izvesti parcelacijo pred prenosom. Smatram, da
               te aktivnosti sklada ne odražajo zahtev Računskega sodišča z 31. 5. 2006 in da
               zahteve ter pripombe niso popolnoma izpolnjene. Podobne težave pri poslovanju sklada
               pa imajo tudi kmetje. Sklad kmetijskih zemljišč kot državni organ kmetom daje v najem
               kmetijska zemljišča, za katera zaračunava najemnino, kar je prav, težave pa se
               začnejo kasneje. Sklad v pogodbo vnese parcele zemljišč in tudi obračuna zemljišče
               glede na površino in kulturo vpisano v kataster, stanje v naravi pa je popolnoma
               drugačno. Isto kmetijsko zemljišče dve inštituciji obravnavata na popolnoma ločenih
               osnovah. To je razvidno, če primerjamo najemno pogodbo Sklada kmetijskih zemljišč in
               subvencijsko vlogo na agenciji pri kmetu za iste površine. V najem so bile dane njive
               in travniki po katastru, v naravi pa je velik del tega zemljišča že na žalost gozd.
               Tako kmet dobi v najem gozd, kakor da bi dobil travnik ali njivo. Sklad kmetijskih
               zemljišč bi moral na trgu kmetijskih zemljišč igrati bolj aktivno vlogo upravljavca,
               prodajalca in kupca kmetijskih zemljišč in na tak način usmerjati procesno strukturo
               kmetijskih zemljišč. Plodna zemlja je osnova za pridelavo hrane in čiste vode, zraka
               in okolja, mineralnih surovin tudi zelo pomemben naravni resurs, s katerim bi se
               morala ukvarjati tudi država.</p>
               <p>Sprašujem, gospod minister, glede na to, da so bili ukrepi s strani Računskega
               sodišča dovolj jasni v skladu vzpostavitve boljšega stanja poslovanja, sprašujem: Ali
               se le-ti izvajajo in če dajo pozitivne učinke? Lokalne skupnosti, ki imamo še
               precejšen obseg odprtih zadev, vezanih na to problematiko, tega žal ne čutimo.
               Popolnoma enak odziv pa imam tudi od kmetov, ki se name obračajo kot na župana občine
               Sevnica. Zanima me: Kdaj lahko občine pričakujemo zaključek teh postopkov prenosa
               zemljišč in ažurnih evidenc parcel? Hvala za vaš odgovor.</p>
            </sp>
            <sp xml:id="SDZ4-Redna-37-2008-03-25.sp244">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Redna-37-2008-03-25.sp245">

               <speaker>IZTOK JARC:</speaker>

               <p>Hvala za besedo. Hvala, gospod poslanec, za vprašanje. Sklad je pojasnil trenutno
               situacijo v zvezi z dvema vprašanjema, ki ste ju postavili. Po podatkih, ki smo jih
               dobili poteka prenos zemljišč med občinami in skladom. Kot sami veste ne samo na
               osnovi zakona o skladu, temveč tudi Zakona o javnih skladih, Zakona o vzpostavitvi
               agrarnih skupnosti ter Zakon o športu. Po mnenju sklada je bistveni problem pri vseh
               naštetih zakonih v tem, da ni možen direkten vpis lastninske pravice na Republiko
               Slovenijo oziroma na občine v teh postopkih, pač pa se za vsak zemljiško-knjižni vpis
               zahteva podpisana pogodba o prenosu z lastnikom, kar postopek precej podaljšuje. To
               je tudi eden od temeljnih razlogov, da ta postopek oziroma prepis še ni izveden v
               celoti. Po njihovih podatkih so trenutno dejansko največja skupina, pri katerih
               prenosi niso urejeni, prav občine in sicer nekatere med njimi tudi zavračajo
               podpisovanje pogodb tudi za nesporno kmetijska zemljišča in gozdove, katerih zakonski
               lastnik je Republika Slovenija. V primerih zavračanja podpisa teh pogodb sicer
               obstaja možnost vložitve ustrezne tožbe s strani sklada, kar sklad tudi dela. Vendar,
               seveda, se lahko tako reševanje zavleče.</p>
               <p>V zvezi z Računskim sodiščem lahko navedem kaj so napravili na skladu. Prvič, sklad
               je sprejel zavezo, da bo opravil vse prenose v roku štirih let, to je do 31. 12. 2010
               oziroma bo do takrat vložil vse tožbe na prenos. Vsako leto sklad predvideva
               zmanjšanje za približno 25% zemljišč, do katerih se je še potrebno opredeliti oziroma
               opraviti prenos. Drugič, znotraj sklada se je organizirala posebna služba za te
               zadeve. V tej službi sta trenutno zaposlena samo dva delavca, zaradi kadrovskih
               omejitev. V primerih, ki sem jih že prej navedel - odklanjanja podpisa pogodb o
               prenosu s strani občin, sklad dosledno vlaga tožbe na ta prenos. Pri občinah tudi
               bodoči sklad dosledno vztraja na recipročnosti prenosov. Kar pomeni, da se od občin
               pričakuje istočasen podpis pogodb za zemljišča, ki gredo na občine. Največkrat gre za
               stavbna zemljišča, kot ste povedali pa tudi za zemljišča, ki pride iz občine na
               sklad.</p>
               <p>Sklad tudi meni, o tem seveda formalne pobude še ni, da bi v primeru, ko se prenosi
               ne bi približali zastavljenemu cilju, predlagali Vladi oziroma najprej nam kot
               resornemu ministrstvu spremembo zakona o skladu. Zaenkrat pa v skladu mislijo, da
               bodo te prenose opravili v zastavljenem roku.</p>
               <p>Kar se tiče zakupov. Sklad navaja, da oddaja kmetijskega zemljišča po podatkih
               katastrov, v skladu s cenikom, ki je objavljen. V kolikor pa se seveda ti katastrski
               podatki razlikujejo od dejanskega stanja, se pa višina zakupnine oziroma to dejansko
               stanje določi komisijsko na podlagi pobude. Višina zakupnine je potem odvisna od
               dejanskega stanja in tudi obvezen sestavni del vsake ponudbe za zakup.</p>
               <p>Glede politike sklada bi rad rekel, da sledi ciljem, ki so znani: izboljšanje
               posestne in parcelne strukture zemljišč v lasti Republike Slovenije. Moram reči, da
               je sklad letos že sprejel program prodaje in tudi nakupa in da je z novim pravilnikom
               o delovanju sveta možno reagirati tudi na posamezna primere, potrebe po nakupu, če bi
               se taki primeri pojavili. Hvala lepa.</p>
            </sp>
            <sp xml:id="SDZ4-Redna-37-2008-03-25.sp246">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Janc, prosim.</p>
            </sp>
            <sp xml:id="SDZ4-Redna-37-2008-03-25.sp247">

               <speaker>KRISTIJAN JANC:</speaker>

               <p>Hvala lepa. Gospod minister, zahvaljujem se za ta odgovor, ki vam ga je posredoval
               sklad.</p>
               <p>Z njim se lahko strinjam deloma, čeprav ti problemi, ki so v naravi, na občinah, ki
               sem vam jih želel plastično predstaviti, težko razumem, da je problem število
               kadrovskih potencialov, ki so na voljo za tovrstno reševanje. Verjamem, da nekatere
               občine morda komplicirajo zadeve, nekatere si pa želijo čimprejšnji prenos in
               zamenjavo, kajti nekatere občine - kronično jim primanjkuje stavbnih zemljišč.
               Razvojni načrti, ki jih imajo v občini čakajo, da se bodo ti postopki počasi zavrteli
               in čakajo na tiste površine. Občani sprašujejo: "Kdaj bo?" "Kako bo, ja, ko dobimo iz
               sklada pogodbo, ko prenesemo na občino, bomo mi šli v postopke, morebiti poslovnih
               con, individualne in tako naprej." To je problem, ki se dotiče, bom rekel, velikih
               slovenskih občin, s katerimi sem se pogovarjal, preden sem to poslansko vprašanje
               sestavljal, zato bi prosil vas kot ministra, poskušajte v interesu, bom rekel,
               lastništva, v interesu te zemlje, ki stoji, ki je neaktivna, ki ne daje ne državi, ne
               občinam, ne okolju nič dobrega, v interesu dobrega gospodarja; kar pa obžalujem, da
               nimamo še pokrajin, ker te pokrajine bi verjetno približale to zemljo občinam ali pa
               celo kar na občine, jaz bi celo to predlagal, da se te zadeve prenesejo na občine,
               kajti v tem primeru so zagotovo občine boljši ali najboljši gospodar, ki ve, kaj bodo
               s to zemljo počeli, da bo dobro naloženo za prihodnji razvoj lokalnih skupnosti; samo
               pospešite prosim. Hvala lepa.</p>
            </sp>
            <sp xml:id="SDZ4-Redna-37-2008-03-25.sp248">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ministrici za delo, družino in socialne zadeve, ki je upravičeno odsotna,
               bo postavila poslansko vprašanje mag. Majda Potrata. Želite postaviti? Prosim.</p>
            </sp>
            <sp xml:id="SDZ4-Redna-37-2008-03-25.sp249">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Na ministrico za delo, družino, socialne
               zadeve se že drugič obračam z vprašanjem v zvezi z delom centrov za socialno delo.
               Pred enim letom sem jo spraševala, kako bo izpeljala reorganizacijo dela centrov in
               kako bo določila normative in standarde za kakovostno opravljanje vseh nalog, ki jih
               centri za socialno delo imajo. Takrat mi je napovedala pilotski projekt, ali bi na
               primeru enega centra nakazal kako bi bilo. Je tedaj že sama ugotovila, da je s
               prenosom pristojnosti nekaterih novih nalog na centre za socialno delo treba računati
               in sama omenjala tudi Zakon o štipendiranju. In ko se zdaj obračam z vprašanjem
               nanjo, se tudi to pot, kot članica Sveta centra za socialno delo, torej ne poznam
               dela centrov samo iz medijev ali kot uporabnica, ampak z vsemi organizacijskimi
               zadregami s katerimi se centri srečujejo in na katere tudi opozarja skupnost centrov.
               Zakon o izvrševanju kazenskih sankcij z alternativnimi kaznimi prenaša naloge na
               centre za socialno delo. 12 takšnih uslužbencev so dobili, za 700% se je povečal
               obseg dela. Tudi novi Zakon o preprečevanju nasilja v družini nalaga centrom za
               socialno delo nove naloge. Enako tudi že omenjeni Zakon o štipendiranju. Na centrih
               za socialno delo se srečujejo s preobremenjenostjo ljudi, z izgorevanjem; kot se temu
               rečen, na delovnem mestu, s stresi in pretirano obolevnostjo zaradi nezmožnosti
               opravljanja nalog, ki jih imajo. Prav posebej pa skrbi ravno vse kar je povezano z
               nalogami štipendiranja. In upravičena je skrb, da centri ne bodo mogli izvesti vseh
               nalog. Te bodo morali začeti že sredi leta opravljati, skupaj z razpisom štipendij.
               Študentje in dijaki ne bodo mogli uresničevati svojih pravic, ki bi jih v skladu z
               Zakonom o štipendiranju lahko uresničevali.</p>
               <p>Moj namen je torej izvedeti od ministrice: Kako bo s temi problemi novih
               pristojnosti, ki na centre prihajajo, brez ustreznih novih kadrovskih zasedb, brez
               ustreznih normativov in standardov, ki bi zagotavljali kakovostno opravljanje dela,
               opravila do konca tega mandata? Ker, nenazadnje je ljudi, ki so odvisni od dobrega
               dela centrov za socialno delo, veliko.</p>
               <p>Hvala. Pričakujem ustni odgovor.</p>
            </sp>
            <sp xml:id="SDZ4-Redna-37-2008-03-25.sp250">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Ministru za kulturo bo postavil poslansko vprašanje mag. Borut Sajovic. Prosim.</p>
            </sp>
            <sp xml:id="SDZ4-Redna-37-2008-03-25.sp251">

               <speaker>MAG. BORUT SAJOVIC:</speaker>

               <p>Hvala lepa, predsedujoči. Prijazen dober večer, tistim, ki še ostajate, tudi vsem
               trem ministrom.</p>
               <p>Moje vprašanje se nanaša na status spomenika državnega pomena - Mathausen taborišče
               na Ljubelju. Edino koncentracijsko taborišče na tleh današnje Slovenije in pa
               nekdanje Jugoslavije. Seveda je iz medijev vsem znano, da ni deležno take skrbi, kot
               bi si jo zaslužil objekt, ki je imel severni in južni del in pa kjer so se seveda
               srečevale usode številnih evropskih narodov. In mislim, da je ta trenutek v letošnjem
               letu, ko predsedujemo Evropski uniji, pravi trenutek, da bi do tiste tradicionalne
               proslave, ki je vsako leto drugo soboto v juniju, taborišče lepše in pa bolje uredili
               in pa s tem pokazali evropskim narodom in pa vsem tistim, ki jim predsedujemo in
               imamo z njimi skupno pozitivno zgodovino, da nam ni vseeno, kaj se je na tem mestu
               dogajalo. Ministrstvo za kulturo je občini Tržič v zadnjem letu in nekaj več, dober
               sogovornik, vendar sem prepričan, da se zadeve odvijajo prepočasi. Čez nekaj tednov
               se bomo znebili snežne odeje in potem je tukaj že skoraj junij in pa ta proslava.
               Potrebno bi bilo poskrbeti za rednega vzdrževalca. Javno podjetje, ki je v lasti
               občine Tržič, je to pripravljeno zagotoviti, v kolikor nam Ministrstvo za kulturo
               nameni ustrezna sredstva. In pa, sedaj tisto, kar je najbolj aktualno, spominska soba
               taborišča Mathausen je ta trenutek v bivši opuščeni karavli, v neprimernih in
               neuglednih razmerah, sama se pa za rešitev ponuja odlična lokacija, in sicer sam
               mejni plato, ki je v lasti Ministrstva za notranje zadeve in Ministrstvo za javno
               upravo. Tukaj dajem pobudo Ministrstvu za kulturo, da del tistih objektov, ki so v
               odličnem stanju, z minimalnimi stroški, z dobro voljo prevzame v upravljanje in v
               vzdrževanje in tam ob pomoči lokalne skupnosti, muzeja nekdanjih še preživelih
               taboriščnikov in pa njihovih svojcev, na novi, lepi, eminentni lokaciji ob vstopu v
               Slovenijo uredi spominsko sobo taborišča Mathausen. Nekaj podobnega pripravljajo tudi
               v sosednji Avstriji, kjer bodo tudi objekte bivše carinarnice in pa policije
               preuredili vsaj deloma v ta namen. Mogoče je lepa prilika, zato dajem tukaj pobudo za
               sodelovanje, da bi se tudi skupaj z Ministrstvom za kulturo razvil nek uspešen
               intereg, ki bi na kraju, ki je nekdaj ločeval, sedaj povezoval. Hvala lepa.</p>
            </sp>
            <sp xml:id="SDZ4-Redna-37-2008-03-25.sp252">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister. Prosim.</p>
            </sp>
            <sp xml:id="SDZ4-Redna-37-2008-03-25.sp253">

               <speaker>DR. VASKO SIMONITI:</speaker>

               <p>Vprašanje ni bilo izrečeno: Ali se držim tistega vprašanja, ki ste mi ga postavili,
               ki sem ga dobil? Torej, malo ste me spravili v zadrego. Glejte, vseeno se bom skušal
               držati tistega vprašanja, ki ste mi ga postavili, ker mi ga sedaj niste zastavili.
               Zdaj ste govorili o pobudi. Torej, rekel bi najprej to, kot ste v svoji pobudi
               izrekli, da je to edino taborišče tudi v Jugoslaviji, v bivši Jugoslaviji. Verjetno
               to ni res, teh taborišč je bilo kar nekaj, nenazadnje tudi po drugi svetovni vojni in
               nenazadnje tudi v 90. letih verjetno taka, ki se lahko primerjajo z nesrečnim
               obdobjem druge svetovne vojne. Glede tradicionalne proslave je to res, Ministrstvo za
               kulturo je vedno šlo naproti, vsako leto je prispevalo tudi za to proslavo. In
               verjamem, da se bo tudi v letošnjem letu odvila na način in na tistem nivoju, da bo
               ustrezno obeležila ta čas in spomnila ljudi na to usodo, ki so jo mnogi ljudje iz
               različnih narodov delili. Seveda moram reči, da se Ministrstvo za kulturo ves čas
               zaveda tega vprašanja in si tudi prizadeva, da ga ustrezno reši. Kot pa je izhajalo
               tudi iz vaše pobude in vašega vprašanja, pa gre za dve stvari, to je, za prostor
               samega taborišča, drugo pa za spominsko zbirko, ki je v nekdanji karavli na Ljubelju.
               Kot je verjetno znano, so parcele, na katerih je bilo postavljeno taborišče, v
               upravljanju Sklada kmetijskih zemljišč in gozdov Republike Slovenije, ena parcela pa
               je v lasti občine Tržič. Mi smo naročili Geodetski upravi, da izvede odmero zemljišč,
               vendar še nismo dobili ustrezne odločbe od njih, ki bi bila podlaga za to, da bi z
               zemljišči Sklada kmetijskih zemljišč potem vendarle ravnali tako, da bi naredili
               določen prenos. Sam menim, da bi bilo najustrezneje, da se da ta zemljišča neposredno
               v last in posest občini in bi s tem pridobili lastništvo tega zemljišča. S tem bi
               dobila občina tudi spomenik v svojo last in bi tako lahko tudi najbolje in
               najodgovorneje ravnala, sebi v čast in ponos, hkrati pa tudi ljudem, obiskovalcem v
               spomina vreden obisk. Mislim, da bi bilo to najbolj prav in s tem bi odpadlo tudi
               očitanje državi, da ne skrbi ustrezno oziroma ta dvotirnost, ki se sedaj dogaja, da
               so morda včasih zabrisane odgovornosti, bi bila s tem veliko bolj jasna in
               nedvoumna.</p>
               <p>Pa še to, veste, da so bile težave z enim od sosedov na tistem prostoru, ki je s
               soglasjem Sklada kmetijskih zemljišč imel v uporabi del zemljišča, kjer je bilo
               taborišče, in je pasel tam živino. Mi smo poslali inšpektorja in je to sedaj vsaj
               glede tega urejeno.</p>
               <p>Druga stvar, o kateri ste govorili, je spominska zbirka, ki je postavljena v kleti
               nekdanje karavle. Ta je last Ministrstva za obrambo, vendar je to stavbo, kot imam
               informacijo danes, dosedanji najemnik že odkupil in on nima nobenega interesa, da bi
               imel tam to zbirko, zato se mi s Tržiškim muzejem dogovarjamo o preselitvi zbirke v
               Tržiški muzej. Novi prostor je, kot sem obveščen, že zagotovljen v prostorih muzeja,
               vendar bo treba še urediti električno napeljavo in določene stvari. S tem bosta
               spomenik in pa spominska soba, ki se nanaša na to taborišče v celoti, če bo preneseno
               to na tržiško občino, s tem bo v celoti v rokah tržiške občine, ki bo znala po mojem
               mnenju najbolje in najodgovorneje ravnati s tem vrednim spomenikom državnega pomena.
               Hvala lepa.</p>
            </sp>
            <sp xml:id="SDZ4-Redna-37-2008-03-25.sp254">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Sajovic, prosim.</p>
            </sp>
            <sp xml:id="SDZ4-Redna-37-2008-03-25.sp255">

               <speaker>MAG. BORUT SAJOVIC:</speaker>

               <p>Hvala lepa. Gospod minister, jaz nisem začel z vprašanjem niti z navajanjem
               neprijetnih tem, ker vas nisem hotel spravljati v zadrego, vendar pa jemljem vaš
               odgovor brez dvoma za, kot bi rekel "zafrkancijo" z vaše strani. Točno se ve, da če
               je nekaj spomenik državnega pomena, da zanj skrbi država, najbrž ne zaradi neke
               folklore, ampak, ker se je tam zgodilo nekaj pomembnega. In če je spomenik v slabem
               stanju, je to slabo ogledalo državi, nas v občini pa je sram, ker je takšno in zato
               skrbimo za njega, smo se pa odločili, da v letošnjem letu prosimo za več razumevanja
               in za več sodelovanja. Enostavno, za to gre. Spomenikov državnega pomena ne moremo
               prenašati v last občine, nas je nasprotno ministrstvo zaprosilo, če bi tam kjer stoji
               res tisti znameniti spomenik, obtožujem, na občinski parceli, če bi to prenesli v
               last države in pa ministrstva; 12 let je bil to problem, z nastopom mojega mandata
               smo to rešili v treh mesecih in imamo pozitiven sklep. Jaz ponavljam, ponovno, po
               vseh preverjenih zgodovinskih dejstvih je to edino koncentracijsko taborišče nemškega
               rajha na tleh današnje Slovenije in mi, ki smo s to zgodbo kakorkoli povezani, smo
               prepričani, da si tako kot recimo bolnica Franja pa še nekaj podobnih spomenikov
               zasluži pozornost, še posebej pa letos, ko predsedujemo Evropski uniji, da se tam res
               pokažemo v pravi luči, da spoštujemo to skupno nesrečno zgodovino, ki je Evropo
               mogoče še bolj povezala in utrdila. In še enkrat dajem dobronamerno pobudo - država
               ima na mejnem platoju prazen objekt carinarnice in policije, z minimalnimi stroški
               tam uredimo spominsko sobo Taborišča Mauthausen, ki bo v ponos Sloveniji in njenemu
               predsedovanju.</p>
            </sp>
            <sp xml:id="SDZ4-Redna-37-2008-03-25.sp256">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod minister.</p>
            </sp>
            <sp xml:id="SDZ4-Redna-37-2008-03-25.sp257">

               <speaker>DR. VASKO SIMONITI:</speaker>

               <p>Hvala lepa.</p>
               <p>Torej, daleč od tega, da bi iz takšnih stvari delal šale ali kot pravite
               "zafrkancije". Ne, nisem se delal. Jaz se iz tega nikoli ne delam. Samo tisti, ki se
               na to zgodovino radi zgovarjate, jo izrabljate in je ne razumete. .../Oglašanje v
               ozadju./... Tako. Vmes dajete pripombe.</p>
            </sp>
            <sp xml:id="SDZ4-Redna-37-2008-03-25.sp258">

               <speaker>PODPREDSEDNIK MAG. VASJA KLAVORA:</speaker>

               <p>Prosim?</p>
            </sp>
            <sp xml:id="SDZ4-Redna-37-2008-03-25.sp259">

               <speaker>DR. VASKO SIMONITI:</speaker>

               <p>... in obnašajte se tako, kot se je treba.</p>
            </sp>
            <sp xml:id="SDZ4-Redna-37-2008-03-25.sp260">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
               <p>Gospod minister, nadaljujte.</p>
            </sp>
            <sp xml:id="SDZ4-Redna-37-2008-03-25.sp261">

               <speaker>DR. VASKO SIMONITI:</speaker>

               <p>Torej, iz tega se nikoli ne delam. Mislim pa, da tisti, ki so se velikokrat
               zgovarjali na to, so vedno izkoriščali to za politične namene. Vedno. In imajo s
               tisto preteklostjo manj, kot imam jaz z njo. Veliko manj. In se nanjo trkajo,
               trepljajo in niso nikoli nič niti naredili, niti znali.</p>
               <p>Spomenik državnega pomena ne pomeni, da ga država vzdržuje. To ni res. Mnogo
               spomenikov državnega pomena je, ki so razglašeni in s katerimi je treba ravnati v
               zvezi s tem in odgovorno. Sam nisem mislil, daleč od tega, da bi s tem karkoli
               prenesli na občino. Mislim, prenesli na občino samo v tem smislu, da bi bolje,
               odgovorneje ravnali. Iz vašega govorjenja pa razumem to, da gre seveda za denar. V
               tem je v bistvu problem. Jaz pa mislim, da je Ministrstvo za kulturo v preteklih
               letih pokazalo, da je dalo od leta 1996 naprej okrog 80 tisoč evrov za to. Vsako leto
               za proslavo posebej prispeva sredstva, in se nikoli ni tega otepalo. Tudi ta minister
               nikoli ni odrekel nobene pomoči temu. Govorim o tem, kako bi bolje in dobro ravnali s
               tem spomenikom, ki ga je treba, jasno, ohranjati in ga je treba seveda tudi primerno
               vzdrževati. Ministrstvo za kulturo nikoli ne bo odreklo pomoč pri preselitvi zbirke
               ali pri vzdrževanju tega, z nekim enkratnim velikim zneskom. In če bo potrebno tudi v
               nadalje pomagalo pri vzdrževanju tega. Mislim pa, da je bolje, če je eden vzdrževalec
               in lastnik tega, torej prostora, da lahko ravna tako odgovorno, kot sem povedal že v
               začetku.</p>
            </sp>
            <sp xml:id="SDZ4-Redna-37-2008-03-25.sp262">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod mag. Sajovic, izvolite. Proceduralno.</p>
            </sp>
            <sp xml:id="SDZ4-Redna-37-2008-03-25.sp263">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Ker je tema pomembna, bi v skladu z drugim odstavkom 246. člena Poslovnika prosil, da
               se o tem opravi tudi razprava na naslednji seji v Državnem zboru.</p>
               <p>Gre za pomembno vprašanje in če sem prav razumel ministra za kulturo, da je država
               pripravljena na sodelovanje boljše, kot je bila do sedaj, potem je brez dvoma čas, da
               se usedemo in zadevo razrešimo naprej. Vendar če, recimo, vzdrževanje in priprava
               samega prostora stane občino vsaj 5.000 evrov in nam ministrstvo za to nameni borih
               1.500 evrov, potem to ni to, ker mi kot občina lahko naredimo... Ja, seveda, gospod
               minister, denar je problem! 50 let starih zidov zastonj ne moreš vzdrževati! Zbirka,
               ki plesni v neki stari zapuščeni karavli, ni ogledalo in ponos Slovenije, za to gre.
               Mi smo pripravljeni vložiti delo, trud in energijo. Tujca, ki pride iz Francije, iz
               Poljske, iz Tržiča peljemo za en evro tja in smo tri ure z njim, mu razkažemo, povemo
               zgodovino. Vendar za tisto, kar pa propada, tam, kjer se pasejo po taborišču in
               rijejo prašiči in krave, za tiste velike zgodbe pa prosim za pomoč državo, nič več.
               Vprašanje ni bilo ne zlonamerno ne očitajoče, vendar pričakujem v naslednjih tednih
               sestanek na ministrstvu; če tega ne bo, potem mislim, da bomo na to morali opozoriti
               junija, ko bo tam proslava. In vabim, da pride kdo od ministrov tudi na to mesto, da
               pride, recimo, zunanji minister Dimitrij Rupel in tja povabi še kakšnega kolega. Tam
               je umrlo kar nekaj Poljakov, Francozov in drugih, zato dajmo temu mestu nek dostojen
               pečat. Seveda, kultura je na eni strani tudi strošek, ki pa ne more biti v celoti ali
               pa v večini prevaljen na lokalno skupnost, ker gre za spomenik državnega pomena, zelo
               preprosto.</p>
            </sp>
            <sp xml:id="SDZ4-Redna-37-2008-03-25.sp264">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanca mag. Sajovica, da Državni zbor na naslednji seji
               opravi razpravo o odgovoru ministra za kulturo na njegovo poslansko vprašanje, bo
               Državni zbor odločil v okviru glasovanj v četrtek, 27. marca 2008.</p>
               <p>Prosim, gospod Veber, proceduralno? Prosim.</p>
            </sp>
            <sp xml:id="SDZ4-Redna-37-2008-03-25.sp265">

               <speaker>JANKO VEBER:</speaker>

               <p>Hvala za besedo, predsedujoči. Predlagam, da ministra za kulturo opozorite, da se
               vede v parlamentu predvsem kulturno. Jaz nisem v času njegovega odgovora ne spraševal
               ne govoril o ničemer in ne vem, zakaj mi žuga kot poslancu s tega ministrskega mesta,
               ki ga je zasedel. Tako da gre za izjemno nekulturno vedenje ministra in lepo prosim,
               da ga prihodnjič sproti opozarjate na take nedopustne geste, ki jih izvaja v
               parlamentu. Hvala.</p>
            </sp>
            <sp xml:id="SDZ4-Redna-37-2008-03-25.sp266">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ministru za pravosodje bo postavil poslansko vprašanje gospod Miran
               Potrč. Prosim.</p>
            </sp>
            <sp xml:id="SDZ4-Redna-37-2008-03-25.sp267">

               <speaker>MIRAN POTRČ:</speaker>

               <p>Hvala lepa. Gospod minister, kolegice in kolegi! Obstaja velika verjetnost, da bomo v
               naslednjih mesecih spregovorili o tem: Ali in kako urediti vprašanje povračila škode
               materialnim oškodovancem druge svetovne vojne? V Poslanski skupini Socialnih
               demokratov štejemo to za spodbudno novico, čeprav se zavedamo izjemne težavnosti
               vprašanja, s katerim se bomo srečali. Za spodbudno zato, ker smo vsa tri leta in pol
               vladavine gospoda ministra opozarjali, da je to eno od vprašanj, ki še ni urejeno,
               postavili dva poslanska vprašanja, predlagali, da naj se tovrstni zakon, ki je zdaj
               pripravljen, uvrsti kot obveznost Vlade tudi v zakonu o zaključku postopkov
               denacionalizacije in bili doslej vedno zavrnjeni.</p>
               <p>Zgleda, da so zahteve predvsem združenj materialnih oškodovancev vojn, predvsem
               zahteva društva izgnancev in tudi morda naša pobuda, da je društvo izgnancev
               upravičeno do ustreznega odgovora ministra, pripeljali do tega, da je minister
               izjemno hitro, lahko bi rekel, bliskovito, reagiral, tako da nas je obvestil, da
               zakon pripravlja. Naslednji dan, po tej objavi, je objavil zakon na novinarski
               konferenci in ga istočasno poslal tudi nam v poslansko skupino, za kar se mu moram
               zahvaliti.</p>
               <p>Bi pa ob tem dejstvu rad postavil naslednje vprašanje. Ker ste se tako naglo odzvali
               na našo pobudo in nam poslali delovni osnutek Predloga zakona o povračilu
               premoženjske škode iz časa druge svetovne vojne, vas gospod minister sprašujemo: Ali
               nam je zakon poslan le v informacijo in ali nam lahko sporočite po kakšnem postopku
               in v kakšnih rokih bo zakon obravnavan na Vladi? Posebej pa ali je pred obravnavo na
               Vladi možno tudi naše enakopravno sodelovanje v pripravi zakona, da bi tako skupno
               našli sprejemljive rešitve, zagotovili njegov konsenzualni ali pa vsaj v čim večji
               meri konsenzualni sprejem v Državnem zboru, ne ga pa uporabljali kot novo obliko
               medsebojnih sporov in politizacije. Hvala.</p>
            </sp>
            <sp xml:id="SDZ4-Redna-37-2008-03-25.sp268">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, imate besedo.</p>
            </sp>
            <sp xml:id="SDZ4-Redna-37-2008-03-25.sp269">

               <speaker>DR. LOVRO ŠTURM:</speaker>

               <p>Hvala za besedo, gospod predsedujoči. Hvala tudi za vprašanje spoštovanemu gospodu
               poslancu.</p>
               <p>Ureditev materialnih oškodovancev druge svetovne vojne je ena od zavez, ki jo je ta
               vlada sprejela v svoji koalicijski pogodbi. Od vsega začetka smo iskali možnosti za
               ureditev tega vprašanja. So se pa stvarne možnosti; čeprav smo mi idejne koncepte o
               rešitvi tega vprašanja nakazali že v prvem letu mandata; za rešitev tega izjemno
               zahtevnega vprašanja začele kazati v tretjem letu našega mandata. Delovnega osnutka
               zakona nismo mogli pripraviti v zelo kratkem času in bliskovito, temveč smo na tem
               delovnem osnutku intenzivno delali že vsaj pol leta. Kot navajate v vašem poslanskem
               vprašanju, je Ministrstvo za pravosodje vsem vodjem poslanskih skupin ter poslanki in
               poslancem narodnih skupnosti, z dne 20. 3. posredovalo delovni osnutek za Predlog
               zakona o povračilu premoženjske škode iz časa druge svetovne vojne. Vsebina tega
               delovnega osnutka zakona se nanaša na ureditev dokončnega povračila premoženjske
               vojske škode, ki je bila povzročena na ozemlju sedanje Republike Slovenije v času
               druge svetovne vojne. V zvezi z vašim vprašanjem vam pojasnjujem, da glede vsebine
               osnutka zakona poteka ta trenutek predhodno posvetovanje z nevladnimi organizacijami
               s področja materialne vojne škode. Pri tem bi izpostavil poleg nevladnih organizacij,
               ki smo jih omenili, tudi še matično združenje materialnih oškodovancev druge svetovne
               vojne, s katerimi smo bili tako kot tudi z drugimi nevladnimi organizacijami ves čas
               v stiku. Po koncu tega posvetovanja z nevladnimi organizacijami bo postopek priprave
               zakona tekel naprej. Osnutek zakona poslanskim skupinama ter poslanki in poslancem
               narodnih skupnosti, ni bil posredovan v informacijo, temveč v predhodno seznanitev.
               Če bodo poslanske skupine ali poslanka in poslanec narodne skupnosti ocenili, da je
               potrebna z vidika legitimnosti in transprentnosti priprave vsebine predloga zakona,
               izmenjava mnenj po predlaganih rešitvah, je ministrstvo pripravljeno pri tem
               sodelovati. Sam sem pripravljen osebno priti na sestanek z vsako poslansko skupino
               ali s poslanko ali poslancem narodne skupnosti, takoj ko bo to mogoče. Zdi se mi, da
               ta teden to ne bo mogoče, ker imamo intenzivna dela v Državnem zboru. Prihodnji teden
               pa bi gotovo lahko, vsaj kar se tiče ministra za pravosodje, našli ustrezen termin.
            </p>
            </sp>
            <sp xml:id="SDZ4-Redna-37-2008-03-25.sp270">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Potrč, izvolite. Želite dodatni odgovor?</p>
            </sp>
            <sp xml:id="SDZ4-Redna-37-2008-03-25.sp271">

               <speaker>MIRAN POTRČ:</speaker>

               <p>Hvala lepa. Gospod minister, dopolnilna vprašanja. Ne bom polemiziral s tem ali bi
               bilo mogoče zakon pripraviti prej kot v treh letih in pol ali ne. Verjamem, ker smo
               dobivali neke informacije, da ste se trudili. Ne bom govoril, da je sedaj pripravljen
               samo zaradi stalnih pritiskov v javnosti, še manj da je pripravljen zaradi
               predvolilnega časa.</p>
               <p>Bi pa želel dve dopolnilni vprašanji oziroma vaše čim bolj precizne odgovore, če je
               mogoče. Prvo, razumel sem, da z združenji, ki obravnavajo to problematiko, zaenkrat
               zakon ni usklajen, in da tečejo predhodna usklajevanja. Pa me s tem v zvezi zanima:
               Ali bodo organizirana zgolj v obliki pošiljanja pisnih gradiv in pričakovanj, da se
               pošljejo tudi pisne ali ustne pripombe, ali bo organizirano kakšno medsebojno
               usklajevanje na sestankih, kjer je mnogo lažje; ker gre tudi za ljudi, ki niso prava
               vešči, pa tudi nekaj starejših, pojasniti nekatere predloge in stališča, kot pa
               pisati konkretne amandmaje, kako naj zakon zgleda.</p>
               <p>In drugo, kar me enako zanima ali pa morda še bolj: Ali ste pripravljeni, pred vladno
               proceduro, vršiti razgovore s strankami in poslanskimi skupinami, ki so za to
               zainteresirane, z željo, da bi prišli do oblikovanja skupnega besedila, predloženega
               v Vlado in Državni zbor, še enkrat, z namenom, pojasniti si medsebojne poglede in
               oblikovati besedilo, ki bi ga bilo mogoče brez političnega tekmovanja na Državnem
               zboru v doglednem času tudi sprejeti?</p>
            </sp>
            <sp xml:id="SDZ4-Redna-37-2008-03-25.sp272">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-37-2008-03-25.sp273">

               <speaker>DR. LOVRO ŠTURM:</speaker>

               <p>Hvala tudi za to dodatno vprašanje. Kar se tiče usklajevanja z nevladnimi
               organizacijami, bomo uporabili vse možne oblike sodelovanja in usklajevanja, ne samo
               v pisni obliki, po potrebi tudi osebna srečanja. Sam sem se že večkrat srečal s
               predstavniki teh organizacij, tudi moji sodelavci v okviru ministrstva, in seveda
               bomo to prakso tudi nadaljevali.</p>
               <p>Glede nadaljnjega sodelovanja oziroma glede namigov, da gre za neko predvolilno
               tekmovanje ali prestižno aktivnost, sem že uvodoma pojasnil, da je bil sprejem tega
               zakona koalicijska zaveza. V koalicijski pogodbi je vseskozi od samega začetka, tako
               da nihče ne more očitati česarkoli glede tega. Pojasnil sem tudi to, da je za
               uresničitev tega zakona treba zagotoviti tudi stvarne pogoje in da to ni enostavna
               naloga. Še vedno ostaja zelo zahtevna naloga.</p>
               <p>Glede sodelovanja z vsemi poslanskimi skupinami v parlamentu, pa naj ponovim samo to,
               kar sem že rekel, da sem se vsekakor pripravljen sestati z vsemi tistimi, ki bi
               pokazali za to zanimanje, in izmenjati vse poglede ter vse možnosti, da najdemo
               optimalne rešitve glede vsebine zakona in glede načina njegove uveljavitve, še preden
               gre zakon v proceduro.</p>
            </sp>
            <sp xml:id="SDZ4-Redna-37-2008-03-25.sp274">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ministru za promet bo postavil poslansko vprašanje gospod Janko Veber.
               Prosim.</p>
            </sp>
            <sp xml:id="SDZ4-Redna-37-2008-03-25.sp275">

               <speaker>JANKO VEBER:</speaker>

               <p>Hvala za besedo. Lep pozdrav tudi ministru! V letu 2004 smo v Državnem zboru sprejeli
               resolucijo o Nacionalnem programu izgradnje avtocest v RS, v kateri smo predvideli,
               da bomo 1,98 milijarde evrov zagotovili iz državnih sredstev, zunanjih virov pa v
               višini 1,56 milijarde evrov. Tako oblikovana konstrukcija bi danes omogočala
               pozitivni rezultat upravljanja z avtocestnim omrežjem v višini pol milijarde evrov.
               Torej, ne bi se srečevali z izgubo, ampak dejansko s plusom. In v Resoluciji o
               Nacionalnem programu izgradnje avtocest je bilo predvideno tudi, da se po letu 2009
               pristopi k izgradnji dodatnega avtocestnega programa in predvsem k izgradnji tako
               imenovanih razvojnih osi. Glede na to, da je Vlada brez spremembe Resolucije o
               Nacionalnem programu izgradnje avtocest spremenila način financiranja in se odločila
               za financiranje s pomočjo zadolževanja, je ta finančna konstrukcija porušena znotraj
               resolucije o izgradnji avtocest. Danes se srečujemo s predlogom o uvedbi vinjet, ki
               dodatno odpirajo številna vprašanja in postavljajo pod vprašanj predvsem odplačila
               dolgov, ki nastajajo zaradi najetih kreditov.</p>
               <p>Še večje vprašanje se postavlja ravno za območja, kjer naj bi gradili razvojne osi.
               Gre za tretjo razvojno os, tretjo A razvojno os, tretjo B in četrto razvojno os,
               ravno na teh območjih bodo ljudje s plačevanjem vinjet pravzaprav plačevali bistveno
               več cestnine, kot pa tisti, ki se nahaja na območjih skozi katere avtocesta sicer
               poteka. Gre za zelo negativen učinek uvedbe vinjet, torej stroške prenašamo na
               prebivalce, ki avtocest nimajo.</p>
               <p>Zato vas, spoštovani gospod minister, sprašujem, kakšen učinek bo imela uvedba vinjet
               na geografska območja v Sloveniji, ki so odmaknjena od avtocestnega križa, si pa
               sicer že nekaj časa prizadevajo za vzpostavitev hitrejših cestnih povezav? Ali mi
               lahko zagotovite, da se posledice uvedbe vinjet ne bodo odražale v nadaljnjem zamiku
               gradnje avtocest in hitrih cest na omenjenih območjih razvojnih osi? Hvala.</p>
            </sp>
            <sp xml:id="SDZ4-Redna-37-2008-03-25.sp276">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Redna-37-2008-03-25.sp277">

               <speaker>MAG. RADOVAN ŽERJAV:</speaker>

               <p>Hvala lepa. Hvala lepa tudi vam za vprašanje, gospod poslanec. Poleg ostalih
               pozitivnih učinkov bo imela uvedba vinjet s cenovnega vidika najbolj pozitiven učinek
               za vse tiste voznike, ki veliko uporabljajo sistem avtocest. Za vse tiste uporabnike,
               ki se v glavnem vozijo znotraj regij, ki so odmaknjene od avtocestnega križa, pa je
               vprašanje nek način brezpredmetno, saj sistema avtocest ne uporabljajo. Kar se pa zdi
               meni osebno ključno pri uvedbi vinjet je pa to, da želimo s tem avtoceste približati
               ljudem in povečati mobilnost delovne sile. Tudi za ta območja ta dejstva veljajo.
               Skozi preverjanje različnih variant glede cene in obdobja trajanja, sta se kot
               primerni sicer pokazali varianti letne in polletne vinjete, s katerima lahko ceno
               celoletne uporabe avtocestnega omrežja, glede sprejemljivosti, kar najbolj približamo
               domačemu uporabniku. Naj navedem še dejstvo, da tudi obstoječi sistem ne omogoča
               idealnega cestninjenja skladno z načelom plačila po prevoženi razdalji, ter da sistem
               vinjetnega cestninjenja predstavlja le prehodno rešitev. Načelo realnega
               obračunavanja cestnine bo namreč omogočalo le, tisto kar je pač naš cilj, satelitsko
               cestninjenje v prostem prometnem toku. V okviru priprave načrtov uvedbe vinjetnega
               sistema cestninjenja za osebna vozila v Republiki Sloveniji je bilo, kot sem omeni,
               preverjenih več cenovnih variant in simulacij scenarij, s ciljem ponuditi optimalno
               rešitev tako v finančnem kot v socialnem smislu. Ob tem smo posebno pozornost
               posvetili temu, da morajo bodoči prihodki iz naslova vinjet, s katerim razpolaga Dars
               kot koncesionar za opravljanje in vzdrževanje avtocestnega omrežja v Republiki
               Sloveniji, omogočiti poravnavo tekočih obveznosti poslovanja in servisiranja
               obveznosti iz investicijskih posojil. Na podlagi izvedenih simulacij in izračunov
               uvedba sistema vinjetnega cestninjenja ne bo vplivala na vzpostavitev oziroma
               izgradnjo navedenih hitrih povezav v okviru tako imenovanih razvojnih osi. Projekt
               izgradnje novih cest in posodobitve obstoječih cest v območju razvojnih osi 3A, 3B in
               4 je eden izmed prioritetnih projektov Resolucije o nacionalnih razvojnih projektih
               za obdobje 2007 in 2023. Gre za cestne povezave meje z Avstrijo na Koroškem do meje s
               Hrvaško v Beli Krajini, v primeru tretje razvojne osi, za cestno povezavo
               ljubljanskega avtocestnega obroča proti ribniško-kočevskem območju v primeru 3A
               razvojne osi ter povezavo z mejo z Italijo v zgornjem Posočju, preko Želina v smeri
               proti Škofji Loki in Logatcu v primeru četrte razvojne osi.</p>
               <p>Za realizacijo projekta posodobitve cestnih povezav prioritetnih razvojnih osi so v
               resoluciji identificirani trije različni viri financiranja. Proračunska sredstva,
               sredstva evropske kohezijske politike, sredstva sklada za regionalni razvoj in
               zasebni viri. V okviru odobrenih sredstev so nekateri večji ukrepi na razvojnih oseh,
               govorim o obvoznicah Škofljica, Škofja Loka, Tolmin, Gorenja vas; konstrukcija
               Cerkno-Hotavlje: izgradnja izven nivojskih križanj, novogradnjo na območju tretje
               razvojne osi in drugi, opredeljeni tudi v Operativnem programu Razvoja okoljske in
               prometne infrastrukture 2007-2013. Nekateri projekti so že pripravljeni za gradnjo,
               drugi, med katerimi so tudi izgradnja obvoznice Škofljica, novogradnja na odseku
               Cerkno-Hotavlje, nova prometnica na območju tretje razvojne osi, pa so še v fazi
               umeščanja v prostor in je pričetek gradnje odvisen predvsem od tega kako hitro bo v
               prostoru doseženo soglasje o njihovem poteku.</p>
               <p>Za večino velja, da so bile najprimernejše variantne rešitve, izdelane v postopku
               priprave državnega prostorskega načrta, nosilcem urejanja prostora in javnosti že
               predstavljena. Z ozirom na odzive na predstavljene rešitve in iskanje kompromisov
               prihaja do zamikov pri zastavljenih rokih za sprejem uredbe o državnem prostorskem
               načrtu in posledično tudi do zamika pričetka gradnje. Ko bo dosežen osnovni kompromis
               v prostoru, bodo v investicijski dokumentaciji opredeljene oziroma v primeru tretje
               razvojne osi proučeni tudi načini financiranja in dinamika gradnje.</p>
               <p>Hvala lepa.</p>
            </sp>
            <sp xml:id="SDZ4-Redna-37-2008-03-25.sp278">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Veber. Prosim.</p>
            </sp>
            <sp xml:id="SDZ4-Redna-37-2008-03-25.sp279">

               <speaker>JANKO VEBER:</speaker>

               <p>Hvala za odgovore, čeprav moram priznati, da se nikakor ne morem strinjati z
               ugotovitvami ministra, da uvedba vinjet ne vpliva na ta območja. Ponovno poudarjam,
               če se bo nekdo iz Kočevske, Koroške ali Idrijsko-Cerkljanskega odpravil, recimo v
               Maribor bo pač moral kupiti najmanj polletno vinjeto, pa se bo mogoče enkrat na leto
               odpeljal. Mi s tem povečujemo stroške in obremenjujemo prebivalce na območjih, ki
               avtoceste še dolgo ne bodo imeli.</p>
               <p>Glede na to, da je resolucija o izgradnji avtocest predvidevala, da začnemo že v letu
               2009 z intenzivno gradnjo razvojnih osi, imeli bi tudi zagotovljene vire, se resnično
               postavlja vprašanje: Ali bomo lahko zagotovili 1,98 milijarde evrov za te razvojne
               osi iz državnega proračuna, kot je bilo predvideno v resoluciji za avtoceste? Po
               drugi strani, če se postavimo danes v kožo in položaj teh območij, lahko ugotovimo,
               da ta območja potrebujejo te ceste danes, ne ne vemo kdaj. Kajti, dejstvo, ki izhaja
               iz vseh teh razlag, ki smo jih slišali je, da pravzaprav ne poznamo letnice
               dokončanja izgradnje, še manj pa letnice, ko bodo viri zagotovljeni za izgradnje teh
               razvojnih osi. In mislim, da bi že v tej fazi bilo veliko pametneje dati 8 milijonov
               evrov, namesto za porušitev cestninskih postaj za ureditev glavnih regionalnih cest
               ali pa recimo namesto 8 milijonov evrov zaradi tiskanja in sicer izpeljave projekta
               vinjet, ravno tako v vzdrževanje regionalnih in glavnih cest in bi bil učinek
               bistveno bolj viden in transparenten in gospodarnost trošenja sredstev bi bila veliko
               večja, kot pa bo v tistem trenutku, ko se bomo srečevali z rušenjem in ponovnim
               vzpostavljanjem nekega sistema, ki ga sploh še ni.</p>
               <p>Hvala.</p>
            </sp>
            <sp xml:id="SDZ4-Redna-37-2008-03-25.sp280">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod minister, želite besedo?</p>
            </sp>
            <sp xml:id="SDZ4-Redna-37-2008-03-25.sp281">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Jaz se strinjam z vami, da seveda tudi vinjetni sistem ni najbolj pravičen. Ta, ki ga
               imamo sedaj, pa je še hujši. Je definitivno to, da plačujejo veliko, eni pa plačujejo
               nič. Želim pa poudariti tudi to, da ta sistem cestninjenja ni dokončen, da je to prvi
               korak, tako kot je danes tudi predsednik Vlade omenil, da je to prvi korak v smeri do
               konca pravičnega cestninjenja, ko bomo plačevali toliko, kolikor bomo pač prevozili.
               In jaz mislim, da je to prava pot. .../Oglašanje v ozadju./...</p>
               <p>Kar se tiče financiranja, jaz mislim, da je bila pot, ki je bila ubrana in da se
               avtocestni križ v zadnjih letih financira s posojili oziroma krediti, da je bila to
               prava pot, sicer bi najbrž bila hitrost izgradnje avtocest še veliko počasnejša, še
               posebej sedaj, ko je zadeva tako problematična zaradi hitre rasti prometa.</p>
               <p>Kar se tiče letnice, se strinjam, da je v tem trenutku ne moremo natančno napovedati.
               Sami ste priče oziroma smo vsi priče primeru tretje razvojne osi, ko smo imeli vsi
               dober občutek, da je najboljša oziroma najugodnejša, najbolj optimalno izbrana
               varianta, na začetku je bila na nek način dobro sprejeta, potem pa padla pravzaprav
               po celotni svoji dolžini. Tako da zdaj ponovno skupaj z lokalno skupnostjo iščemo
               variante, kako bi traso v skladu s pripombami prilagodili željam lokalne
               skupnosti.</p>
               <p>Kar se pa tiče vzdrževanja cest, državnih, regionalnih in tako naprej, je treba
               povedati, da so od leta 2005 do letošnjega leta bila ta sredstva povišana za 123% in
               da smo se zaustavili nekje na 250 milijonih evrov. Torej smo sredstva za vlaganje v
               cestno infrastrukturo bistveno povečali. In če to ne bi bilo narejeno, bi bila zadeva
               še toliko slabša.</p>
            </sp>
            <sp xml:id="SDZ4-Redna-37-2008-03-25.sp282">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ministru za promet bo postavila poslansko vprašanje gospa Majda Zupan.
            </p>
            </sp>
            <sp xml:id="SDZ4-Redna-37-2008-03-25.sp283">

               <speaker>MAJDA ZUPAN:</speaker>

               <p>Hvala lepa. Spoštovani gospod podpredsednik, spoštovana ministra, kolegice in kolegi!
               Poslansko vprašanje naslavljam na gospoda ministra za promet.</p>
               <p>V zadnjem času občine pospešeno dobivajo predloge za izvršbo, ki naj bi se nanašali
               na neplačane fakture iz naslova vzdrževanja nivojskih prehodov in pomenijo za
               marsikatero občino velik delež občinskega proračuna. Holding Slovenskih železnic
               namreč pošilja občinam fakture za vzdrževanje prehodov po zakonodaji iz leta 1972, ki
               je narekovala dogovorno obliko vzdrževanja oziroma razdelitev stroškov. V letu 2000
               je bil sprejet novi zakon o varnosti v železniškem prometu, ki v 29. členu določa, da
               je vzdrževanje prehodov 100% strošek upravljavca železnice. Večina občin je zavračala
               plačila nastalih storitev z razlogom, da do leta 2000 niso bili sorazmerno razmejeni
               stroški vzdrževanja nivojskih prehodov, z novim zakonom pa tega niso bile več dolžne
               početi. Takšno razumevanje so zastopali tudi v Skupnosti združenj občin Slovenije. Še
               več, nekdanji direktor Slovenskih železnic dr. Jurkovič je v času svojega mandata
               celo predstavil predlog urejanja te problematike, ki naj bi tekla v treh varianta, in
               sicer, da bi pri postopkih na sodiščih, ki so se zaključili in naj bi sledila
               izterjava, le-te izterjave ne bi bilo, da bodo postopke na sodiščih, ki še tečejo
               zaključili, izterjave pa ne bo in da novih postopkov proti občinam ne bodo vlagali.
               Vendar do dokončne rešitve ni prišlo. Ker pa je v Sloveniji po nekaterih ocenah kar
               131 občin, ki naj bi v skupnem znesku dolgovale slovenskim železnicam kar 8 milijonov
               evrov, menim, da je to širši problem, ki marsikje grozi, da bo ogroženo delovanje
               občinskih proračunov, predvsem pa bi poseglo v zastavljene programe pri izvajanju
               investicijskih objektov.</p>
               <p>Spoštovani gospod minister, sprašujem vas, kaj boste storili na vašem področju, da bi
               ta problem ustrezno in enkrat za vselej rešili? Hvala lepa.</p>
            </sp>
            <sp xml:id="SDZ4-Redna-37-2008-03-25.sp284">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod minister, prosim.</p>
            </sp>
            <sp xml:id="SDZ4-Redna-37-2008-03-25.sp285">

               <speaker>MAG. RADOVAN ŽERJAV:</speaker>

               <p>Hvala lepa, spoštovana gospa poslanka tudi za vprašanje. Povedati moram, da sem se s
               problematiko, ki je omenjena v vprašanju, seznanil kmalu potem, ko sem prevzel mandat
               ministra. Vaše navedbe v vprašanju so točne. Podobno vprašanje je bilo zastavljeno v
               Državnem zboru že leta 2005 in takrat je bilo odgovorjeno, da se bomo zavzeli za
               dodatna sredstva iz proračuna za leto 2009, ali pa, da bomo skušali v pripravi nove
               železniške zakonodaje, ki je bila takrat v fazi priprave, vgraditi tudi člen, ki bi
               zadevo uredil za nazaj. To se ni zgodilo, zadnje omenjeno ravno zaradi problema
               retroaktivnosti. Problema nismo uspeli rešiti niti s proračunom za leto 2008. Ta pa
               je bil, kot vsak, sprejet v Državnem zboru. Problem, ki je nastal pred letom 2005, je
               tako ostal nerešen do danes.</p>
               <p>Na vaše sedanje vprašanje, kaj bom storil, da se problem ustrezno reši in za vselej
               reši, moram povedati, da smo na Ministrstvu za promet sedaj, ko so se izčrpale prej
               predlagane možne rešitve, pisno predlagali rešitev Ministrstvu za finance, in sicer,
               da bi se ob rebalansu proračuna za leto 2008, ki je na vidiku, prizadetim občinam
               odobrila ustrezna dodatna finančna sredstva, da bi poravnali te obveznosti. Vedeti
               moramo, da so Slovenske železnice družba zasebnega prava, ki je sicer res v lasti
               države.</p>
               <p>S tem v zvezi bo na mojo pobudo organiziran tudi sestanek treh ministrstev, za
               promet, finance, lokalno samoupravo, ki se bo zgodil predvidoma v naslednjih dneh in
               bomo skupaj poskušali najti ustrezno rešitev. Hvala lepa.</p>
            </sp>
            <sp xml:id="SDZ4-Redna-37-2008-03-25.sp286">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ministrici za delo, družino in socialne zadeve, ki je upravičeno odsotna,
               bo postavil poslansko vprašanje gospod Samo Bevk.</p>
            </sp>
            <sp xml:id="SDZ4-Redna-37-2008-03-25.sp287">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Ob podelitvi 20-ih koncesij
               za opravljanje domskega varstva starejših je ministrica obelodanila tudi podatek, da
               na sprejem v dom čaka okoli 4 tisoč starejših ljudi in obenem optimistično
               napovedala, da se bo vrsta čakajočih v nekaj naslednjih letih precej skrajšala. Toda
               projekt trenda staranja je izrazito neugodna. Število oseb nad 65 let starosti, naj
               bi se v Evropi in posledično tudi v Sloveniji do leta 2025 skoraj podvojilo.</p>
               <p>V odgovoru na moje poslansko vprašanje oktobra lani, glede spodbujanja naložb, ki jih
               omogoča zakon o javno-zasebnem partnerstvu, ste najavili poseben pilotski projekt na
               področju domov za starejše. Dodali ste, da želite s pilotskim projektom previdno, le
               na nekaj primerih preizkusiti možne rešitve javno zasebnega partnerstva, ki bo nato
               lahko služil, če bo dober tudi kot podlaga za nadaljnje dolgoročnejše rešitve. Kot
               enega izmed možnih virov za sofinanciranje investicij na tem področju ste omenili
               tudi finančna sredstva nepremičninskega sklada Zavoda za pokojninsko in invalidsko
               zavarovanje Slovenije. Vlada je zavrnila poslovni načrt nepremičninskega sklada in
               naložila skladu, da začne vlagati tudi v domove za starejše.</p>
               <p>Ministrico za delo Marjeto Cotman sprašujem: Kako bo v naslednjem obdobju potekalo
               financiranje novogradenj in večjih investicijskih vzdrževalnih del na področju
               institucionalnega oskrbovanja starejših po principu javno-zasebnega partnerstva, ter
               s pomočjo sredstev nepremičninskega sklada?</p>
               <p>Po meni dostopnih podatkih, naj bi se delo skupine za oblikovanje podlag za izvedbo
               projektov po principu javno-zasebnega partnerstva že začelo, zato me zanima: V kašnem
               časovnem razdobju lahko pričakujemo prve konkretne rezultate?</p>
               <p>Prav tako ministrico sprašujem: Kako boste realizirali projekte za novogradnjo domov,
               ki so v sprejetih državnih proračunih?</p>
               <p>Med drugim me zanima tudi konkretna investicija iz mojega volilnega okraja v Idriji.
               Odločitev za začetek te investicije je bila sprejeta že 16. maja leta 2003, ko je bil
               minister še dr. Vlado Dimovski. V tem času sta prišla še dva nova ministra.</p>
               <p>Zato me zanima: Kako boste finančno pokrili to investicijo?</p>
               <p>Kdaj se bo gradnja konkretno začela in ali bo to iz državnega proračuna ali bo to iz
               javno-zasebnega partnerstva ali iz nepremičninskega sklada, glede na to, da je bilo
               že do sedaj v to investicijo za projekte in pridobitev gradbenega dovoljenja, ki je
               že izdano, investiranih že 521 tisoč evrov?</p>
               <p>Prosim za odgovor na prvi naslednji seji, ko bo ministrica prisotna. Hvala lepa. </p>
            </sp>
            <sp xml:id="SDZ4-Redna-37-2008-03-25.sp288">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ministru za finance bo postavil poslansko vprašanje gospod mag. Milan
               Cvikl.</p>
            </sp>
            <sp xml:id="SDZ4-Redna-37-2008-03-25.sp289">

               <speaker>MAG. MILAN M. CVIKL:</speaker>

               <p>Hvala lepa. Ministra za finance sprašujem: Kakšni so finančni vidiki uvedbe vinjet v
               sistem cestninjenja? Kako bo vplivalo to na stanje garancij oziroma sposobnost Darsa
               d.d., da samostojno vrne kredite za izgradnjo avtocest?</p>
               <p>Pri tem izhajam iz dveh študij, vladnih študij. Študije, analize ekonomske
               upravičenosti začasne uvedbe vinjet za uporabo določenih cest v Republiki Sloveniji,
               podpisan Urad za makroekonomske analize in razvoj, in študije, ki jih je naroči Dars,
               za dolgoročno vzdržnost izgradnje avtoceste v primeru, če Vlada Republike Slovenije
               iz državnega proračuna v mandatu od 2005-2008 ne bo sofinancirala avtocest. Temeljne
               ugotovitve teh študij so naslednje: UMAR, ni ekonomsko upravičeno uvesti vinjete;
               študije Darsa, če ne bo v letu 2005-2008 financirana gradnja avtocest iz proračuna,
               bo potrebno z letom 2009 vsaj za 40% povečati prihodke iz cestnin in istočasno v
               višini približno 200 milijonov evrov za obdobje 2009 do 2013 ponovno sofinancirati
               program avtocest iz državnega proračuna.</p>
               <p>Gospod minister za finance, ne glede na to, da se vam končuje vaš mandat, kako
               nameravate ob uvedbi vinjet zagotoviti enak donos iz naslova cestnin in kako
               nameravate nadomestiti izpad sredstev, ki jih Dars ni dobil, ob vsem tem pa
               zagotoviti to, da ne bomo prešli bodisi na madžarski ali hrvaški model izgradnje
               avtocest, kjer država iz državnih javnih financ pokriva obveznosti teh avtocestnih
               družb, predvsem na Madžarskem. V Hrvaški je malo drugače, so še neke nianse.</p>
               <p>Sam se čudim, da ste na Vladi očitno, ker nisem razumel, da bi na Vladi bili proti,
               se strinjali s kolegom, ministrom za promet, da je kar na enkrat pripravljena nova
               študija in ta pravi, da bo prihodkov kar za 10% več. Na kakšen način?</p>
               <p>Pri tem vas še posebej prosim, da pojasnite: Ali bo mogoče v slovenski sistem
               cestninjenja uvesti samo polletne in letne vinjete? In če smo se že odločili za
               sistem vinjet in prenašanje bremena na turiste, ki bodo skozi .../Opozorilni znak za
               konec razprave./... Slovenijo vozili, zakaj sploh uvajamo vinjete?</p>
               <p>Zakaj za slovenske šoferje, ne bi avtocest naredili kar popolnoma zastonj?</p>
            </sp>
            <sp xml:id="SDZ4-Redna-37-2008-03-25.sp290">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp xml:id="SDZ4-Redna-37-2008-03-25.sp291">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči.</p>
               <p>Izhodišča uvedbe vinjetnega sistema cestninjenja za osebnega vozila so poleg ostalega
               predvidevala tudi ustrezen nivo prihodka, ki ga Dars d.d. skozi koncesijsko dajatev
               usmerja v odplačilo zapadlih obveznosti iz naslova investicijskih posojil. V letu
               2007 je slednja znašala 111,8 milijonov evrov, v letu 2008 pa je predvidenih za 124,6
               milijonov evrov plačil. Glede na predvidene stroške Darsa, kot vzdrževalca in
               upravljavca avtocestnega omrežja, bi za koncesijsko dajatev moral sistem cestninjenja
               tako zagotoviti v letu 2008 okrog 180 milijonov neto prihodkov, pri čemer je bilo po
               obstoječem sistemu planirano ravno tako. Slednje je predstavljalo tudi okvir za izbor
               in uvedbo vinjetnega sistema cestninjenja, ki ga je sprejela Vlada na svoji seji
               20.3.2008. Seveda se zavedamo, da je nujno potrebno zagotoviti avtonomnost finančnega
               vira in da bo dejansko Dars v tem obdobju zmožen plačevati vse dolžnosti, ki jih je
               do sedaj sprejel. Glede na navedeno pa predvidevamo, da bomo v letu 2008 dosegli nivo
               prihodkov, ki jih bomo dejansko tudi presegli, tiste, ki bi dosegli z obstoječim
               sistemom, in sicer za okrog 10% več.</p>
               <p>Ocena števila kupcev vinjet za osebna vozila, kupcev letnih oziroma polletnih vinjet
               se gibljejo okrog 3 milijonov kosov, s stopnjo verjetnosti v odvisnosti od
               pripravljenosti državljanov Republike Slovenije in tranzitnega prometa za uporabo
               avtocestnega omrežja pri ponujeni ceni, upoštevaje cenovno in dohodkovno elastičnost
               nakupa. Tako za prvo leto delovanja vinjetnega sistema, to je v letu 2008, poleg
               sredstev, ki jih bomo nabrali z obstoječim sistemom do sredine leta in v nadaljevanju
               za vse tovornjake istega sistema, samo s to razliko z osebnimi vozili, kot 3,5 ton,
               bomo dosegli nekaj čez 200 milijonov, to se pravi za 10% več, kot je predvideno v
               sedanjem sistemu. V letu 2009 pa iz naslova cestnin tovornega prometa in osebnih
               vozil predvidevamo skupno 217,5 milijonov neto prihodka. S tem menimo, da uvedba
               vinjet ne bo imela negativnih učinkov na stanje garancij in sposobnosti Darsa - to pa
               je vaše ključno vprašanje - da samostojno vrne kredite, ki so bili oziroma se
               najemajo za izgradnjo avtocestnega omrežja. Naj ponovim še to, kar je tudi danes
               predsednik Vlade omenil v svojem odgovoru na podobno vprašanje, da je to prehodni
               sistem. Dejansko gremo v satelitsko cestninjenje za tovornjake nad 3,5 ton,
               najkasneje prihodnje leto, sredi prihodnjega leta. In končna rešitev, za katero se
               zavzemamo, pa je, da bomo imeli prost pretok po avtocestnem križu s satelitskim
               cestninjenjem za vse. Hvala.</p>
            </sp>
            <sp xml:id="SDZ4-Redna-37-2008-03-25.sp292">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Cvikl, imate besedo, prosim.</p>
            </sp>
            <sp xml:id="SDZ4-Redna-37-2008-03-25.sp293">

               <speaker>MAG. MILAN M. CVIKL:</speaker>

               <p>Gospod minister, prosim vas, če mi pokažete študijo, podpisano na enak način, kot je
               bila študija analize ekonomske upravičenosti začasne uvedbe vinjet za uporabo
               določenih cest, ki je ugotovila: "Glede na vse navedeno ocenjujemo, da uvedba vinjet
               za prehodno obdobje ni ekonomsko upravičena. Podpisani Jure Fovšnar, Maja Ferjančič,
               Janez Kušar, direktor Janez Šušteršič, datum 15. april 2005." Pokažite mi enakovredno
               študijo, podpisano s strani institucije, ki ni politično odvisna od Vlade, kar Umar
               načeloma naj ne bi bil, ki potrjuje to vašo tezo. Gospod minister, če je vaša teza
               točna, da bodo cestninjenje v Sloveniji sedaj plačali turisti, ki se čez Slovenijo
               vozijo, gospod minister, nekdo, ki se v Ljubljano vozi vsak dan, porabi na leto
               približno 1.100 do 1.200 evrov za cestnino. S 55 evrov, približno, recimo, v
               povprečju 120, 130 kilometrov, v povprečju ste njegov strošek zmanjšali za 19-krat, s
               1.100, 1.200 na 55 evrov. Zakaj mu stroška ne zmanjšate kar za 20-krat in ne bo nič
               plačal? In za teh 5, 10 evrov pač zadevo podražite tujcem, ki se vozijo čez
               Slovenijo. Če je to tako enostavno, kot pravite, da ste kar mimogrede izračunali, da
               je 55 evrov prava cena, da je 35 evrov cena za polletno vinjeto tudi legalno pravno z
               vidika evropske zakonodaje res možna, zakaj preprosto v Sloveniji za slovenske
               državljane ne ukinemo plačila cestnin? Po tej vaši logiki, ker ste nekomu za 19-krat
               zmanjšali obveznost plačevanja, prihodkov je pa več, mu zmanjšajte kar za
               20-krat!</p>
               <p>In nenazadnje, gospod minister, zakaj bo zato, da bo nekdo tako subvencioniran,
               mamica, ki se je včeraj peljala na Brezje oziroma predvčerajšnjim, pa je plačala evro
               ali dva, morala le-to subvencionirati, ker bo namesto 2 evra plačala, da bo šla na
               Brezje, 35 evrov. Razložite mi to, prosim.</p>
            </sp>
            <sp xml:id="SDZ4-Redna-37-2008-03-25.sp294">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ4-Redna-37-2008-03-25.sp295">

               <speaker>DR. ANDREJ BAJUK:</speaker>

               <p>Zelo na kratko, sicer bomo imeli možnost širše razprave v kratkem v Državnem zboru,
               kar se tega tiče. Povedal bi samo sledeče. Vse študije v preteklosti niso vzele na
               znanje dejstva, da smo v veliki meri tranzitna država, da je odhodov in prihodov v
               Republiko Slovenijo v letu 2007 bilo nad 48 milijonov vozil in da je ocena, ki je
               bila napravljena, je zelo konzervativna, kar se tega tiče. Prepričani pa smo, da ni
               popoln sistem, kot je že tudi kolega, minister za promet, vam odgovoril v prejšnjem
               vprašanju. Dejstvo je, da sedanji sistem je tudi daleč od pravičnosti. Komaj dve
               tretjini tistih, ki resnično uporabljajo sistem, dejansko zanj plačujejo. Je pa tukaj
               v tem načrtu, v tem sklepu, ki je bil sprejet, ključen načrt, da bo tranzit dejansko
               tudi plačal svoj vstop v Slovenijo in da bomo s tem rešili tudi naš dolgoročni
               problem. Sicer pa vztrajamo pri tem, da dolgoročna rešitev je satelitski sistem, ki
               bo uveden najkasneje sredi prihodnjega leta za tovornjake in po možnosti čim prej
               tudi za prosti pretok vseh vozil po tem satelitskem sistemu, ki pa je dejansko edini
               pravičen, ker potem bomo plačevali samo na podlagi tega, koliko ga bo vsak uporabil,
               in pa na podlagi predvidenih potreb s finančnega vidika, da bomo naprej ne samo
               vzdrževali sistem, ampak ga tudi dokončno odplačali. Hvala lepa.</p>
            </sp>
            <sp xml:id="SDZ4-Redna-37-2008-03-25.sp296">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Cvikl imate postopkovno.</p>
            </sp>
            <sp xml:id="SDZ4-Redna-37-2008-03-25.sp297">

               <speaker>MAG. MILAN M. CVIKL:</speaker>

               <p>Moj proceduralni predlog je, da pospešimo to napovedano razpravo v Državnem zboru, da
               razpravljamo o odgovoru oziroma neodgovoru ministra za finance, ker teze so seveda po
               mojem zelo problematične. Teza, da bo to plačal tranzit, preprosto pomeni, da bomo
               namesto schengenske uvedli vinjetno mejo v Sloveniji. Mi smo 1. januarja sprostili
               schengen, sedaj bo potrebno na zgornji meji na Šentilju narediti vinjetno bariero.
               Obstajajo ocene v študiji UMAR-ja, da je to veliko tveganje, ker se ljudje lahko temu
               izognejo. V Salzburgu namesto na phyrinsko avtocesto proti Dunaju, na Budimpešto in v
               Beograd. Zelo enostavno. Kdo pa pravi, da se bodo ljudje vozili za 35 evrov čez
               Slovenijo? To je prva teza.</p>
               <p>Druga teza, ki je napačna, o tako imenovani konzervativnosti in o tem, da Slovenci
               nismo vsi vključeni v plačevanje vinjet oziroma avtocest. Res je, v okolici Ljubljane
               je točno znana cena kvadratnega metra stanovanja do cestninske postaje in za
               cestninskimi postajami. Razlika je v višini stroškov avtocestne postaje. In jaz se
               strinjam z vami, jaz se strinjam, da ljudje iz Grosuplja začnejo plačevati tudi
               uporabo avtocest, vendar sorazmerno uporabi, ne pa kar tako pavšalno. Imamo ljudi, ki
               se okoli Ljubljane vozijo po obvoznicah, sedaj pa se bodo vozili po notranjem ringu
               in bo to dodatno bremenilo na primer samo metropolo.</p>
               <p>Sateliti. Zgodba satelitov, gospod minister, vam je zelo poznan. Satelitski sistem ni
               ekonomsko vzdržen, zato je moral evropski proračun nameniti 2,4 milijarde
               subvencioniranja zasebnikom, ki so ugotovili, da iz Galilea in ostalih sistemov z
               vsemi problemi tovornjakarskega cestninjenja v Nemčiji preprosto to ne bo tako hitro
               izvedljivo. Oba veva, da ne bo. Dokler ne bomo imeli enotnega Dars d.d. za Evropo,
               boste zelo težko imeli enotno satelitsko cestninjenje. Zelo težko. O tem govorijo
               tudi izkušnje drugih državah. In torej, gospod minister, če so v SDS šli v neke
               spremembe, zakaj vi kot minister za finance, ki ste odgovorni podpisnik poroštvenih
               garancij, dovolite takšne spremembe. Gospod minister, vi ste podpisali poroštvene
               agencije, vi dobro veste, da so se kreditodajalci odločili, da dajo kredite Darsu
               zato, ker so vedeli, da obstaja nek gotov finančni tok. Če bi to bilo tako enostavno,
               minister, bi to spremenili že pred desetimi leti. Pa se ni dalo. Zato predlagam,
               poslanci in spoštovani minister, da imamo to razpravo na aprilski seji. Prinesite
               študijo, in razpravljajmo o študiji dokler še ni prepozno, ker oba veva, ko bomo
               vinjeto uvedli, je ni vlade, ki jo bo lahko ukinila. Hvala lepa. Prosim za... /Izklop
               mikrofona./...</p>
            </sp>
            <sp xml:id="SDZ4-Redna-37-2008-03-25.sp298">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanca mag. Cvikla, da Državni zbor na naslednji seji opravi
               razpravo o odgovoru ministra za finance na njegovo poslansko vprašanje, bo Državni
               zbor odločal v okviru glasovanj v četrtek, 27. marca 2008.</p>
               <p>Ministru za zunanje zadeve - ki ga žal ni - ministru za finance ter ministrici za
               delo, družino in socialne zadeve, ki je tudi odsotna, bo postavil poslansko vprašanje
               mag. Janez Drobnič. Prosim.</p>
            </sp>
            <sp xml:id="SDZ4-Redna-37-2008-03-25.sp299">

               <speaker>MAG. JANEZ DROBNIČ:</speaker>

               <p>Državni zbor Republike Slovenije bo na tej seji sprejemal ratifikacijo socialnega
               sporazuma z Republiko Bosno, torej z bivšo republiko nekdanje Jugoslavije. S tem
               socialnim sporazumom se nalagajo kar velike obveznosti Republike Slovenije, zlasti
               zato, ker je ta sporazum pripravljen nesorazmerno.</p>
               <p>Do sedaj sta sklenjena dva sporazuma z nekdanjimi republikami, torej z Makedonijo in
               s Hrvaško. Pri Hrvaški se je ugotovilo v času Drnovškove vlade, da so predvidevali
               približno 180 upravičencev in določeno vsoto sredstev, ki naj bi jih plačevala
               Republika Slovenija. Po dobrem letu dni se je izkazalo, da so te obveznosti približno
               10-krat tolikšne. Sporazum z Bosno je pripravljen na podlagi enakega oziroma istega
               modela. Gre za vprašanja zdravstvenega zavarovanja, otroških dodatkov, pokojninskega
               zavarovanja, nadomestil v času porodniškega dopusta in pa pokojnin. V tem predlogu
               ratifikacije socialnega sporazuma z Bosno ni navedenega števila upravičencev, niti ne
               obveznosti za proračun. Verjamem, da direktnih obveznosti za proračun se ne izkazuje.
               Vendar glede na to, da proračun Republike Slovenije vplačuje vsaj v pokojninski sklad
               oziroma proračun pokojninskega in invalidskega zavarovanja, bodo zagotovo obveznosti
               padle tudi na proračun Republike Slovenije. Zagotovo pa seveda na
               davkoplačevalce.</p>
               <p>Teh izračunov ni, pa tudi ne koliko sredstev bo potrebnih. Na to vprašanje je bilo na
               odboru odgovorjeno, da naj bi bilo približno 18 milijonov evrov letno. Glede na to,
               da pričakujemo podobne sporazume z vsemi ostalimi državami nekdanje Jugoslavije, bo
               to zelo veliko breme za davkoplačevalce, ne samo za proračun leta 2008 ali 2009,
               ampak za vse naslednje generacije. To pa seveda, če izračunamo na hitro, pomeni
               seštevek v treh letih bistveno večji, kot so obveznosti iz naslova, recimo,
               Ljubljanske banke. Po predpisih otroški dodatek sploh ni vezan na zaposlitev in ni
               nič v zvezi z delovnim razmerjem. Ravno tako se nanaša na rezidenstvo. Torej na
               bivanje. Zato je po mojem mišljenju povsem neupravičeno, da je uvrščen v ta sporazum.
               Ravno tako tudi ne preračun pokojnin na osnovi tega sporazuma .../Opozorilni znak za
               konec razprave./...</p>
               <p>Sprašujem torej: Koliko je teh upravičencev iz tega naslova in kakšne bodo predvidene
               obveznosti Slovenije za izvajanje takšnega sporazuma?</p>
               <p>Ali je ta denar zagotovljen v proračunu za leto 2008... .../Izklop mikrofona./...</p>
            </sp>
            <sp xml:id="SDZ4-Redna-37-2008-03-25.sp300">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-37-2008-03-25.sp301">

               <speaker>DR. ANDREJ BAJUK:</speaker>

               <p>Hvala lepa.</p>
               <p>Na tej marčevski seji bo Državni zbor res obravnaval ta dva predloga zakonov, to je
               ratifikacijo Sporazuma o socialnem zavarovanju med Republiko Slovenijo ter Bosno in
               Hercegovino ter administrativnega dogovora o izvajanju Sporazuma o socialnem
               zavarovanju med Republiko Slovenijo in Bosno in Hercegovino ter tudi Predlog zakona o
               ratifikaciji Konvencije o socialni varnosti med Republiko Slovenijo in Argentinsko
               republiko ter administrativnega dogovora za izvajanje Konvencije o socialni varnosti
               med Republiko Slovenijo in Argentinsko republiko.</p>
               <p>Sporazumi o socialnem zavarovanju urejajo večinoma pravice iz zavarovanja. To so
               tiste pravice, za katere so delavci plačevali prispevke in so zato na podlagi
               vplačanih prispevkov upravičeni do dajatev, če nastopi zavarovalni primer. Ob tem je
               treba dodati, da finančne posledice ne bodo neposredno bremenile državnega proračuna,
               kot ste že sami ugotovili, ampak se bodo sredstva namenjala iz proračunov pristojnih
               zavodov - Zavod za pokojninsko in invalidsko zavarovanje ter Zavod za zdravstveno
               zavarovanje Republike Slovenije in Zavod Republike Slovenije, katerim so bili
               vplačani prispevki in ti imajo že ta sredstva predvidena. Sporazum o socialnem
               zavarovanju med Republiko Slovenijo in Bosno in Hercegovino je tretji po vrsti, ki ga
               Republika Slovenija sklepa z državami bivše SFRJ. Slovenija je do zdaj že sklenila
               bilateralni sporazum s področja socialne varnosti s Hrvaško in Makedonijo. Izhodišče
               za sklepanje sporazuma in administrativnega dogovora je predstavljala pobuda za
               sklenitev sporazuma o socialnem zavarovanju med Republiko Slovenijo ter Bosno in
               Hercegovino, ki jo je Odbor Državnega zbora za zunanjo politiko obravnaval in se
               strinjal z njo že 12. decembra 2000. Med pogajanji se pogajalski strani nista uspeli
               dogovoriti glede nekaterih odprtih vprašanj, februarja 2007 pa je slovenska stran
               razširila pogajalski mandat s predlogom, da bi vseboval tudi inštitut preračuna že
               priznanih pokojnin. In s tem je bilo besedilo dokončno usklajeno. Sporazum bo
               omogočil, da bodo upravičenci pridobili pravice iz sistemov socialne varnosti, na
               primer, sorazmerni del pokojnine, nujne zdravstvene storitve in druge pravice.
               Finančne posledice sporazuma med Republiko Slovenijo ter Bosno in Hercegovino se
               nanašajo na področje zdravstvenega zavarovanja, zavarovanja za primer brezposelnosti,
               pokojninskega in invalidskega zavarovanja ter za področje starševskega varstva in
               družinskih prejemkov. Letno naj bi to znašalo približno 15 milijonov 768 tisoč 235
               evrov. Temu je treba dodati še sredstva, potrebna za preračun pokojnin, ki po oceni
               Zavoda za pokojninsko in invalidsko zavarovanje znašajo približno 8 milijonov 345
               tisoč 852 evrov. Sporazum o socialnem zavarovanju med Republiko Slovenijo ter Bosno
               in Hercegovino je bil po šestih krogih pogajanj podpisan 19. februarja 2007 v
               Sarajevu, v Bosni in Hercegovini, administrativni dogovor o izvajanju sporazuma pa je
               bil podpisan v Sarajevu 7. novembra 2007.</p>
               <p>Kar se tiče konvencije o socialni varnosti med Republiko Slovenijo in argentinsko
               republiko. Za Republiko Slovenijo je sklenitev konvencije in administrativnega
               dogovora velikega pomena, saj je zainteresirana za zaščito in zagotavljanje socialne
               varnosti svojih državljanov. S sklenitvijo konvencije bo Slovencem, ki živijo in
               delajo v Argentini, v primeru njihove vrnitve v domovino dana možnost uživanja pravic
               iz argentinskega pokojninskega in invalidskega zavarovanja. Osebe, ki so dopolnile
               zavarovalno dobo v Sloveniji in v Argentini, bodo tako lahko uveljavljale pravice do
               dajatev iz pokojninskega in invalidskega zavarovanja v vsaki pogodbenici in pridobile
               pravice v sorazmerju z dopolnjeno zavarovalno dobo. Po podatkih Urada za Slovence po
               svetu in v zamejstvu iz leta 2002 naj bi se število Slovencev in njihovih potomcev,
               živečih v Argentini, gibalo okrog številke 30 tisoč. Konvencija zajema le področje
               pokojninskega in invalidskega zavarovanja, saj je Argentina prekomorska država in
               tovrstne konvencije ne vključujejo tudi ostalih področij socialne varnosti. Za
               izpolnitev konvencije in administrativnega dogovora ni treba zagotoviti dodatnih
               finančnih sredstev iz državnega proračuna, ampak ima sredstva zagotovljen Zavod za
               pokojninsko in invalidsko zavarovanje. Hvala lepa.</p>
            </sp>
            <sp xml:id="SDZ4-Redna-37-2008-03-25.sp302">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Mag. Drobnič, izvolite.</p>
            </sp>
            <sp xml:id="SDZ4-Redna-37-2008-03-25.sp303">

               <speaker>MAG. JANEZ DROBNIČ:</speaker>

               <p>Imamo primere urejanja takšnega sporazuma o socialnem zavarovanju, recimo med Češko
               in Slovaško, kjer obveznosti, ki so nastale pred razdružitvijo, vsaka država pokriva
               v okviru svojih pristojnosti. Tako bi pravzaprav lahko tudi bilo. To je prvo.</p>
               <p>Drugo, sporazum z Argentino za našo državo ni problematičen, ker so večje obveznosti
               v nasprotni smeri, torej imajo naši državljani ugodnejši položaj. Zgodilo se bo še
               nekaj. Z nastopom tega sporazuma o socialnem zavarovanju bodo državljani Republike
               Slovenije, ki so vplačevali v pokojninsko blagajno Bosne in Hercegovine, takoj na
               slabšem in se bodo sprožili postopki po zakonu, ki je bil posebej sprejet za
               državljane, ki so pridobili pravice v drugih republikah, sicer se bodo znašli naši
               državljani v zelo težki ekonomski situaciji in bi bilo potrebno predvideti tudi ta
               sredstva za zagotovitev dostojnih pokojnin naših državljanov, ki so zavarovanja
               pridobili v nekdanjih republikah Jugoslavije, konkretno v tem primeru Bosne in
               Hercegovine. To so pravzaprav ti pomisleki, ki sem jih navedel pri sklepanju
               socialnih sporazumov, in pomisleki, ki bodo vedno nastali pri naslednjih državah.
               Prej ali slej bo potrebno sklepati sporazume tudi z naslednjimi državami, s Črno
               goro, Srbijo, in bodo padle obveznosti na Slovenijo. Seveda verjamem, da je težko
               premakniti iz enega modela v nek drug, ko je bila vendarle napaka narejena v letu
               1997, v času Drnovškove vlade. Vsi ti sporazumi gredo potem po istem modelu, ni pa
               potrebno, da gredo vsi po istem modelu.</p>
            </sp>
            <sp xml:id="SDZ4-Redna-37-2008-03-25.sp304">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na drugi krog vprašanj poslank in poslancev, kjer je samo eno
               poslansko vprašanje namenjeno ministru brez listnice, odgovornemu za usklajevanje,
               spremljanje, izvajanje strategije razvoja Slovenije ter ministru za finance. Postavil
               ga bo gospod mag. Milan Cvikl. Prosim.</p>
            </sp>
            <sp xml:id="SDZ4-Redna-37-2008-03-25.sp305">

               <speaker>MAG. MILAN M. CVIKL:</speaker>

               <p>Dober večer. Hvala obema ministroma, da sta se pridružila oziroma ministru Turku, da
               se je pridružil in gospodu ministru za finance, da vztraja. Moje vprašanje je zelo
               enostavno. S kolegico Pečanovo sva postavila pisno poslansko vprašanje in dobila
               odgovore. Ti odgovori so dokaj različni. Minister Turk preprosto pravi, kot odgovoren
               za usklajevanje, spremljanje in izvajanje strategije razvoja Slovenije, da mogoče je
               v redu, da bi se za projekt izvedbe integralnega davčnega sistema združili domači
               izvajalci, vendar ni čisto prepričan, da imajo zadostne reference.</p>
               <p>Moja teza in teza, ki je bila postavljena v vprašanju, je zelo enostavna. Referenčni
               pogoji, ki so bili postavljeni v razpisu praktično drugega dobavitelja Hermes
               Softlab, za razliko od prvega potencialnega dobavitelja SAP, podjetje SAP preprosto
               izločajo, ker nihče v Sloveniji še ni mogel zgraditi integralnega davčnega
               informacijskega sistema za državo, ki ima približno 9 milijard evrov proračuna in
               toliko in toliko transakcij.</p>
               <p>Zato je moja tema in moje vprašanje ministru za razvoj, če poenostavim, naslednje:
               Kako bodo gradili na vrhunskih platformah domači integratorji in domači IT
               svetovalci, če ne bodo dobili "source kode" od SAP-a? SAP še nikomur ni dal source
               kode, to verjetno poznava. V katerikoli slovenski družbi so odvisni od SAP-ovih v
               narekovaju, integratorjev.</p>
               <p>Ministru za finance je vprašanje: Kakšno je sedanje stanje v zvezi z navedenim
               razpisom? Vemo, da imamo dve ponudbi. SAP ponuja 27 in pol milijonov oziroma zahteva
               za izvedbo projekta 27 in pol milijona evrov, Hermes Soft Lab 14,8 milijona
               evrov.</p>
               <p>Zanima me: Kakšno je stanje v zvezi s tem pomembnim javnim naročilom za postavitev
               davčnega informacijskega sistema, še posebej zato, ker bo v naslednjih letih to
               vendarle stalo nekaj 10 milijonov evrov?</p>
               <p>Temeljno pri tem je, obema ministroma: Kako bomo lahko zagotovili ob eventualno tujem
               dobavitelju, da se bodo spremembe davčnega sistema lahko sproti uvajale v integralni
               davčni informacijski sistem, če ne bomo imeli ali polnega dostopa do "source kode"
               ali doma usposobljenih in na ministrstvu za finance, DURS-u zaposlenih
               integratorjev?</p>
            </sp>
            <sp xml:id="SDZ4-Redna-37-2008-03-25.sp306">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister Bajuk, prosim.</p>
            </sp>
            <sp xml:id="SDZ4-Redna-37-2008-03-25.sp307">

               <speaker>DR. ANDREJ BAJUK:</speaker>

               <p>Hvala lepa. Ministrstvo za finance in Davčna uprava Republike Slovenije sta
               pripravili in objavili mednarodno javno naročilo, katerega osnovni namen je čim prej
               pridobiti ponudnika, ki bo predvsem na podlagi izkušenj, znanja in mednarodno
               primerljivih poslovnih standardov, predvsem pa absolutno v skladu s potrebami davčne
               uprave in slovenske zakonodaje, dobavil učinkovit integralni davčni informacijski
               sistem, s pomočjo katerega bo v največji možni meri olajšano poslovanje davčne uprave
               in davčnih zavezancev, bo omogočena veliko boljša analiza tveganj davčnih zavezancev,
               se bo davčnim zavezancem omogočil 24-urni dostop do vseh informacij o njihovih
               davčnih obveznostih, ne nazadnje pa se bo povečal tudi znesek pobranih davkov za
               5-10% letno, kar predstavlja med 0,5 do 1,1 milijarde evrov letno. To pomeni, da bo
               ta davčni informacijski sistem na podlagi višjega zneska pobranih davkov odplačan v
               manj kot enem mesecu. Podlaga za oceno, da bo nov informacijski sistem pomenil za
               5-10% zvišanje prihodkov iz naslova pobranih dajatev, so informacije o učinkih uvedbe
               novih informacijskih sistemov v nekaterih drugih državah članicah Evropske unije, ki
               jih je pridobila Davčna uprava. V povprečju se prihodki povišajo za približno 3%,
               DURS predvideva še dodatno povišanje prihodkov zaradi izboljšanja analize rizika.
               Seveda pa bodo ti učinki vidni šele v nekaj letih po dokončni uvedbi novega
               informacijskega sistema. Ponudnik, ki bo izbran, bo moral izpolnjevati zahtevane
               pogoje in bo z dosedanjim delom moral dokazati, da je sposoben dobaviti dober davčni
               informacijski sistem. Zaradi tega je tudi eden od razpisnih pogojev, da davčni
               informacijski sistem, ki ga ponudnik ponuja, že deluje v najmanj treh državah, saj je
               to dokaz, da je usposobljen. Prav tako pa je pomemben kriterij cena tega novega
               davčnega informacijskega sistema. Glede na to, da je eden izmed ponudnikov vložil
               revizijo zoper navedeni razpis, se trenutno čaka na odločitev Državne revizijske
               komisije.</p>
               <p>Na koncu bi še poudaril, da vsakršno vzbujanje nezaupanja v pravilnost izbora po
               nepotrebnem dodatno zavlačuje izbor ponudnika, kar bo v naslednjih mesecih ali letih
               lahko imelo velike finančne posledice na proračun Republike Slovenije predvsem zaradi
               manjšega zneska pobranih davkov. Ne bi želeli, da se ponovi podoben scenarij kot v
               letih 2001 in 2002, ko je potekal zadnji poskus zamenjave davčnega informacijskega
               sistema, saj je v tem primeru novega informacijskega sistema o upoštevanju prenosa
               podatkov iz starega v nov sistem ne bomo imeli še do leta 2014.</p>
               <p>Hvala lepa.</p>
            </sp>
            <sp xml:id="SDZ4-Redna-37-2008-03-25.sp308">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod minister, imate besedo.</p>
            </sp>
            <sp xml:id="SDZ4-Redna-37-2008-03-25.sp309">

               <speaker>DR. ŽIGA TURK:</speaker>

               <p>Dober večer, tudi v mojem imenu. Pozdravljam poslanca, kolega ministra,
               predsedujočega.</p>
               <p>Če bi nas kdo zdajle gledal, kaj počnemo tukaj v tej prazni dvorani dvajset minut čez
               deveto zvečer, bi nam najbrž rekel: "Get a libe." Ampak vseeno, vprašanja so na
               mestu, so relevantna. Predvsem jaz ne vidim razlik v teh dveh odgovorih. Služba Vlade
               za razvoj je odgovarjala na vprašanja iz razvojnega vidika. Skušala je odgovoriti na
               vprašanje, ali in kakšne razvojne priložnosti ene takšne izdelave programskega
               sistema v podporo davčni upravi izhajajo. In tukaj so seveda zadeve lahko različne.
               Dejstvo je, da je država velik naročnik informacijskih sistemov, da dobro sodeluje z
               domačo IKT industrijo. Če so moji podatki natančni, so za leto 2008 brez tega sistema
               predvidene investicije za informatizacijo javne uprave v znesku okrog 120 milijonov
               evrov. Samo za razvoj in vzdrževanje informacijskih sistemov v več kot 45 milijonov
               evrov. Praktično vsa naročila v prejšnjih letih so bila oddana domačim ponudnikom, ki
               s tem nabirajo izkušnje za morebiten prodor na tuje trge. Tudi v okviru Ministrstva
               za visoko šolstvo, znanost in tehnologijo je področje informacijskih in
               komunikacijskih tehnologij na drugem mestu, takoj za področjem materialov.</p>
               <p>Bistveno iz tega pismenega odgovora, kakšne so tukaj razvojne priložnosti. Dejstvo
               je, da prednost doma izdelane programske opreme je v tem, da se osvoji neka
               tehnologija, slabost pa, če se ponovno odkriva topla voda oziroma se delajo stvari,
               ki jih je že nekdo naredil. Prednost programske opreme, ki nastaja na neki standardni
               globalni konkurenčni platformi, je, da se Slovenija s to vrhunsko tehnologijo
               seznani. Slabost naslonitve na tuj izdelek pa je v tem, da je kruh domačih ponudnikov
               programske opreme trši, ampak so pa prisiljeni pravzaprav opraviti nek razvoj, ki je
               svetovno konkurenčen, ki ne podvaja .../izklop./...</p>
            </sp>
            <sp xml:id="SDZ4-Redna-37-2008-03-25.sp310">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Cvikl. Prosim.</p>
            </sp>
            <sp xml:id="SDZ4-Redna-37-2008-03-25.sp311">

               <speaker>MAG. MILAN M. CVIKL:</speaker>

               <p>Najprej gospodu ministru "Get a life. Get a live on westminister TV chanel" in boste
               videli, da takšna razprava poteka enkrat na teden v angleškem parlamentu. In ker se
               tam razprave začnejo ob petih popoldne, da lahko to ljudje spremljajo, ni nič hudega,
               če ob devetih zvečer to ljudje ne gledajo. Celo gledajo in poslušajo in sprašujejo.
               Tako to ni nič novega.</p>
               <p>Novo je bolj to, da pa v Državnem zboru imamo stil, da poslanec svoje opravi in potem
               odide. V westministrskem parlamentu bi tukaj sedela cela opozicija in tam cela
               koalicija. Ampak vsebina je pa pomembna. In vsebina je v bistvu pomembna z vidika
               tega, kar je povedal gospod minister. Rekel je, da sistem že mora delovati v teh
               državah in je v bistvu od teh dveh možen izbor samo na SAP. SAP deluje v Avstriji in
               Floridi. Ne vem, če so to davčno enakovredni informacijski sistemi, so pa svetovalci
               avstrijskemu davčnemu sistemu in svetovalci, ki naj bi delali za slovenski Durs, zelo
               podobni.</p>
               <p>Zato je moje vprašanje najprej ministru za finance. Gospod minister, kaj ste delali
               tri leta?</p>
               <p>Zakaj niste šli v ta razpis leta 2005? Zakaj šele leta 2008 greste v razpis? In
               sedaj, ker se je nekdo pritožil, ker meni, da je diskriminatoren razpis, ker je
               mogoče dati posel samo nekomu, ki to že ima v treh državah, bo to mogoče rešilo v
               naslednjem obdobju.</p>
               <p>In gospodu ministru za razvoj: Kako vi sedaj ocenjujete, da imamo dva dobavitelja, da
               sta se oba oblikovala v konzorcij in oba delata z domačimi izvajalci? Edina razlika
               je ta, da SAP bo domačim izvajalcem, v narekovaju, "naročil", kako naj uporabljajo to
               lastno platformo, medtem ko Hermas Soft lab dela s splošnimi relacijskimi
               podatkovnimi bazami, po katerih že teče proračun in cel kup drugih mehanizmov.
               Nenazadnje je bil davčni informacijski sistem v svoji osnovi že... /izklop./...</p>
            </sp>
            <sp xml:id="SDZ4-Redna-37-2008-03-25.sp312">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod minister Turk, imate besedo.</p>
            </sp>
            <sp xml:id="SDZ4-Redna-37-2008-03-25.sp313">

               <speaker>DR. ŽIGA TURK:</speaker>

               <p>Hvala lepa. Najprej sem vam dolžan odgovor še na tisti del prvega vprašanja, ki se
               nanaša na dostop do "source kode" oziroma nedostop oziroma kaj bo neka industrija od
               tega imela. Dostop do izvorne kode je v največji meri, če je v storitveno
               orientiranih arhitekturah razmeroma nepomemben. Dokumentirani so vmesniki, preko teh
               vmesnikov se do tega programa dostopa. Nenazadnje veliko slovenskih podjetij ima svoj
               informacijski sistem osnovan na Sapu in veliko kruha za domače izvajalce, za domačo
               pamet je bilo ta sistem povezati z drugimi sistemi oziroma ta sistem nadgrajevati.
               Gledanje, da pač domači programerji poznajo domač davčni sistem in so zato boljši, je
               podobno napačno, kot bi rekli, recimo, da bi lahko v domače hribe vrtali samo
               slovenski gradbeniki, ker pač poznajo teren. Ne vem, če je poznavanje terena tu
               bistveno, programira se po načrtu, po specifikacijah, ki jih pripravi naročnik, in
               tudi gradi se po načrtih.</p>
               <p>Če me zdaj že silite v odgovor v zvezi s tema dvema podjetjema, mislim, da imamo na
               eni strani ponudnika, ki redno izdeluje informacijske sisteme z največjo stopnjo
               zaupnosti za različne vlade, državne organe, multinacionalna podjetja, podjetje, ki
               kotira na svetovnih borzah in ima transparentno lastništvo. In na drugi strani - pa
               res ne želim, ampak če ste me izzvali, bom pač povedal - na drugi strani imamo tako
               imenovano domače podjetje, za katerega niti ne vemo, ali je domače ali ni. Govori se,
               da so med lastniki tudi neki ciprski skladi. In na mizi je menda prevzemna ponudba s
               strani nekega beograjskega podjetja. Tako da mislim, da osnovno vprašanje, če smo v
               Evropi, če smo za neko globalno gospodarstvo, potem ne more biti v tem, ali je nekaj
               tuje ali je nekaj domače, ali je tuje boljše ali je domače boljše. Samo če bodo
               računalniška podjetja izpostavljena mednarodni konkurenci, bodo rasla.</p>
            </sp>
            <sp xml:id="SDZ4-Redna-37-2008-03-25.sp314">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp xml:id="SDZ4-Redna-37-2008-03-25.sp315">

               <speaker>DR. ANDREJ BAJUK:</speaker>

               <p>Kar se tiče vašega vprašanja, kaj smo počeli prva tri leta. Kar se tiče davčne uprave
               in tega področja, smo najprej eno leto popravljali katastrofalno zakonodajo, ki ste
               jo sprejeli v prejšnjem mandatu, in strahovite napake, ki jih je bilo treba
               odpraviti. Potem smo ta sistem uvedli, zdaj smo se pa tega lotili in pripravili vse
               analize, zato smo se na tej podlagi tudi tako odločili. Hvala.</p>
            </sp>
            <sp xml:id="SDZ4-Redna-37-2008-03-25.sp316">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Cvikl, proceduralno.</p>
            </sp>
            <sp xml:id="SDZ4-Redna-37-2008-03-25.sp317">

               <speaker>MAG. MILAN M. CVIKL:</speaker>

               <p>Predlagal bom jutri oziroma v četrtek, ko bomo o tem glasovali, proceduralno
               razpravo. Gospod minister za finance se po nepotrebnem razburja. Gospod minister za
               finance se po nepotrebnem razburja, ker je temeljno to, da je leta 2005 oziroma v
               začetku leta 2006 že bil predstavljen temeljni mehanizem tega davčnega
               informacijskega sistema. To je pa knjigovodski sistem, zgrajen s strani tistih, ki so
               dobavitelji že več let. Vendar je bil ta integralni informacijski sitem zavrnjen.
               Vmes je bila zamenjana šefica DURS-a, prišel je nov šef DURS-a, katerega temeljna
               značilnost je ta, da je začel vse od začetka. In zato, gospod minister za razvoj in
               gospod minister za finance, jaz upam, da bomo imeli o tem javno razpravo. Nič ni
               narobe s tem ali onim dobaviteljem, četudi ga prevzema beograjsko podjetje, ker to
               samo pomeni, da to beograjsko podjetje, če želite, ki trenutno izvaja mimogrede za
               slovenski DURS zelo veliko aktivnosti, zelo dobro pozna davčni informacijski sitem in
               davčne sisteme, iz katerega tudi izhaja naš davčni informacijski sistem, ker je
               utemeljen na zakonodaji davka od dohodka pravnih oseb in tako naprej.</p>
               <p>Zato je moje razmišljanje, ki ga potrebujemo pojasniti, utemeljiti na razpravi v
               Državnem zboru, kaj bo Vlada naredila za to, da bo "ferplej". V razpisu ferpleja ni
               bilo. Reči, da je Sap avtomatsko boljši, kot ne vem kdo drug, gre pa za 30 milijonov
               evrov, potem, gospod minister za razvoj, se morate vprašati, zakaj se je javil od
               tujcev samo Sap. V Evropi je 27 davčnih.../nerazumljivo./... 26 davčnih
               informacijskih sistemov. In samo na enem od teh se uporablja Sap. Zakaj se niso
               prijavili drugi? Zato, ker je razpis pisan na kožo Sapa. Nas veseli, da se je
               prijavil še nekdo drug, nas veseli, da bo zdaj revizijska komisija ugotovila, ali so
               razpisni pogoji bili po evropsko postavljeni ali so bili postavljeni in pisani na
               kožo enega od podjetja. Glede "source kode" gospod minister, problem Sigme je v
               pomanjkanju "source kode". Ko midva prideva do resnega davčnega informacijskega
               sistema potem bova videla, da algoritmi, ki jih potrebujete za davčno knjigovodstvo,
               so pisani na konkreten davčni sistem, v tem primeru avstrijski, v tem primeru nemški,
               treba ga je pa napisati na konkreten davčni sistem, ki je zapisan v slovenski
               zakonodaji. Zato potrebujete "source kodo", ker drugače ne znate izračunati teh ali
               onih obresti, teh ali onih zamudnih in drugih obveznosti. Še posebej, kadar gledate
               knjigovodsko kartico posameznega davčnega zavezanca. To je bilo narejeno, zavrnjeno,
               prišel je nov direktor Dursa in šel v mednarodni razpis, ki se bo končal bog ve,
               kako, in bog ve, kdaj. Želim javno razpravo o teh dveh odgovorih... /Izklop
               mikrofona./</p>
            </sp>
            <sp xml:id="SDZ4-Redna-37-2008-03-25.sp318">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanca mag. Cvikla, da Državni zbor na naslednji seji opravi
               razpravo o odgovoru ministra za finance in ministra brez listnice, odgovornega za
               usklajevanje in spremljanje izvajanja strategije razvoja Slovenije, na njegovo
               poslansko vprašanje, bo Državni zbor odločil v okviru glasovanj v četrtek, 27. marca
               2008.</p>
               <p>Zahvaljujem se ministru in edinemu poslancu, da sta ostala z mano. S tem prekinjam to
               točko dnevnega reda, ki jo bomo nadaljevali v četrtek, 27. marca 2008, z odločanjem o
               predlaganih sklepih.</p>
               <p>Prekinjam tudi 37. sejo Državnega zbora Republike Slovenije, ki jo bomo nadaljevali
               jutri ob 9.00 uri. Hvala.<title> (SEJA JE BILA PREKINJENA 25. MARCA 2008 OB 21.25.)
               </title>
               </p>
            </sp>
         </div>
      </body>
   </text>
</TEI>
