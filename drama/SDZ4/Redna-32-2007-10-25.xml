<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-32-2007-10-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|84AD17444CF59D56C1257394003C0409</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=84AD17444CF59D56C1257394003C0409</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-32-2007-10-25.DZ" n="32">
               <name>Redna</name>
               <date when="2007-10-25"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-32-2007-10-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 32. seje</stage>
            <stage type="date">(25. oktober 2007)</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 9.00.</stage>


            <sp xml:id="SDZ4-Redna-32-2007-10-25.sp1">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci, kolegice in kolegi, gospe in gospodje!
               Pričenjam nadaljevanje 32. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednji poslanci: gospod
               Anton Anderlič, Josip Bajc, Roberto Battelli, Aleš Gulič od 16.00 do 19.00 in mag.
               Franc Žnidaršič ter Samo Bevk od 11.00 do 15.00.</p>
               <p>Prehajamo na <title>14. TOČKO DNEVNEGA REDA - DRUGA OBRAVNAVA PREDLOGA ZAKONA O JAVNI
                  AGENCIJI ZA KNJIGO REPUBLIKE SLOVENIJE</title> , v okviru rednega postopka</p>
               <p>Predlog zakona je v obravnavo Državnemu zboru predložila Vlada Republike Slovenije.
               Besedo dajem predstavniku Vlade za dopolnilno obrazložitev predloga zakona. Gospod
               minister dr. Simoniti, izvolite, imate besedo.</p>
            </sp>
            <sp xml:id="SDZ4-Redna-32-2007-10-25.sp2">

               <speaker>DR. VASKO SIMONITI:</speaker>

               <p>Spoštovani poslanci in poslanke! S predlaganim Zakonom o Javni agenciji za knjigo se
               uresničuje dolgoletna želja slovenskih literarnih ustvarjalcev, založnikov in drugih
               delujočih na področju knjige. Odločitev je zorela dolgo časa, predlog zakona, ki je
               pred vami, pa nikakor ni plod zgolj politične odločitve glede ustanovitve Javne
               agencije za knjigo, s katero se država bistveno distancira od oblikovanja kulturne in
               znanstvene politike na področju knjige ter od odločanja o financiranju programov in
               projektov na tem področju.</p>
               <p>Odločitev za ustanovitev Javne agencije za knjigo in za prenos velikega dela
               odgovornosti za stanje in razvoj področja z države oziroma Vlade na strokovno javnost
               temelji na dveh izpolnjenih realnih pogojih: prvič, na razvitosti oblik državnih
               podpor knjigi, ki zadeva podporo vsem delom verige knjige, ki se sklada z javnim
               interesom v kulturi; in drugič, na proračunskih sredstvih, namenjenih temu področju,
               ki so se od leta 2004 konkretno povečevala in omogočala izvedbo vseh načrtovanih
               ukrepov podpore.</p>
               <p>Bistveni razlogi, zaradi česar bo ustanovljena Javna agencija za knjigo, pa so:
               prvič, povezovanje instrumentov podpore knjigi, ki sta jih doslej ločeno izvajala
               Ministrstvo za kulturo Republike Slovenije in Ministrstvo za visoko šolstvo, znanost
               in tehnologijo Republike Slovenije oziroma Javna agencija za raziskovalno dejavnost,
               v enotno organizacijsko obliko; drugič, izvedba nacionalnih predstavitev slovenskega
               leposlovja in znanstvene publicistike v tujini; tretjič, povezovanje s primerljivimi
               mednarodnimi organizacijami, z namenom, da se zagotovijo novi viri financiranja;
               četrtič, možnost pridobivanja neproračunskih virov financiranja področja knjige;
               petič, izvajanje promocijskih akcij, ki potekajo na nacionalni ravni in so usmerjene
               v promocijo avtorjev ter dvigovanje zavesti o pomenu knjige in branja.</p>
               <p>O osnutku zakona je tekla široka javna razprava, izvedena je bila obravnava na
               Nacionalnem svetu za kulturo, ki je osnutek podprl. Predlog zakona je podprl tudi
               pristojni odbor v Državnem zboru. Posebej je treba poudariti, da obstaja velik
               konsenz glede ključnih elementov zakona, glede določitve področja zakona, glede
               opredelitve načel zakona in glede bistvenega dela zakona, nalog Javne agencije, ki so
               opredeljene v 4. členu in ki jih lahko določi izključno zakon. Glede teh temeljnih
               določil nismo prejeli praktično nobene pripombe s strani strokovne javnosti, z izjemo
               Društva slovenskih pisateljev, ki je menilo, da bi morala agencija pokrivati tudi
               področje nabave gradiva v splošnih knjižnicah, vendar je bil s strani Ministrstva za
               kulturo dan argument, da gre pri založništvu in knjižničarstvu za dva sistema, ki
               delujeta povsem drugače, in da takšna nesistemska rešitev, ko bi na agencijo prešel
               zgolj en del izvajanja knjižnične javne službe, ne bi bila konsistentna.</p>
               <p>Največ pozornosti je bilo namenjene sestavi sveta agencije. Predlog zakona sledi
               sistemskemu normativnemu okviru, njega podlaga je javna agencija, za katero smo
               ugotovili, da omogoča izvajanje vseh tistih nalog, ki jih zakon predvideva. Na
               ministrstvu menimo, da je predlog zakona realen in da temelji na skladnosti s
               sistemskimi zakoni, zakonu o javnih agencijah, javnofinančnih zakonih in zakonov o
               uresničevanju javnega interesa za kulturo, saj zgolj to omogoča njegovo celovito
               izvajanje v praksi. Glede vprašanja sestave sveta agencije bodo imeli predstavniki
               stroke v svetu večino. Vprašanje glede financiranja agencije, pri katerem bosta svoj
               delež odgovornosti nosili ministrstvo za kulturo in ministrstvo, pristojno za
               znanost, pa je podana rešitev v zakonu sistemsko skladna in v celoti izvedljiva.</p>
               <p>Spoštovani! Prepričan sem, da je predlog zakona konsistenten in kvaliteten ter dobra
               podlaga za to, da slovenski knjigi, literarnim ustvarjalcem in znanstvenim piscem
               zagotovimo trajnejše pogoje za njihov razvoj, slovenskim bralcem pa bolj dostopno
               knjigo. Hvala lepa.</p>
            </sp>
            <sp xml:id="SDZ4-Redna-32-2007-10-25.sp3">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za kulturo, šolstvo in šport kot matično
               delovno telo. Prosim predsednika mag. Braka Grimsa, da predstavi poročilo odbora.
            </p>
            </sp>
            <sp xml:id="SDZ4-Redna-32-2007-10-25.sp4">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav! Odbor Državnega zbora Republike Slovenije za
               kulturo, šolstvo in šport je na svoji 27. seji dne 11. oktobra 2007 obravnaval
               Predlog zakona o Javni agenciji za knjigo Republike Slovenije, ki jo je Državnemu
               zboru v obravnavo in sprejem predložila Vlada Republike Slovenije.</p>
               <p>Poleg predlagatelja zakona, Zakonodajno-pravne službe, predstavnikov Državnega sveta
               se je te seje udeležil tudi predstavnik Društva slovenski pisateljev in v razpravi
               tudi aktivno sodeloval. Razprava je bila precej obširna in se je dotikala tako nalog,
               ki bodo izvirale iz določil zakona in jih bo sedaj opravljala Javna agencija za
               knjigo, kot tudi sestave njenih delovnih teles. Predvsem pa se je dotikala ključnega
               namena, to je podpora slovenski knjigi, njenemu razvoju in prav v temu delu je bila
               dosežena visoka stopnja soglasja. Največ razprave pa je bilo o 6. in 11. členu, ki
               bosta verjetno tudi danes predmet razprave, saj so k obema členoma vloženi
               amandmaji.</p>
               <p>Sprejeli smo tudi precej amandmajev, tako so bili sprejeti amandmaji k 2., 4., 6.,
               7., 8., 9., 10. 11. in 13. členu, ki so s tem tudi odprti za eventualne amandmiranje
               na sami seji. Niso bili pa sprejeti amandmaji k 7.a in b ter 8. členu ter eden od
               amandmajev k 11. členu. Tako dopolnjeno besedilo predloga zakona je odbora v drugem
               branju na svoji seji tudi sprejel in predlaga Državnemu zboru, da to besedilo
               obravnava in po obravnavi tudi sprejme.</p>
            </sp>
            <sp xml:id="SDZ4-Redna-32-2007-10-25.sp5">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Mag. Grims, bi vas kar povabil
               zopet za govornico, da boste predstavil stališča Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-32-2007-10-25.sp6">

               <speaker>MAG. BRANKO GRIMS:</speaker>

               <p>Hvala. Najprej moram reči, da obžalujem, da nas je v tem trenutku tako malo v
               dvorani, saj si slovenska knjiga zagotovo zasluži veliko pozornost predvsem v svetu,
               v katerem se nahajamo v procesih globalizacije, ko postaneta slovenski jezik in pa
               slovenska kultura v najširšem pomenu besede vrednoti, ki jim je potrebno posvečati še
               posebno skrb. Namreč, bil bi absurd, če bi Slovenci kot narod preživeli toliko
               stoletij, kot smo jih tudi brez svoje države, uspeli svojo državo vzpostaviti,
               uresničiti tisočletne sanje, potem pa bi nastale težave prav pri ohranjanju naše
               zavesti, naše kulturne dediščine, našega jezika in glede tega, kar danes obravnavo,
               slovenske knjige.</p>
               <p>Zakon, ki je pred nami, je po oceni Poslanske skupine SDS zelo pozitivna rešitev, za
               katero smo si prizadevali dolgo vrsto let. Spomnil bi, da že, ko so se sprejemale
               resolucije za področje kulture, pa tudi v drugih primerih, smo vložili več
               amandmajev, tudi amandmaje, ki so posebej poudarjali pomen ohranjanja in krepitve
               slovenske knjige, vendar jih je takratna koalicija, ko smo bili še mi v opoziciji,
               dosledno zavračala. Tako je prav tej koaliciji, tej Vladi uspelo, da je prvič
               predložila pravni akt, zakon, ki postavlja stvari na pravo mesto, ki omogoča, da se
               iščejo dodatni viri financiranja za razvoj slovenske knjige in ki predvsem poudarja
               pomen nadaljnjega razvoja in vzpostavlja pravni okvir za krepitev vloge slovenske
               knjige. To je iz razlogov, ki sem jih navedel, zaradi spremenjenih družbenih pogojev,
               zaradi spremenjenih pogojev v svetu, izjemnega pomena. Ne gre tukaj samo za knjigo v
               ožjem pomenu besede, tukaj lahko rečemo, da gre kar za ohranjanje pomembnega dela
               slovenske kulture in tudi za njegovo krepitev. Rešitve, ki so v zakonu, so po naši
               oceni zelo dobre, gre za uravnoteženo sestavo organov. Z amandmajem, ki je danes
               vložen s strani poslanskih skupini koalicije, po naši oceni zelo dobro sledimo
               zavezi, ki smo jo dali tudi na seji odbora, ko smo tudi predstavnikom društva
               pisateljev in drugim udeležencem zagotovili, da bomo storili korak v smeri, ki so ga
               želeli. In kot zanimivost naj povem, da prejšnji petek sem se imel priložnost sestati
               tudi z vodstvom Društva slovenskih pisateljev in tam je bil ta amandma ocenjen celo
               kot boljši kot tisti, ki so ga sami pripravili, iz več razlogov, zaradi
               operativnosti, ker gre za sedem ljudi, ker je lažje potem dosegati večino, pa tudi
               zaradi sestave, kar jim je zelo pomembno - namreč, če imaš direktno predlagateljstvo
               s strani več skupin in te skupine skupaj volijo enega, potem je zmeraj v prednosti
               tista skupina, ki je največja. Taka rešitev, kot je sedaj, o tem smo se takrat vsi
               strinjali, tudi Društvo slovenskih pisateljev, pa omogoča, da se vendarle izbere
               vedno uravnoteženo sestavo, da potem ne pride do tega, da bi bili na koncu lahko
               tisti, ki so neposredni, če tako rečem, ustvarjalci slovenske knjige odrinjeni ob rob
               oziroma celo zapostavljeni pri sestavi teh teles. Seveda pa tak način sestave daje
               večjo odgovornost tistemu, ki lahko s svojim ravnanjem tudi vpliva na to sestavo, kar
               v danem primeru pomeni odgovornega ministra v tistem delu, ko ima on to pristojnost.
               Nekateri, kot veste, imajo tudi možnost direktnega kandidiranja po tem predlogu.
               Kljub temu je bilo izraženih več pomislekov. Sam osebno menim, da so neutemeljeni.
               Taka je tudi ocena Poslanske skupine SDS. Kar pa se tiče krepitve financiranja, kar
               se tiče iskanja dodatnih virov, tukaj pa gre za preprosto dejstvo, da ves mandat te
               Vlade so se sredstva, namenjena slovenski knjigi, povečevala, realno in v številkah
               povečevala, in je popolnoma jasno, da je to politika, ki jo nameravamo tudi
               nadaljevati. .../Opozorilni znak za konec razprave./... Logično nadaljevanje je tudi
               predložen zakon. Iz tega razloga, kot rečeno, Poslanska skupina SDS ta zakon
               pozdravlja in ga bo podprla.</p>
            </sp>
            <sp xml:id="SDZ4-Redna-32-2007-10-25.sp7">

               <speaker>PREDSEDNIK FRANCE CUKJATI:</speaker>

               <p>Mag. Majda Potrata bo predstavila stališče Poslanske skupine Socialnih demokratov.
            </p>
            </sp>
            <sp xml:id="SDZ4-Redna-32-2007-10-25.sp8">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani gospod minister s sodelavcema.
               Spoštovane poslanke in poslanci! Poslanska skupina Socialnih demokratov načelno
               pozdravlja Predlog zakona o Javni agenciji za knjigo Republike Slovenije in se
               pridružuje tistim, ki ugotavljajo, da je predlog zakona nastajal dlje časa, ne
               nazadnje je ena od različic skrbi za knjigo zastopana ali izražena tudi v nacionalnem
               programu za kulturo, takrat res da še v obliki javnega sklada. In tudi pripravljavec
               gradiva je tehtal to možnost med javnim skladom in med javno agencijo in se zaradi
               vsega, kar se v zvezi z javnimi skladi pripravlja kot sprememba, odločil za
               normativni okvir in imamo tako pred seboj zakon o javnih agencijah.</p>
               <p>Pridružujemo se mnenju Državnega sveta, ki je v mnenju zapisal, da načelno je treba
               Zakon o Javni agenciji za knjigo podpreti. Če pa natančno sledimo ciljem in namenom
               predlagatelja tega zakona, potem bi vendar kazalo opozoriti na to, da če je temeljna
               naloga Javne agencije povečati vpliv strokovne javnosti pri odločanju o tem, kakšna
               naj bo politika na področju knjige, potem je vsekakor treba opozoriti na številne
               pripombe glede sestave sveta. Kajti tudi predlagatelj sam je v uvodu k zakonu zapisal
               (berem zdaj poglavje "Razlogi za sprejem novega zakona, večja udeleženost strokovne
               javnosti"): "Agencija za knjigo se ustanovi z namenom, da se glede na vrsto in naravo
               njenih nalog zagotovi intenzivnejšo participacijo strokovne javnosti, ki deluje na
               področju knjige, s tem doseže večjo strokovnost odločitev o financiranju programov in
               projektov ..." - to pomeni, da za opravljanje nalog agencije ni potreben stalen in
               neposreden politični nadzor, kar je eden izmed pogojev za ustanovitev javne agencije,
               ki jih navaja 4. člen Zakona o javnih agencijah. Posebej poudarjam, da je v
               nadaljevanju tudi zapisano, kako bo strokovna javnost neposredno vplivala na program
               dela agencije ravno s svojo zastopanostjo v svetu javne agencije. In tu se začno
               težave. Res, da je za strokovne odločitve predvideno tudi četvero strokovnih komisij
               za knjižno in revijalno produkcijo, za leposlovje, za tako produkcijo tudi s področja
               znanosti, za literarne prireditve in razvijanje bralne kulture ter za mednarodno
               promocijo slovenskega leposlovja in znanstvene publicistike, vendar te strokovne
               komisije ne bodo neposredno zastopane v svetu, ampak je 7-članski svet agencije
               sestavljen iz 3 članov, ki jih neposredno imenuje ustanovitelj, zdaj po novem
               predlogu amandmaja tudi član oziroma predstavnik reprezentativnega združenja
               pisateljev, in 3 članov, ki jih na poziv ravno tako izbere, imenuje ustanovitelj.</p>
               <p>Sploh se zdi, da je v zakonu ali v uvodnem delu mogoče videti prepletanje državnega
               in javnega. Socialni demokrati menimo, da bi moral priti v delovanju Javne agencije
               za knjigo Republike Slovenije predvsem javni interes. In če je tako, potem bi morala
               biti zastopanost v svetu agencije drugačna, zlasti pa bi moral biti drugačen postopek
               imenovanja članov. To je zaenkrat prepuščeno aktu o ustanovitvi in ni mogoče
               ugotoviti ali zatrditi, da bodo upoštevane v tem aktu vse tiste pripombe, ki jih je k
               6. členu predloga zakona zapisala Zakonodajno-pravna služba. Po izkušnjah sodeč je
               razlika med napovedmi in realizacijo v tem mandatu kar precejšnja.</p>
               <p>Druga stvar, ki jo je treba omeniti v imenu poslanske skupine pa je, da Javna
               agencija za knjigo bo imela osemčlansko ekipo, bistveno povečanih sredstev pa ne, v
               okviru predvidenih bo se vse gibalo. Hvala.</p>
            </sp>
            <sp xml:id="SDZ4-Redna-32-2007-10-25.sp9">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jožef Školč bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-32-2007-10-25.sp10">

               <speaker>JOŽEF ŠKOLČ:</speaker>

               <p>Hvala lepa. Torej, gospod predsednik, spoštovane kolegice, kolegi! Jaz bi najprej
               rekel, da je le treba predvsem pohvaliti tiste, ki so na to razpravo prišli. Kar se
               tiče Poslanskega kluba LDS, smo mi tokrat ubrali neko taktiko in se zavestno
               odločili, da bomo ne glede na to, da imamo v svojem klubu ljudi, ki o tem veliko
               vedo, da bomo predvsem zagovarjali tisto, kar se da prepoznati kot javni interes in
               iz tega vidika sami kot klub nismo vlagali amandmajev, ampak smo šli in podpirali
               tiste predloge, ki smo jih dobivali iz zainteresirane javnosti in predvsem iz Društva
               slovenskih pisateljev. To smo počeli skupaj z drugimi kolegi poslanci, ki z nami
               delijo skrb za to področje.</p>
               <p>Kar se tiče razprave, ki je danes pred nami, je potrebno povedati, da je ta zakon o
               agenciji sigurno korak naprej od tega, kar je predvidela resolucija; korak je žal
               pozen, če ne prepozen. Mogoče se je ministrstvo odločilo za to agencijo tako pozno
               zaradi tega, ker ves čas ni hotelo organizirati sklada, h kateremu ga je zavezovala
               resolucija o delovanju na področju kulture. Sklad v tej resoluciji je bil ravno tako
               - in tu je navezava na diskusijo v prejšnjem parlamentu - ustanovljen na pobudo
               Društva slovenskih pisateljev in s podporo vseh poslank in poslancev prejšnjega
               sklica. O tem lahko merodajno govorim, ker sem tudi takrat organiziral te podpise, s
               tem da so takrat poslanci vseh strank zmogli to moč, da so glasovali tudi proti
               idejam gospe Rihterjeve v korist slovenske knjige. Danes je situacija žal drugačna.
               Ko govorimo o tisočletnih sanjah, mene vedno zaskrbi, ker takrat, ko kdo o tem
               govori, vedno vem, da je to priložnost za te sanje, ki jih sanja čisto neka konkretna
               politična opcija. In ta zakon v teh rešitvah pravzaprav pomeni uresničitev sanj SDS
               in uresničitev sanj ministra Simonitija in njegovih privržencev. Zagotovo ni res, da
               ti amandmaji, ki jih je vložila koalicija, v večji meri zadovoljujejo potrebe in
               interese Društev slovenskih pisateljev. Če je bil ta pogovor predsednika odbora za
               kulturo z vodstvom društva opravljen v četrtek in petek, ne bom govoril, koliko
               diskusij glede na korespondenco, ki ste jo vsi lahko spremljali tudi na elektronski
               pošti, je potrebno povedati, da je bil v ponedeljek, se pravi, nekaj dni za tem
               protestni zbor Društva slovenskih pisateljev in da je na tem protestnem zboru ta isti
               predsednik in vsi prisotni, bilo jih je baje več kot 50, da so soglasno zavrnili
               predlog koalicije kot nespodoben, kot neprimeren in kot takšen, ki pravzaprav pomeni
               alibi za ministra in njegove privržence .../Opozorilni znak za konec razprave./... ne
               pa kot nekaj, kar koristi Javni agenciji za knjigo. Hvala lepa.</p>
            </sp>
            <sp xml:id="SDZ4-Redna-32-2007-10-25.sp11">

               <speaker>PREDSEDNIK FRANCE CUKJATI:</speaker>

               <p>Hvala. Gospa Marjetka Uhan bo predstavila stališče poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-32-2007-10-25.sp12">

               <speaker>MARJETKA UHAN:</speaker>

               <p>Hvala lepa za besedo, predsednik. Spoštovani minister s sodelavci, poslanke in
               poslanci! Lepo pozdravljeni. V Novi Sloveniji se zavedamo, da je slovenska beseda v
               slovenskem, še bolj pa v evropskem prostoru zelo pomembna in slovenska knjiga je
               nosilka razvoja slovenskega jezika. V Novi Sloveniji smo prepričani, da je slovenski
               knjigi potrebno nameniti več pozornosti, pa ne samo v besedi, ampak tudi v dejanjih.
               Lahko rečemo, da se od svoje osamosvojitve naprej kaže potreba po bolj celovitem
               pristopu na področju knjige. Zavedati se moramo, da smo majhen narod, da se naša
               založniška dejavnost šteje v nekaj sto izvodih, ne pa v tisočih, kot je to v navadi
               pri številčnejših narodih. Prav zato je še toliko bolj pomembno, da slovenska država
               skrbi za slovensko knjigo. Vseskozi od osamosvojitve naprej se je kazala potreba po
               dejavnejši politiki, ki bi spodbudila razvoj področja knjige in večala njeno
               dostopnost. Veseli nas, da se povečujejo proračunska sredstva za knjigo.</p>
               <p>Tudi ustanovitev agencije za knjigo je pomemben sistemski korak v smeri, ki postavlja
               trdnejše temelje za prihodnji razvoj slovenske knjige. V Novi Sloveniji smo mnenja,
               da bo Javna agencija za knjigo prinesla novo dodano vrednost pri razvoju slovenske
               knjige, saj bo le-ta imela poleg podporne tudi koordinativno in izvajalsko nalogo. V
               svetu agencije bodo zastopani prdstavniki strokovnih krogov, prav tako pa bodo tudi v
               okviru agencije delovale strokovne komisije, kar pomeni, da bo zagotovljena
               strokovnost dela agencije. Poleg tega pa bo naloga agencije zagotavljati tudi druga
               neproračunska sredstva, ki bodo usmerjena v promocijo avtorjev, knjig in branja.</p>
               <p>Odkar je Slovenija postala del velike združene Evrope, je še kako pomembno, da
               ohranimo slovenski jezik in slovensko kulturo in v Novi Sloveniji vsa prizadevanja
               države v tej smeri podpiramo. Mnenja smo, da bo Javna agencija za knjigo zagotovila
               trajnejši pogoj za ravzoj področja knjige, da bo omogočila sistematično in dolgoročno
               izvajanje podpornih nalog, ki bodo omogočile boljšo dostopnost knjige slehernemu
               državljanu, in zato bomo Predlog zakona o Javni agenciji za knjigo podprli. Podprli
               pa bomo tudi amandma koalicije k 6. členu, ki govori o sestavi agencije za knjigo, in
               sicer amandma upošteva bistveni predlog Društva slovenskih pisateljev, da se enega
               izmed njih tudi deligira v svet agencije. Hvala lepa.</p>
            </sp>
            <sp xml:id="SDZ4-Redna-32-2007-10-25.sp13">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marjan Drofenik bo predstavil stališče Poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-32-2007-10-25.sp14">

               <speaker>MARJAN DROFENIK:</speaker>

               <p>Spoštovani predsednik, spoštovani gospod minister s sodelavkama, poslanke, poslanci!
               V Slovenski ljudski stranki vedno poudarjamo pomen slovenske kulture in slovenskega
               jezika, katerega razvoj in obstoj v največji meri zagotavlja gotovo slovenska knjiga.
               Zato razumemo, da se Javna agencija za knjigo ustanavlja ravno z namenom, da bo
               zagotovila obstoj in razvoj slovenske knjige in s tem slovenskega jezika. Agencija bo
               opravljala posamezne naloge, ki jih glede na njihovo narava in vrsto ni mogoče
               izvajati v okviru ministrstva za kulturo oziroma tudi za visoko šolstvo, znanost in
               tehnologijo. S tem bo po našem mnenju uresničena tudi želja literarnih ustvarjalcev
               in založnikov. Lažja in bolj organizirana bo izvedba nacionalnih predstavitev
               slovenskega leposlovja in znanstvene publicistike v tujini ter povezovanje s
               primerljivimi mednarodnimi organizacijami vse z namenom, da se zagotovijo novi viri
               financiranja, možnost pridobivanja neproračunskih virov financiranja področja knjige
               in izvajanje drugih potrebnih nalog.</p>
               <p>V javni razpravi, v kateri je sodeloval po zatrjevanju ministra tudi Nacionalni svet
               za kulturo, je bil dosežen konsenz glede zakona. V teh razpravah je bilo največ
               pozornosti namenjeno sestavi sveta ter financiranju Javne agencije za knjigo. Zadnje
               čase pa se kljub temu v javnosti pojavljajo nekatera nasprotovanja in dvomi o dobrem
               namenu zakona, češ da predlog zakona ne določa niti števila niti sestave članov sveta
               in bo zato predlagatelj moral glede na raznolikost naštetih predlagateljev
               predstavnikov jasno določiti njihovo zastopanost in s tem zagotoviti, da ne bodo v
               svetu agencije zastopani le določeni interesi. To je bilo tudi storjeno.</p>
               <p>V razpravi, v kateri je sodeloval tudi predsednik Društva slovenskih pisateljev, je
               bilo največ govora o predloženih amandmajih k 6. členu, ki opredeljujejo sestavo
               sveta javne agencije, ter o predlogu, da se v 11. členu tudi opredeli, da bi se
               ocenjeni davek na knjigo postopoma v celoti vračunal prihodke agencije iz državnega
               proračuna. Mogoče bo enkrat v prihodnosti potrebno k temu tudi dejansko pristopiti,
               vendar smo v tem trenutku veseli, da je storjen prvi korak. Podprli bomo predlagan
               amandma k 6. členu, ki so ga predlagale poslanske skupine SDS, NSi, SLS in DeSUS, in
               zakon v celoti tudi podprli. Ker v Poslanski skupini SLS menimo, da je sprejem Zakona
               o ustanovitvi Javne agencije za knjigo v Sloveniji pomembno. Hvala lepa.</p>
            </sp>
            <sp xml:id="SDZ4-Redna-32-2007-10-25.sp15">

               <speaker>PREDSEDNIK FRANCE CUKJATI:</speaker>

               <p>Hvala. Gospa Majda Širca bo predstavila stališče Poslanske skupine Zares.</p>
            </sp>
            <sp xml:id="SDZ4-Redna-32-2007-10-25.sp16">

               <speaker>MAJDA ŠIRCA:</speaker>

               <p>Lep pozdrav vsem skupaj! Ko se izteka nacionalni program za kulturo, ki narekuje, da
               naredimo na tak ali nekoliko soroden način to, kar delamo danes in v prihodnjih dneh,
               lahko rečem, da velja pozdraviti to odločitev, da končno dobimo agencijo za knjigo
               namesto načrtovanega sklada, ampak gre vendarle za sorodno organizacijo. Naj povem
               še, da pred dnevom reformacije je lepo, da obravnavamo pomembno rešitev; pomembno
               rešitev tako za knjigo, kot tudi za državo, ki knjigi na nek način vlada vsaj z
               načinom njene regulacije in odmere njenih sredstev. Skratka, s tem zakonom se knjiga
               vrača knjigi. In da bi, kot rečeno, pred dnevom reformacije ne preživeli z rdečicami,
               velja prisluhniti argumentom, ki bodo ob tej obravnavi še zadnjič dani.</p>
               <p>Na prvi pogled je z javno agencijo vse v redu. Odločitve s področja knjižne
               dejavnosti se selijo na avtonomno inštitucijo, ki naj bi se odmaknila od politike
               oziroma ministrstva, od vlade, kar je dobro tako za ministrstvo kot za knjigo samo.
               Hkrati pa je treba vedeti, da bo agencija izvajalec ali koordinator političnih
               odločitev, to se pravi, odvisna bo od količine sredstev in drugih smernic in ciljev,
               ki si jih bo zastavila vlada, tako v dolgoročnih kot kratkoročnejših ciljih. Torej bo
               agencija na nek način odvisno-avtonomen servis, pravzaprav drugače tudi ne more biti.
               Ampak da bi ta avtonomnost, o kateri govorimo, da bi to bilo res res, poglejmo,
               koliko gre dejansko zares. Porajajo se namreč neki dvomi, da je zakon preohlapen in
               da je ta avtonomnost omejena. Jaz te dvome tudi delim. Namreč, pušča odprto polje, ki
               ga bodo zapolnili, zajeli šele podzakonski akti. O tem, recimo, kako bo agencija
               delovala, kakšne kompetence bodo imele strokovne komisije, v kakšno širino bodo šle,
               kakšne kompetence bo imel sam svet v detajlih oziroma v nadaljnjih, ne samo tistih
               odločitvah, ki so ohlapno zapisane v zakon. Skratka, mislim tudi, da bo uspešnost
               agencije v veliki meri odvisna od teh aktov, za katere pa ne vemo, kako in kakšni
               bodo, ker so pač podzakonski akti in nimajo dovolj mesa in kosti, ki jim jih nudi ta
               zakon.</p>
               <p>Dvom gre tudi v zajetje vse knjižne dejavnosti, tako literarne, torej tako tiste, ki
               se prenaša z Ministrstva za kulturo, kot tiste, ki se prenaša iz Javne agencije za
               raziskovalno dejavnost. In to ne samo dejavnost, ki je vezana na knjižničarstvo, ki
               je zelo povezana s samo knjigo, ampak tudi tista, ki gre v partikularne druge
               interese. Vemo, da številna ministrstva danes po lastnem ali drugačnem okusu tudi
               financirajo, ampak zagotovo ne tako sistematično kot Ministrstvo za kulturo, knjižno
               dejavnost in to polje bo sedaj ostalo odprto. Kot tudi zelo specifična kataložna in
               druga, še posebej revijalna literatura, ki spremlja določena področja.</p>
               <p>Seveda je odprto ostalo tudi vprašanje združevanja kriterijev, tistih, ki sedaj
               veljajo na Ministrstvu za kulturo, in tistih, ki so na Javni agenciji, za znanstvene
               monografije, za strokovno literaturo, ampak to pomeni, da bo vendar zelo veliko dela
               pri tem, ko se bo sama agencija konstituirala.</p>
               <p>Ključni organ je seveda svet, ki je v predlagani obliki še vedno sporen, močno
               sporen. Danes slišimo, da so se dogajali neki dogovori, hkrati pa slišimo, da se niso
               dogajali. Vsekakor se soočamo s tremi rešitvami, tistimi, ki jih zagovarjajo od
               samega začetka predstavniki uporabnikov, najmočnejši, se pravi, društvo pisateljev,
               in smo jih povzeli nekateri poslanci, obstajajo korekture tistih, ki jih Vlada
               popravlja in oblikuje tako, da bo ta agencija delala po njenem okusu, in tako naprej
               - o tem bomo seveda več v nadaljevanju.</p>
               <p>Seveda je pa ključno vprašanje 11. člena, se pravi tistega, ki govori o tem, na
               kakšen način se bodo sredstva zagotavljala za knjigo nasploh.</p>
               <p>In čisto na koncu naj povem, da je ključno vprašanje, pred katerim je Slovenija
               danes, vprašanje, ki ga odpira Evropa in odpira nov način obdavčevanja tudi umetniške
               dejavnosti.</p>
            </sp>
            <sp xml:id="SDZ4-Redna-32-2007-10-25.sp17">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališče poslanske skupine Slovenske nacionalne
               stranke. Prosim.</p>
            </sp>
            <sp xml:id="SDZ4-Redna-32-2007-10-25.sp18">

               <speaker>SAŠO PEČE:</speaker>

               <p>Spoštovani prisotni! Dejstvo je, da samo ime predloga zakona, ki je danes pred nami,
               naj bi na neki deklarativni ravni zagotavljalo boljšo prihodnost in boljše dni za
               slovensko knjigo, slovensko besedo in vse, kar je povezano s tovrstno dejavnostjo. Iz
               tega naslova so seveda predlo zakona, ampak samo iz naslova, je za podpreti in je za
               spodbujati. Dejstvo je, da z dnem vstopa v okvir evroatlantskih povezav, dejstvo je,
               da v dobi novih načinov komuniciranja slovenska knjiga izgublja žal na pomenu.</p>
               <p>Po drugi strani pa moramo poudariti, da je še vedno, jaz verjamem, da v ponos vseh
               nas, naša tradicija pisane besede, naša zgodovina pisane besede. In če pogledamo v
               omenjeni zakon in pregled amandmajev, potem moram s tega mesta sporočiti vsaj
               ministru in ostalim poslancem, ki imajo glasovalno pravico, dve hudi anomaliji, ki
               jih skušamo kot sopredlagatelji amandmaja k 6. členu v okviru omenjenega zakona
               popraviti. Prvič je seveda vprašanje financiranja, financiranja agencije. Po naši
               oceni je potrebno knjigo in vse, kar je povezano z vsebino knjige v najširšem krogu
               ali v smislu besede opredeliti kot, kakor pravijo v društvu "kot stabilen vir", ki bo
               seveda omogočal, da ne bo prišlo do dnevnopolitičnega vpliva na pisano besedo in,
               seveda, s tem nesmiselnost dojemanja vsebine posameznega dela. Po drugi strani pa
               moram opozoriti, da se nam zdi sam zakon brez morebitnega sprejema amandmaja k 6.
               členu, to je tisti člen, o katerem ste govorili skorajda vsi govorniki pred menoj, bi
               bil zakon dokaj prazen; bi seveda stvari urejal površinsko ali bolje rečeno, na
               polovičen način, torej polovičarstvo. Po naši oceni zato agencija in pa seveda svet,
               ki bi moral biti eden izmed tistih organov, ki imajo izvršno vejo oblasti, ne bi smel
               biti pod vplivom, posrednim ali neposrednim, omenjenega resornega ministrstva, ampak
               izključno pod vplivom stroke in tistih, ki ustvarjajo pisano besedo.</p>
               <p>Zato s tega naslova seveda napovedujem podporo spremembam v obliki amandmajev k
               omenjenemu zakonu in v primeru sprejema teh amandmajev, ki po naši oceni resnično
               poskušajo ustvariti distanco med vplivom aktualne politike na ministra in ministrovim
               vplivom na knjigo. In potrebno je distancirati ministrov vpliv ali pa vpliv politike
               na knjigo. Knjiga mora biti samostojna, knjiga mora biti tista, ki odraža svojo
               vsebino in ne vsebine aktualne vladne politike. Hvala.</p>
            </sp>
            <sp xml:id="SDZ4-Redna-32-2007-10-25.sp19">

               <speaker>PREDSEDNIK FRANCE CUKJATI:</speaker>

               <p>Hvala. Mag. Vasja Klavora bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-32-2007-10-25.sp20">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovani gospod minister, spoštovane poslanke in
               poslanci! V naši poslanski skupini bomo predlog zakona podprli z veseljem, ker ta
               predlog zakona pozdravljamo. Tudi zato, ker je besedilo predloga načelno usklajeno in
               ga podpira tako koalicija kot opozicija, predvsem pa tudi strokovna javnost, ki si za
               oblikovanje takega predloga in posledično tudi za njegov sprejem prizadeva že vrsto
               let. Predlog vsekakor na načelni ravni pomeni spodbudni izraz dosežene ravni kulturne
               politike na področju knjige kot vrednote v javnem interesu. S sprejemom le-tega pa bo
               tako knjiga kot vrednota v javnem interesu prepoznana tudi s strani države. Dejstvo
               je, da se je kulturna politika na področju knjige izrazito razčlenila, zato se
               poslanci naše poslanske skupine strinjamo s predlagano rešitvijo, ki omogoča celovito
               podporo vsej knjižni verigi. Predlog predvideva ustanovitev Javne agencije za knjigo
               in takšno namero v naši poslanski skupini podpiramo. Osnovni smisel agencije je
               predvsem celostna obravnava področja in njegova trajnejša zaščita, hkrati pa tudi
               nekatere nove naloge, ki jih zaradi pravnega statusa agencija lahko opravlja. Posebno
               pozornost pa je bila tudi na seji odbora namenjena sami formi predlagane agencije za
               knjigo. Tudi v naši poslanski skupini smo se osredotočili predvsem na vprašanje
               emancipacije stroke v vodenju in odločitvah agencije. Agencijo naj bi ob direktorju
               vodil svet, sestavljen iz predstavnikov ustanovitelja in predstavnikov strokovne
               javnosti, ki jih ustanovitelj izbere z javnim pozivom. Glede na osnovni smoter
               predloga zakona, in sicer da naj bi ta nova forma prispevala k večjemu vplivu stroke
               in s tem večji kakovosti sprejetih odločitev, smo v naši poslanski skupini ocenili,
               da je bilo prvotno besedilo preohlapno.</p>
               <p>V zvezi s tem je naša poslanska skupina, sicer udeležena pri podpisu koalicijskega
               amandmaja, vendar pa bomo podprli amandma, vložen skozi strani skupine poslancev, ki
               povzema strokovnejše rešitve, predlagane s strani Društva slovenskih pisateljev. Ta
               določa, da ima svet določeno število članov, sicer šest, od katerih polovico članov
               imenuje ustanovitelj na predlog uporabnikov, drugo polovico pa imenuje po svoji
               izbiri. Ocenjujemo, da bo takšna sestava sveta omogočala strokovno neodvisnost
               odločanja.</p>
               <p>Menimo, da je tudi financiranje agencije urejeno na zadovoljiv način, saj so finančna
               sredstva zagotovljena v proračunu Republike Slovenije, kar pomeni dokaj stabilno in
               tudi predvidljivo financiranje knjige, državni proračun pa predstavlja glavni vir
               financiranja. Glede na to, da ima Slovenija enega največjih davkov na knjigo v
               Evropski uniji, pa menimo, da bi bilo potrebno del tega pobranega davka tudi vrniti v
               področje knjige, zato se strinjamo z rešitvijo, ki to omogoča, in sicer da se
               sredstva državnega proračuna letno povečujejo za 20% pobranega davka na knjigo iz
               preteklega leta, tako da se praktično peto leto ta davek v celoti vračuna v prihodke
               agencije. Predlog pa tudi omogoča pridobivanje neproračunskih virov za knjigo, višina
               slednjih pa bo odvisna od sposobnosti same agencije. Naša poslanska skupina bo, kot
               je že rečeno, ta predlog podprla, saj ga ocenjujemo za kvalitetnega. Hvala.</p>
            </sp>
            <sp xml:id="SDZ4-Redna-32-2007-10-25.sp21">

               <speaker>PREDSEDNIK FRANCE CUKJATI:</speaker>

               <p>Hvala. Gospa Maria Pozsonec bo predstavila stališča Poslanske skupine italijanske in
               madžarske narodne skupnosti. Prosim.</p>
            </sp>
            <sp xml:id="SDZ4-Redna-32-2007-10-25.sp22">

               <speaker>MARIA POZSONEC:</speaker>

               <p>Hvala lepa, gospod predsednik, za besedo. Lep pozdrav vsem prisotnim. Zakon določa
               ustanovitev delovanja organizacijo, financiranje in nadzor nad Javno agencijo za
               knjigo Republike Slovenije ter opredeljuje njene naloge. Namen agencije za knjigo je
               opravljanje strokovnih, razvojnih in izvršilnih nalog v zvezi z izvajanjem strateških
               dokumentov in usmeritev na področju knjige. Agencija za knjigo opravlja tudi druge
               naloge, vezane na spodbujanje razvoja na področju knjige, skladno z namenom,
               določenim v aktu o ustanovitvi. Agencija za knjigo si bo zagotovila trajnejše pogoje
               za razvoj področja knjige na način, da skladno z javnim interesom, ki se veže na
               knjigo kot takšno, omogoči sistematično in dolgoročno izvajanje različnih podpornih
               nalog, ki se nanašajo na izboljšanje položaja ustvarjalcev, založnikov, knjigarn ter
               ki bodo omogočili boljšo dostopnost knjige slehernemu državljanu. V ta namen bo
               agencija za knjigo izvajala podporne naloge, ki bodo skladne z javnim interesom na
               področju knjige, ki bodo upoštevale kompleksnost in notranjo povezanost vseh členov
               verige knjige od avtorjev, založnikov, knjižnic, knjigarn do bralcev. Pomembno načelo
               pa se nanaša tudi na spodbujanje boljše prepoznavnosti slovenskih avtorjev in s tem
               slovenske kulture in slovenske države v svetu. Torej, srečno slovenska knjiga.</p>
            </sp>
            <sp xml:id="SDZ4-Redna-32-2007-10-25.sp23">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               o členih in vloženih amandmajih, ki jo bomo opravili na podlagi pregleda vloženih
               amandmajev z dne 23. oktobra 2007. V razpravo dajem 6. člen ter amandma skupine
               poslancev s prvopodpisanim gospodom Jožefom Školčem, amandma poslanskih skupin SDS,
               NSi, SLS in DeSUS ter amandma Poslanske skupine Zares. Odpiram prijavo za razpravo.
               Kdo želi razpravljati o 6. členu in amandmajih k temu členu, naj se prijavi. Prosim.
            </p>
            </sp>
            <sp xml:id="SDZ4-Redna-32-2007-10-25.sp24">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! K 6. členu sta, kot ste že
               izpostavili, vložena dva amandmaja. Enega je predlagala skupina poslancev s
               prvopodpisanim kolegom Jožefom Školčem, ta amandma sem tudi podpisal, vsebinsko pa
               jih je pripravilo Društvo slovenskih pisateljev. Če se spomnim razprave na matičnem
               odboru, potem je bil narejen določen napredek, saj je tudi amandma koalicijskih
               poslancev, ki je tudi vložen k temu členu, šel v smeri, da vključuje tudi članstvo
               reprezentativnega Društva slovenskih pisateljev v svetu javne agencije. Seveda pa si
               Vlada tu še vseeno s tem amandmajem ohranja zelo veliko pristojnost. Namreč, svet je
               zelo pomemben organ in mislim, da če gre za Javno agencijo za knjigo Republike
               Slovenije, da mora biti čim bolj avtonomen in samostojen ter strokoven v svojih
               odločitvah. V Nacionalnem programu za kulturo smo zapisali, da je treba pospeševati
               dostopnost knjige v slovenskem jeziku s spodbujanjem izvirne ustvarjalnosti, kakor
               prevodne književnosti, s posebnim namenom širiti in poglabljati bralno kulturo. Tam
               smo zapisali tudi nekaj ciljev, da je treba zvišati število prodanih knjig, da je
               treba povečati dostopnost do knjige. Potem, da je treba zviševati naklado knjig in
               regij, da je treba spodbujati razvoj knjigarniške mreže, dvigniti raven bralne
               kulture. Naj mimogrede rečem, da se baje v enem izmed ministrskih predalov že nekaj
               časa nahaja tudi nacionalni program za bralno kulturo in prav bi bilo, da bi ga v
               Državnem zboru čim prej dobili na mizo.</p>
               <p>Poleg tega pa bo svet imel zelo velike pristojnosti in bo razpolagal z relativno
               velikimi sredstvi. Že danes na ravni Vlade - ti podatki so sicer za leto 2005 - za
               knjigo namenjamo 2 milijardi 157 milijonov tolarjev (takrat smo imeli še tolarje,
               zato so podatki v tolarjih). No, agencija pa bo sedaj združevala tisti del sredstev
               za knjige v okviru Ministrstva za kulturo, to je bilo milijardo 883 milijonov
               tolarjev, in sredstva, ki so bila na Javni agenciji za raziskovalno dejavnost v
               višini 332 milijonov tolarjev. Se pravi, skupaj bo samo s proračunskimi sredstvi svet
               gospodaril z milijardo 715 milijoni tolarjev - se opravičujem, ker nisem preračunal v
               evre. Poleg tega pa bo pridobival tudi druge finančne vire za svojo dejavnost, tako
               da bi bilo prav, da prisluhnemo amandmaju, ki smo ga predlagali poslanci k temu 6.
               členu.</p>
               <p>Jaz mislim, da je dobro, da se ustanovi Javna agencija za knjigo Republike Slovenije,
               jaz bom to tudi podprl, ni pa dobro, da Vlada poskuša preveč kontrolirati vse
               podsisteme v družbi, tako tudi knjigo preko Javne agencije za knjigo. Ne glede na to,
               da so pripombe na določene rešitve v tem zakonu, mislim, da je to korak naprej, bomo
               pa lahko v nadaljevanju, morda že v naslednjem mandatu nekatere stvari v tem zakonu
               tudi popravili ali izboljšali, če danes koalicija ne bo sprejela tistih dveh
               amandmajev, ki smo jih predlagali na pobudo Društva slovenskih pisateljev. Hvala
               lepa.</p>
            </sp>
            <sp xml:id="SDZ4-Redna-32-2007-10-25.sp25">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč.</p>
            </sp>
            <sp xml:id="SDZ4-Redna-32-2007-10-25.sp26">

               <speaker>JOŽEF ŠKOLČ:</speaker>

               <p>Hvala lepa. Smo pri členu in dopolnilih, ki bodo pravzaprav odločili, ali si ta zakon
               zasluži ime, da ustanavljamo javno agencijo, ali bo to v bistvu paravladna agencija
               za knjigo. Če hočemo, da se to imenuje Javna agencija za knjigo, je zagotovo potrebno
               zagotoviti to, kar je tudi minister v svojem uvodu rekel: večjo distanco - ne samo
               ministrstva, ampak tudi politike pri odločanju o problemih in projektih, ki so vezani
               za knjigo. Seveda se zmeraj moč skriva v tistih detajlih, ki nastavljajo mehanizme
               odločanja o teh vprašanjih. In tak ključen mehanizem odločanja je zagotovo svet
               agencije. Mi smo skozi vso to razpravo spremljali kar precejšen razvoj stališča
               ministrstva. Najrazličnejše variante je ministrstvo ponudilo javnosti, zato da bi jo
               prepričalo, da prenaša del tega ali pa vse odločanje na neko strokovno ekipo. Seveda
               je pri vseh teh mehanizmih, ki jih je ministrstvo predstavljalo, vedno ostala skepsa
               ali misli zares ali ne misli zares. Moje mnenje je seveda, da ne misli zares. Kajti
               na drugi strani je imelo cel čas možnost, da podpre tak svet agencije, ki bi bil
               avtonomen tudi po nastavitvi. Se pravi, avtonomen v tem delu, da zakon določi
               subjekte, ki sami predlagajo predstavnike v svet agencije, brez tega, da nastopi sito
               koalicije, brez tega, da nastopi sito ministra ali vlade. Minister se temu striktno
               upira in o tem je pač diskusija pri tem členu. Zato smo imeli na odboru eno rešitev,
               koalicija je sicer potem sprejela drugo, za katero se je zelo hitro izkazalo, da ni
               ustrezna. Seveda je ponudila še to zadnjo, ki jo imamo danes, kjer pa pravi, da bo
               šest teh predstavnikov izbrala izmed strokovne javnosti na nek poziv, sedmega pa bo
               lahko samo imenovalo društvo pisateljev.</p>
               <p>Tisto, kar je predlog na drugi strani, bom rekel, Društva pisateljev je, da tri
               imenujejo sami, tri pa minister na poziv. Se pravi, od teh treh, da ne bo
               nesporazumov, enega iz SAZU, enega na predlog univerz in tretjega iz DSP-ja. Razlika
               je očitna, ker imamo tri avtonomne in tri po izbiri ministra v enem primeru, v drugem
               primeru jih imamo šest po izbiri ministra in enega avtonomnega. Kaj si o tem
               avtonomnem misli Društvo pisateljev? Tukaj je bilo rečeno, češ da je to, bom rekel,
               korak naprej in da se jim prizna neka vloga. Kako to vlogo razumejo sami? Da ne bom
               tega interpretiral, vam bom pač prečital iz pisma, ki ste ga zagotovo tudi sami
               dobili, pa verjetno nehoteli prebrati. Citiram "za predlog reprezentativnega društva
               pisateljev je v tem amandmaju res zagotovljeno mesto v svetu agencije, vendar pa vse
               ostale člane sveta potem amandmaju še vedno imenuje ustanovitelj: tri neposredno, tri
               pa po javnem pozivu iz nepreglednega nabora izmed predlogov univerz, SAZU, društev in
               ljudstva. To seveda še vedno omogoča politiki, da po svoji meri in volji sestavi
               upravni organ agencije, hkrati pa bi v tem primeru samostojen predlog
               reprezentativnega pisateljskega društva lahko tej politiki služil zgolj kot alibi."
               Se pravi, da tudi tistega predloga, ki ga tu predlagate, ti ljudje ne sprejemajo za
               dobronamernega. In prav imajo, kajti izkušnje glede svetov, ki jih na področju, kjer
               je odgovoren za delovanje minister Simoniti, so pač take, da kjerkoli lahko politika
               imenuje ljudi v svete, se javni status zmeraj bistveno zmanjša in tudi zmeraj
               nastanejo veliki problemi. Spomnite se Javnega zavoda RTV, ki si zagotovo ne zasluži
               več naziva javni zavod, ampak je provladni servis koalicije, ali pa mogoče niti ne
               koalicije - ene od strank. In spomnite se vseh tistih postopkov, vmešavanja v Filmski
               sklad, kjer je zmeda taka, da pravzaprav nihče več ne ve, kako bi jo razvozlal. In
               minister si tu ravno tako poskuša z zakonom zagotoviti instrument, s katerim bi lahko
               zakonito preko parasklada (o tem se tudi da prebrati v tem istem pismu gospoda
               Žabota) zagotovil zakonito razdeljevanje sredstev svojim prijateljem. In proti temu
               seveda protestira, normalno, tudi opozicija in ljudje, ki znajo brati zakone, in
               tisti, ki znamo tudi razumeti manevre, ki jih koalicija v zakonodajnem smislu tudi
               izvaja.</p>
               <p>Zato, če se vrnem nazaj, bo mogoče o javni agenciji res govoriti takrat, ko bo od teh
               odločitev o sredstvih in politiki zares dalo ministrstvo prste stran. Ta moment te
               volje ni. In ne glede na to, da tehnično gledano cel mehanizem zgleda zelo spodoben,
               v bistvu ga minister Simoniti v eni potezi razvrednoti. In ta poteza je sestava
               sveta. Da mu je tu do neke mere nerodno, je jasno tudi iz tega, ker imamo opravka že
               s tretjo ali četrto kombinacijo, kako bi ta svet naredili in zadovoljili neke
               interese, ampak čisto v vseh kombinacijah si minister Simoniti v ozadju zagotovi
               večino, zato da odloča o teh stvareh. In to je definitivno korak od tega, kar zahteva
               NPK in kar pričakuje zainteresirana javnost.</p>
            </sp>
            <sp xml:id="SDZ4-Redna-32-2007-10-25.sp27">

               <speaker>PREDSEDNIK FRANCE CUKJATI:</speaker>

               <p>Hvala. Gospa mag. Potrata, izvolite.</p>
            </sp>
            <sp xml:id="SDZ4-Redna-32-2007-10-25.sp28">

               <speaker>MAG. MAJDA POTRATA:</speaker>

               <p>Hvala za besedo. Nadaljevala bom tam, kjer sem v imenu Poslanske skupine Socialnih
               demokratov končala, in pojasnila, da amandma skupine poslancev, ki ga je podpisal iz
               naše skupine Samo Bevk, pomeni, da Poslanska skupina Socialnih demokratov podpira
               amandma. Kje so razlogi za podporo amandmaju, čeprav sta v pregledu ponujena še dva?
               Najprej bom šla od tistega, kar je zapisala v mnenju Zakonodajno-pravna služba, ki se
               je s pripombami oglasila zlasti pri tej dikciji "in drugih nosilcev razvoja na
               področju knjige". Tako kot je to zapisano ni dovolj čist dikcija in ji je mogoče
               oporekati zaradi razlike med individualnimi in institucionalnimi zastopstvi v svetu.
               Seveda me bega vnovično zelo različno opredeljevanje dosežene usklajenosti predloga
               zakona. Tudi nekateri drugi pogovori so bili potem omenjani, ampak tako kot vsi drugi
               poslanke in poslanci sem tudi jaz dobila pismo Društva slovenskih pisateljev, ki
               tiste, ki razlagajo, kako je to vse skupaj bilo dobro usklajeno, vendarle postavlja v
               malo neroden položaj, kako razumejo usklajenost. V pismu Društva slovenskih
               pisateljev je jasno zapisano, da takšnega predloga 6. člena, kot je zdaj zapisan v
               zakonu ali kot ga ponuja koalicijski amandma, ne podpirajo. Ne bom znova odprla
               vprašanja sodega števila v svetu, ker smo si o tem že rekli kakšno besedo tudi na
               Odboru za kulturo, šolstvo in šport in ker predlagani amandma morebitno enako število
               razrešuje s tem, da predstavniku Slovenske akademije znanosti in umetnosti prisoja
               odločilno vlogo. Je tudi utemeljeno v predlogu Društva pisateljev, zakaj ravno
               predstavniku SAZU-ja in ne predsedniku, čeprav sem sama menila, da bi lahko tudi
               predsedniku. Je seveda ta rešitev boljša v tem primeru, če hočemo dosledno izpeljati
               umik politike iz odločanja v svetu Agencije za knjigo. Razumem, da je koalicija
               menila, da bo lahko pridobila Društvo slovenskih pisateljev z ekskluzivno vlogo, ki
               jo je v svetu temu predstavniku namenila, ampak mislim, da je predlagana rešitev v
               amandmaju bistveno boljša, ker vendarle omogoča, da se samovolja tistega, ki bo imel
               po tem zakonu možnost popolnega nadzorovanja nad svetom in s tem tudi nad delom
               agencije, v polni meri izrazi. Ne spregledati tistega, kar je zapisal Državni svet,
               ki je v mnenju tudi priporočil, da bi slovenski model agencije za knjigo bil
               skladnejši z modelom rešitev, kakršne najdemo v državah, ki imajo državne spodbude za
               knjigo urejene prek nedržavnih ali vzporednih samostojnih institucij. Državni svet je
               celo posebej poimenoval finski model. Sama bi poudarila še eno razsežnost tega, kako
               pomembno je, da v državi, ki ima omejen knjižni trg, skrbimo za knjigo. Tudi v
               nacionalnem programu za jezikovno politiko je mogoče najti kakšen ukrep ali kakšno
               spodbudo, s katero bi bilo treba pospešiti vlaganja v knjigo. Ampak tako, kot je
               sedaj zapisano v predlogu zakona, da se sredstva iz Agencije za raziskave in razvoj
               samo prenašajo v nespremenjeni obliki iz tiste agencije v Agencijo za knjigo, ni
               videti, da bi se ta skrb okrepila posebej zaradi tega, ker bo iz Agencije za
               raziskave in razvoj pravzaprav dvoje področij samo prenesenih. To je tisti del, ki
               skrbi za znanstveno periodiko in za izdajanje znanstvenih monografij. Treba je pa
               seveda skrbeti tudi za prevajanje iz tujih jezikov v slovenščino ali za objavljanje
               besedil slovenskih avtorjev, ki so bila za tujejezično območje napisana in so sedaj
               potrebna prevoda tudi v slovenščino. Torej teh nalog, ki Agencijo za knjigo čakajo,
               je po mojem veliko. Iz tega predloga pa ni videti, da bi se kaj bistvenega v
               finančnih spodbudah spremenilo. In to je tisto, kar ob siceršnjem načelnem soglasju
               ali podpori temu zakonu vendarle ostaja odprto vprašanje, posebej pa usoda amandmaja
               k 6. in nenazadnje potem tudi k 11. členu. In prav od teh dveh amandmajev bo odvisno,
               kako se bom pri glasovanju odločila. Hvala.</p>
            </sp>
            <sp xml:id="SDZ4-Redna-32-2007-10-25.sp29">

               <speaker>PREDSEDNIK FRANCE CUKJATI:</speaker>

               <p>Hvala. Gospod Moge.</p>
            </sp>
            <sp xml:id="SDZ4-Redna-32-2007-10-25.sp30">

               <speaker>RUDOLF MOGE:</speaker>

               <p>Gospod predsednik, hvala lepa. Spoštovane kolegice in kolegi! Lahko bi vzkliknili
               "gaudeamus igitur", veselimo se torej, da je ta predlog zakona zagledal luč v
               Državnem zboru ravno malo pred državnim praznikom, 31. tega meseca. Treba je reči, da
               je knjiga odigrala važno vlogo v državnosti Republike Slovenije. Spomnimo se Primoža
               Trubarja in je prav, da sedaj, ko smo potopljeni v globalni bazen Evropske unije,
               temu segmentu vplivanja na nacionalno identiteto posvetimo pozornost tudi s tem
               predlogom zakona. Strinjam se s kolegico Majdo Potrato, da je zakon koncipiran kot
               takšen, kot je, ali bo potem ta denar, ki bo šel preko te agencije, zares smotrno
               uporabljen, ali bo tega denarja več, se pravi, ali bo zagotovilo več sredstev, se bo
               s tem položaj knjige na trgu izboljšal, ali bo ta denar kot prej postal plen recimo
               nekih strankarskih ali pa tržnih lobijev v Republiki Sloveniji, ki bodo poskušali
               preko mehanizmov, kot je pa zagotovo ta svet, o katerem zdaj razpravljamo, uveljaviti
               neke svoje tržne oziroma lokalne interese, zato je še kako pomembno in potrebno, da
               pogledamo, da bo ta svet, prvič, avtonomen, se pravi, da bo neodvisen od vseh teh
               stvari, o katerih sem prej govoril, in tudi, da bo ta svet strokoven.</p>
               <p>Zdi se mi, da amandmaji, ki so vloženi, gledajo v pretežni meri po strokovnosti, zato
               o tem ne bi toliko govoril. Večja stvar pa je v avtonomnosti tega sveta. Jaz mislim,
               da je, matematiki, temu pravimo, pozitivno definiten prvi amandma, ki ga je vložila
               skupina poslancev, s kolegom Jožefom Školčem, manj pozitivno definiten ali pa celo
               negativno pa je amandma, ki so ga vložile poslanske skupine. To se da iz teh dveh
               amandmajev in njihove vsebine popolnoma jasno razbrati. Prva amandma, če ga beremo
               natanko, razlaga, kdo naj bo v tem svetu in tudi zakaj je tak izbor članov tega sveta
               v amandmaju določen, poleg tega pa ta amandma zelo dobro, kar se tiče avtonomije,
               uveljavlja tudi določene kriterije, s katerimi bi nekako izločili politično ali pa
               tržno obravnavanje tega segmenta s strani sveta. Saj piše, ... "pri čemer ne smejo
               biti neposredno voljeni funkcionarji ali funkcionarji, ki jih voli ali imenuje
               Državni zbor, Vlada Republike Slovenije ali predstavniški organ lokalne skupnosti.
               Člani sveta ne predstavljajo sveta tistih, ki so jih predlagali in imenovali, ampak
               so zavezani namenu, za katerega je agencija ustanovljena, in nalogam, ki so ji z
               zakonom določene." Ta del teksta v amandmaju nam zagotavlja del avtonomnosti, po
               drugi strani pa daje tudi ministru v roke atribut, da tistemu, ki je predlagan s temi
               društvi, ki jih lahko predlagajo notri, da lahko tak predlog zavrne, če predlagani
               kandidat ne izpolnjuje teh kriterijev.</p>
               <p>Če pogledamo pa v drugi amandma poslanskih skupin, ta pravi: "... na podlagi," in
               tako naprej, "Slovenske akademije znanosti in umetnosti in društev, ki delujejo na
               področju knjige..." Katera so tista društva, interesna združenja posameznikov, ki
               delujejo na področju knjige, je zelo širok pojem in ni definiran. Ali je to na primer
               Planinska zveza Slovenije, društvo, ki izdaja vodnike po slovenskih gorah in še bi
               lahko našteval?</p>
               <p>To je prva stvar, ki ni definirana tako. In druga, izmed uglednih avtorjev, kateri so
               ugodni avtorji. To je zopet vprašanje. Kdo to določa? Uglednost avtorjev je zelo
               vprašljiva, znanstvenikov je manj vprašljiva, ter nosilcev razvoja na področju
               knjige. Kdo pa je posameznik, nosilec razvoja na področju knjige? Tudi ta zahteva je
               takšna, da se lahko razume na en ali na drug način. Lahko imamo razširitev ali pa
               imamo lahko restrikcijo tega pojma. Pri čemer pa pravi še..." upošteva zastopanost
               predstavnikov avtorjev, založnikov, knjižnic in drugih nosilcev razvoja na področju
               knjige." Tri da notri, tu se pa kumulativno našteva, kdo naj bi bil in naj bi bili
               različni. Tudi ta stvar, če pogledamo iz nekega pragmatičnega vidika, ne ustreza
               temu, da bi bil svet res lahko sestavljen tako, da ne bi nihče, ki je predlagal
               kandidate za ta svet, imel občutek, da je bi izigran. Mislim, da tudi to, da pri
               prvem amandmaju prvopodpisanega kolega Jožefa Školča v primeru neodločenega
               glasovanja odloči glas člana, ki ga predlaga SAZU, je vprašljivo. Tudi kolegica Majda
               Potrata je nekoliko polemizirala s tem stavkom. Mislim, da bi bilo bolje, da taka
               odločitev, če jih je pol: pol, ne bi bila sprejeta. Zakaj pa morajo biti vse
               odločitve sprejete. In tu se začne klopčič razvijati, tako da mislim, da kakorkoli bo
               kateri izmed teh amandmajev sprejet, ima vsak dobre in slabe lastnosti. Dosti več
               dobrih ima amandma skupine poslancev, za katerega se bom jaz glede na povedano tudi
               pri glasovanju odločil. Mislim, da bo možnost, glede na to, katerikoli bo sprejet,
               tudi še v tretji obravnavi, glede na še povedano ta 6. člen še z amandmajem odloči.
               Zagotovo pa je nekaj, spoštovane kolegice in kolegi, če ne bo noben izmed teh
               amandmajev sprejet, potem tudi ni možnosti, da bi sam osebno tak zakon ali predlog
               zakona o Javni agenciji za knjigo podprl, kajti zdi se mi, da je ravno v tem
               segmentu, ko se govori o svetu, ki je v bistvu nek parlament te agencije, ki določa
               strategijo in politiko, pa tudi prinaša končne odločitve te agencije, še kako
               pomemben. In zdaj, ko smo v tržnem gospodarstvu, ne bi smel biti plen tega ali onega
               partikularnega interesa. Lahko rečem, da smo Slovenci poznani tudi po nekaterih
               pitijskih odgovorih. Eden je zagotovo tudi od knjige - kolegica Potrata se mi že
               smeji. Saj poznate tisto, ko ona vpraša, "ali te knjiga kaj briga," pa pravi, "knjiga
               me ne briga" ali pa "knjiga mene briga". Tudi v tej dilemi smo bili nekako v našem
               prostoru dostikrat provokativno z odgovori na določena vprašanja modri ali pa
               domiselni. In zaradi tega se mi zdi, da je pametno, da zmoremo toliko razuma, da vsaj
               en amandma k temu poglavju sprejmemo.</p>
               <p>Mislim pa, da če bi pogledali prakso, ki je v Državnem zboru, in pogledali, kako
               Državni zbor kot zakonodajalec sodeluje s temi posameznimi segmenti, ki naj bi
               določali ali pa predlagali kandidate za nov svet, potem imamo tu univerzo, Društvo
               slovenskih pisateljev. Vendar zdaj ne bi hotel biti kritik s tega javnega mesta,
               ampak moram reči za ti dve instituciji, da v zakonodajnem postopku zelo dobro in
               aktivno sodelujeta. Moram pa reči, da sem izredno žalosten, da pa se Slovenska
               akademija znanosti in umetnosti, ki bi morala biti nek naš svetilnik na področju
               znanosti in umetnosti, zadnje čase nekako aktivno ne odloča in ne sodeluje v teh
               zakonodajnih postopkih. Omenil bi samo, recimo, ko smo na Odboru za visoko šolstvo,
               znanost in tehnološki razvoj obravnavali Resolucijo o nacionalnem
               raziskovalno-razvojnem programu, jih ni bilo zraven, ko smo obravnavali proračun, ki
               je še kako važen segment, jih zopet ni bilo zraven. In bi jih pač s tega mesta
               vljudno pozval, z vsem spoštovanjem, naj vendar tudi oni v meri, ki jim gre hkrati s
               tem spoštovanjem, tudi čutijo dolžnost, da se v bodoče nekoliko bolj opredeljujejo do
               aktivnosti, ki se tičejo državnozborskih stvari. Hvala lepa.</p>
            </sp>
            <sp xml:id="SDZ4-Redna-32-2007-10-25.sp31">

               <speaker>PREDSEDNIK FRANCE CUKJATI:</speaker>

               <p>Hvala. Ker je še interes po razpravi, ponovno odpiram prijave za razpravo o 6. členu
               in amandmajih k 6. členu. Gospa Uhanova, izvolite, imate besedo.</p>
            </sp>
            <sp xml:id="SDZ4-Redna-32-2007-10-25.sp32">

               <speaker>MARJETKA UHAN:</speaker>

               <p>Hvala lepa. Kot sem dejala že v uvodni predstavitvi stališča poslanske skupine, bomo
               poslanci Nove Slovenije podprli amandma k 6. členu, in sicer amandma koalicije.
               Mislimo, da bolje rešuje kot ostala dva, pa tudi kot osnovni predlog zakona. Tudi
               glede na aktivno vlogo Društva slovenskih pisateljev je bilo predlagano, da se v svet
               Agencije za knjigo predlaga enega člana iz Društva pisateljev. Tri člane ima
               ustanovitelj in tri se izbere izmed strokovne javnosti glede na javni poziv. Mislimo,
               da je naš predlog boljši od predloga opozicije, kajti pri tem se ne izključuje vso
               drugo strokovno javnost, razen SAZU-ja, univerz in pa Društva pisateljev, ampak se da
               možnost tudi drugim, da se prijavijo na poziv in so tudi morebiti izbrani. Torej ta
               svet bolje zagotavlja sestavo javne agencije, in sicer glede na področje, ki ga
               pokriva javna agencija za knjigo, in sicer ne izpušča avtorjev, založnikov,
               knjižničarjev, knjigarjev in drugim društev in dejavnikov.</p>
               <p>Zato bomo v Novi Sloveniji, kot rečeno, podprli amandma koalicije k 6. členu in s
               tem, upam, izboljšali tudi osnovni zakon. Hvala lepa.</p>
            </sp>
            <sp xml:id="SDZ4-Redna-32-2007-10-25.sp33">

               <speaker>PREDSEDNIK FRANCE CUKJATI:</speaker>

               <p>Hvala. Gospa Širca.</p>
            </sp>
            <sp xml:id="SDZ4-Redna-32-2007-10-25.sp34">

               <speaker>MAJDA ŠIRCA:</speaker>

               <p>Tisto, kar bi bilo pomembno, da bi danes pri odločanju o teh rešitvah, ključnega 6.
               in 11. člena, vendarle se zavedali, je da ta zakon ni samo za eno leto. Namreč
               minister ve, da v letu 2009 verjetno ne bo več minister. Tako je tudi naredil
               proračun. Konec koncev v letu 2009 se za sredstva ne več ne skrbi, ne skrbi tudi več
               za izvajanje in podaljševanje kulturnega tolarja, niti nima v projekciji leta 2009
               skrbstva za izgradnjo NUK-a in tudi v proračunu za knjigo je sredstev v letu 2009
               procentualno manj kot v letu 2008, ne glede na to, da ni upoštevano, da bo javna
               agencija prenesena oziroma bodo sredstva šla javni agenciji. Hočem reči, da leto 2009
               za ministra ni več važno, mora pa biti zato toliko bolj važen zakon, o katerem danes
               govorimo, ne glede na to, kje bo takrat minister. Pa ne, da bi poskušal potem izvleči
               iz tega prednosti pa na kakšnem javnem predstavljanju svojih dobrih del priložil
               potem tak zakon potem tudi kot dobro delo, ker če bo tak, kot ga je predlagal, ne
               bomo z njim zadovoljni. Pri 6. členu oziroma pri sestavi sveta smo vsi zelo pozorni
               zaradi slabih izkušenj. S slabimi izkušnjami je Vlada začela, s kadrovanji in s
               svojimi projekcijami želja in plenilskim nagonom je delala tri leta in dela tudi
               tokrat. Zato ni čudno, da je bil glas in tudi mnenja Društva pisateljev tako izrazito
               prijazno, seveda ponujena je bila njihova rešitev, ki smo jo sprejeli, in pametno bi
               bilo, minister, ne samo zaradi tega, da ko boste ponovno stopili pred javnost in
               govorili o svojih dobrih delih, mimogrede nekaterih jih z velikimi zadržki razumemo,
               ali pa sploh z nezaupanjem, rekli: "Pustil sem, da se avtonomno ukvarjajo s tem
               področjem zaradi tega, ker mogoče vedo več, kot vem sam oziroma kot ve Vlada sama.
               Sama pa tako ali tako Vlada v nacionalnem konsenzu odloča, mislim država, ne samo o
               proračunu, ampak tudi o ciljih in usmeritvah. Skratka, gre za servis, ki mora
               delovati avtonomno in naredil bi si uslugo, ne samo knjigi, ampak tudi temu letu, ki
               vam ostaja, da pustite dobrovoljno in dobronamerno in dobro rešitev, ki smo jo
               povzeli poslanci opozicije, ali pa celo tisto rešitev, ki smo jo predlagali v
               Zares.</p>
               <p>Prakse, kot pravim, so bile do sedaj slabe. V javnih zavodih je bilo kadrovanje v
               svete, upravne odbore tako dvomljivo, da so se nekatere inštitucije, kot je na primer
               Filmski sklad, dobesedno razsule, pa ni dosti razlike med agencijo in javnim skladom
               pri upravljanju, da ne govorimo o tem, da dobesedno na laž so se postavile v praksi
               vse trditve o dobronamernosti, ki ste jih izrekali tudi v tem prostoru, ko ste
               zagovarjali tako imenovano strokovnost in dobro rešitev pri sestavi sveta javnega
               zavoda RTV Slovenije in celo nadzornega odbora, ki se kaže v vsem svoje razkroju in v
               vsej svoji pomanjkljivosti in seveda posledično tudi v ujetostih tako dobesedno
               neumne in nelogične rešitve, kot je sedaj dana.</p>
               <p>Da ne bo preveč dela v prihodnje s spreminjanjem zakonov, predlagam, da danes
               vendarle prisluhnemo tistemu, kar so tudi z javnimi, kot pravim, prijaznimi, tudi
               zelo energično izrečenimi protesti v ponedeljek na Društvu pisateljev dejali
               pisatelji, ki vendarle vedo, kaj je prav in kako bi bilo smiselno, da se to področje
               ureja. Važno bo to področje, čeprav je to servisna dejavnost, bo poskrbela za velik
               del, ne samo delitve sredstev, ampak, upam, tudi evalvacij in tudi raziskovalne
               dejavnosti, ki bo usmerjala in dajala podlage kaj in kako narod s svojo knjigo v
               bodoče. Apeliram na prisluh podpori amandmajev, ne pa tisti, ki ste ga pripravile
               koalicijske vladne stranke, ker mislim, da je še slabši kot tisti, ki je bil v
               prvotni inačici, da pač nek resnično alibi s tem, ko reče: "Aha, naj se predstavnik
               Društva slovenskih pisateljev neposredno imenuje," ampak gre v kvoto tistega dela
               avtonomije, ki je bila prej zagotovljena s tremi predstavniki neposrednega
               imenovanja, ki so bila kot logična predstavljena za ta svet. Hvala.</p>
            </sp>
            <sp xml:id="SDZ4-Redna-32-2007-10-25.sp35">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gaber.</p>
            </sp>
            <sp xml:id="SDZ4-Redna-32-2007-10-25.sp36">

               <speaker>DR. SLAVKO GABER:</speaker>

               <p>Najlepša hvala, gospod predsednik. Bolj ko so družbe razvite, večji so pomeni majhnih
               razlik v družbah. Ali pa tistih razlik, ki so navidez majhne. Mi danes tukaj
               razpravljamo o tem ali bomo imeli Javno agencijo za knjigo ali pa državno agencijo za
               knjigo. Nekateri bodo rekli, da je tudi državna agencija za knjigo velik korak naprej
               v podpori knjigi v tej državi. Mogoče je reči tudi tako, vendar pa bi sam želel, da
               bi v Sloveniji zmogli narediti potem, ko po dolgih letih tega nismo zares vzeli,
               korak v smer odmika od državnega k javnemu. Dopolnilo Društva slovenskih pisateljev
               gre prav v tej smeri. Ne omogoča več, da bi katerakoli politika bodisi ta ali pa
               tista, ki bo prišla, in prihajale bodo politike po različnih volitvah zelo različne,
               bila v položaju, da izmed velikega števila navidez zelo demokratično izbranih,
               pravzaprav demokratično celo ponujenih ljudi izbere tiste, ki so njej povšeči. Takšen
               sistem imamo sedaj tukaj zapisan in vsakršno govorjenje o tem, da je politika
               pooblaščena, da so jo volivke in volivci pooblastili za to, da izbere svoje ljudi v
               upravne strukture skladov, agencij in kar je še podobnega, je nekaj, kar bi morali
               pustiti za seboj. Jaz sem prepričan, da bi bilo treba različne zakone na različnih
               področjih dopolniti v to smer, dopolniti jih torej tako, da bi tisti, ki na področjih
               delajo, ki tam imajo svoje interese in tudi odgovornost, imeli pomembno besedo na
               tistih segmentih. Rečeno še drugače, nič ni narobe, da ima v teh strukturah tudi
               Vlada svoje predstavnike in predstavnice, vendar bi bilo pametno, če bi se znala
               umakniti pod polovico. To, kar imamo pred seboj, pa je preprost sistem, od sedmih bo
               šest tistih, ki bodo po izboru politike in eno mesto je dano Društvu slovenskih
               pisateljev. Jaz sem vesel, da je društvo ugotovilo, kakšen tip ravnanja je v ozadju
               tega in da samo vztraja pri lastnem dopolnilu. Če bi bilo le mogoče, gospod minister,
               bi verjetno bilo, in pa koalicija, več kot pametno, če bi znali sprejeti odločitev,
               ki bi pa bila pomemben preboj, mislim, da šele drugi po Zakonu o visokem šolstvu iz
               leta 2004, preboj v točko resnega premika od državnega k javnemu. Mi govorimo namreč
               o javni agenciji. To ni državna agencija za knjigo. Kdor kaj ve o teh stvareh, mu je
               jasno, da mora biti opravljanje takšno, da je zares javno, in da torej ne more
               vsakokratna vladajoča politika, če jo zasrbijo prsti, ni nujno, da jo, pogosto pa jo,
               odločiti kako bodo ti organi sestavljeni.</p>
            </sp>
            <sp xml:id="SDZ4-Redna-32-2007-10-25.sp37">

               <speaker>PREDSEDNIK FRANCE CUKJATI:</speaker>

               <p>Hvala. Gospod Grims.</p>
            </sp>
            <sp xml:id="SDZ4-Redna-32-2007-10-25.sp38">

               <speaker>MAG. BRANKO GRIMS:</speaker>

               <p>Hvala za besedo. Prej je govoril en poslanec iz opozicije. Žal je šel potem takoj
               ven. Ampak rekel je eno tezo, s katero je vredno polemizirati: da slovenska knjiga v
               sedanjih razmerah izgublja na pomenu. Jaz moram izraziti svoje globo razočaranje nad
               to tezo, tudi protest. Predvsem pa sem prepričan, da je neutemeljena, kajti v
               razmerah, v katerih smo, v razmerah globalizacije, v razmerah, ko smo se postavili ob
               bok drugim demokratičnim narodom v Evropski uniji pa tudi v zvezi Nato, slovenska
               knjiga pridobiva na pomenu. Slovenska kultura ima s tem drugačne možnosti, večje
               možnosti in konec koncev tudi meje ne ločujejo več sestavnih delov slovenskega naroda
               na obmejna območja sosednjih držav in pa na Slovenijo, tako kot je bilo to včasih v
               preteklosti zelo zelo močno izraženo. Če izhajamo iz tega, da je slovenska knjiga
               pomembna, in da v modernih razmerah še pridobiva na pomenu, tako kot pridobiva na
               pomenu slovenska kultura, potem je jasno, da je potrebno stvari vzeti zelo resno.</p>
               <p>Drugo, kar bi iz tega potem sledilo, je, da je potrebno resno obravnavati tudi
               predloge, ki so spred nami. Danes sta tukaj dva amandmaja, o katerih želim
               razpravljati v zvezi z istim členom. Oba se dotikata sestave sveta. V resnici med
               njima ni tako velike razlike, zlasti pa ne tiste, ki jo želi opozicija tako
               vehementno prikazovati. Kajti tudi po njihovem amandmaju v resnici vse v svet imenuje
               ustanovitelj. Vse. Lahko citiram. Svet ima šest članov, katerih polovico članov
               imenuje ustanovitelj na predlog uporabnikov, drugo polovico pa po svoji izbiri. Torej
               vse imenuje ustanovitelj. To je tudi jasno zapisano v nadaljnjem členu. Na koncu je
               morda edina razlika v tistem stavku, ki določa, v katerem primeru lahko ustanovitelj
               zavrne predlog katerega od predlagateljev. Po drugi strani predlog, ki ga je
               oblikovala koalicija, določa da ima svet 7 članov, ki jih prav tako imenuje
               ustanovitelj. To se pravi, glede tega v resnici niti slučajno ni tako velike razlike.
               Ima pa ta člen eno veliko prednost, o kateri ste vsi v tem trenutku do sedaj molčali.
               Namreč, nalaga, da je potrebno pri imenovanju upoštevati zastopanost predstavnikov
               avtorjev, založnikov knjižnic in drugih nosilcev razvoja na področju knjige. In na
               prvo mesto, poudarjam, postavlja avtorje. To ni samo neko določilo, ampak je po mojem
               trdnem prepričanju zelo pomembno določilo, ki preprečuje, da bi tisti, ki jim je ta
               agencija in sredstva, ki jih bo delila, v prvi vrsti namenjena, na koncu ostali
               pravzaprav na nek način prikrajšani. Kajti pri njihovem predlogu, še zlasti zato, ker
               se konča z nekim členom, ki ga pravzaprav jaz težko sprejemam, in sicer, da v primeru
               neodločenega glasovanja odloči glas člana, ki ga je predlagala SAZU, bi se lahko
               zgodilo, da bi tisti s področja leposlovja, ki pa jim je po mojem prepričanju najbolj
               namenjena ta agencija, ostali pravzaprav praznih rok. Slovenska akademija znanosti in
               umetnosti, kot že ime pove, združuje tako ljudi s področja znanosti kot s področja
               umetnosti. In nihče ne more v naprej zagotoviti, da bo predlagala nekoga s področja
               umetnosti, še najmanj pa s področja leposlovja. Veste pa, da imajo tudi znanstveniki
               svoje interese, tudi ko gre za knjigo, ti so legitimni in jih je zagotovo tudi vredno
               upoštevati. Trdim pa, da ne morejo biti v tem primeru primarni. Kajti za izdajanje
               znanstvenih publikacij so tudi druge možnosti in drugi viti. To je treba vedeti. In
               zaradi tega je po mojem trdnem prepričanju predlog, kot ga je oblikovala koalicija,
               boljši in je bolj v korist ustvarjalcu slovenske knjige, predvsem tistih s področja
               leposlovja.</p>
               <p>In sedaj naj nadaljujem zgodbo, ki sem jo za hip omenil na začetku. Ne bi razlagal,
               če ne bi bilo v zvezi s tem toliko polemike. Ko sva z gospodom Žabotom razpravljala o
               tej zadevi, verjemite, nisva bila sama, bilo pa je to na Novi reviji konec prejšnjega
               tedna, smo mu razložili ves ta mehanizem in on se je strinjal. Rekel je, prvič, da ni
               bil podrobno seznanjen z amandmajem, ki ga je oblikovala koalicija do tistega
               trenutka, da je šele sedaj z njim bil podrobno seznanjen in da ocenjuje na osnovi teh
               informacij, predvsem pa vsega, kar smo tam lahko preigrali, da je tisti amandma
               boljši, kot pa to, kar je bilo pač prvotno pripravljeno. Zakaj je v ponedeljek
               spremenil mnenje? Tukaj pa, če mi dovolite, nekaj minut, imam pa o tem neko čisto
               drugačno tezo. Moje mnenje je, da je ta sprememba tako velika in tako močno odstopa
               od tistega, kar smo se tam pogovarjali, da je ne morem razumeti drugače kot odsev
               tistega, čemur z vso odgovornostjo rečem največji demokratični deficit, ki obstaja v
               državi Sloveniji. To pa je demokratični deficit neobstoja večjega števila res
               politično nevtralnih institucij civilne družbe. Obstaja dejstvo, ki je neizpodbitno,
               dokazljivo, da si je kontinuiteta, pač tisti politični del, ki ga pod tem imenom
               najlažje opredelimo, s pomočjo dolgoletnih kadrovskih in drugih vzvodov moči v
               zadnjih obdobjih na čelo institucij civilne družbe postavljala svoje ljudi. O tem
               priča bivši predsednik ene politične stranke na čelu ene institucije civilne družbe,
               kakšna poslanka te iste stranke na čelu neke druge institucije civilne družbe. In
               kadar ni mogoče vzpostaviti takega totalnega nadzora nad neko institucijo civilne
               družbe, se pa poseže po totalitarnem nadzoru nad to institucijo civilne družbe, kot
               si je privoščil podpredsednik SD-ja in je poslal študente kot majhne špiclje
               beležiti, kaj se ljudje pogovarjajo v neki instituciji civilne družbe. In to je ta
               demokratični deficit, ki govorim in s katerim bi se morali soočiti. In jaz sem trdno
               prepričan, da odsev tega dejanskega političnega vpliva, ki pa nikakor ni s strani
               vladajoče koalicije Vlade, ampak...</p>
            </sp>
            <sp xml:id="SDZ4-Redna-32-2007-10-25.sp39">

               <speaker>PREDSEDNIK FRANCE CUKJATI:</speaker>

               <p>Oprostite, gospod Grims, da umirim nekatere poslance. Samo gospod Grims ima besedo,
               gospod Kumer... /Oglašanje iz klopi./...</p>
            </sp>
            <sp xml:id="SDZ4-Redna-32-2007-10-25.sp40">

               <speaker>MAG. BRANKO GRIMS:</speaker>

               <p>... se odraža tudi v tej spremembi tega mnenja, ampak jaz osebno sem vendarle
               prepričan, da moramo mi v prvi vrsti slediti ne posameznim mnenjem, ampak tistemu, za
               kar smo iskreno prepričani, da je v korist slovenske knjige. Temu nas konec koncev
               zavezuje tudi slovenska ustava. In še enkrat poudarjam in lahko še enkrat to
               preigram, če želite. Trdno sem prepričan in vsi argumenti govorijo za to, da je v
               korist slovenske knjige, predvsem pa leposlovja, boljši amandma, ki ga predlaga
               koalicija, ker se ne more zgoditi, da bi interesi tistih ustvarjalcev bili odrinjeni
               ob stran, ker jih je dolžan vsakdo, ki bo izvajal ta zakon, tudi upoštevati. Zaradi
               tega je ta amandma boljši in bom glasoval zanj, za ostale pa pač seveda ne morem
               glasovati.</p>
               <p>Pa še mogoče čisto za konec. Prej je ena gospa uporabila izraz "plenilski nagon".
               Mislim, da vzpostavljanje razmer, ki bodo v korist slovenski knjigi, nikakor ni
               mogoče imenovati s tem imenom. Vzpostavljanje totalnega nadzora nad institucijami
               civilne družbe ali pa celo uporaba totalitarnih metod kot v primeru podpredsednika
               Pahorjeve SD, to pa je "plenilski nagon". Ampak prosim, potem naj vsak pomete pred
               svojim pragom. Hvala.</p>
            </sp>
            <sp xml:id="SDZ4-Redna-32-2007-10-25.sp41">

               <speaker>PREDSEDNIK FRANCE CUKJATI:</speaker>

               <p>Ker je še interes po razpravi, odpiram ponovno prijavo za razpravo o 6. členu in o
               amandmajih k temu členu. Prosim, da vsi, ki se želite prijaviti, da se prijavite.
               Gospod Bevk, izvolite, imate besedo.</p>
            </sp>
            <sp xml:id="SDZ4-Redna-32-2007-10-25.sp42">

               <speaker>SAMO BEVK:</speaker>

               <p>Hvala lepa. Predsednik Odbora za kulturo si je spet privoščil en izlet v svoji smeri.
               Tokrat v svojem imenu, ne pa v imenu odbora, kot ponavadi to počne za osrednjo
               govornico. Se mi pa res zdi čudno, da je podpredsednik Socialnih demokratov in
               univerzitetni profesor Igor Lukšič vplival na Vlada Žebota, da je spremenil svoje
               mnenje čez vikend. Hvala lepa.</p>
            </sp>
            <sp xml:id="SDZ4-Redna-32-2007-10-25.sp43">

               <speaker>PREDSEDNIK FRANCE CUKJATI:</speaker>

               <p>Hvala. Gospod Grims, imate repliko. Izvolite.</p>
            </sp>
            <sp xml:id="SDZ4-Redna-32-2007-10-25.sp44">

               <speaker>MAG. BRANKO GRIMS:</speaker>

               <p>Samo prosil bi, da se pa res upošteva, da sem poslanec, enakovreden vsem drugim, in
               imam vso pravico govoriti v svojem imenu, kar je bilo iz mojih besed, mislim, da
               dovolj jasno poudarjeno in da je kakršnokoli povezovanje tega z vodenjem odbora
               povsem neprimerno in neustrezno. Hvala.</p>
            </sp>
            <sp xml:id="SDZ4-Redna-32-2007-10-25.sp45">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gaber, izvolite.</p>
            </sp>
            <sp xml:id="SDZ4-Redna-32-2007-10-25.sp46">

               <speaker>DR. SLAVKO GABER:</speaker>

               <p>Najlepša hvala, gospod predsednik. Sam ne bom komentiral te epizode, mislim, da je
               bila iz serije Izgubljeni v vesolju. Bi pa želel reči nekaj zelo preprostega.
               Primerjati dopolnilo vladne koalicije z dopolnilom Društva slovenskih pisateljev je
               zelo preprosto nekorektno. Razlika je očitna in tudi zelo preprosta. V primeru
               amandmaja vladne koalicije vse, razen predstavnika Društva slovenskih pisateljev,
               imenuje oblast, medtem ko v tem drugem dopolnilu se pač ve, da jih akademija, društvo
               in pa univerza imenujejo sami. Razlika, da bo ponazorjeno, bo še v tem, da Blatnik,
               Moederndorfer, Mozetič v enem primeru ne bodo imenovani, Žižek v drugem primeru ne bo
               imenovan, sicer bodo pa imenovani tisti, za katere se bodo imenovani odločili, da
               bodo imenovani.</p>
            </sp>
            <sp xml:id="SDZ4-Redna-32-2007-10-25.sp47">

               <speaker>PREDSEDNIK FRANCE CUKJATI:</speaker>

               <p>Hvala. Gospa Širca.</p>
            </sp>
            <sp xml:id="SDZ4-Redna-32-2007-10-25.sp48">

               <speaker>MAJDA ŠIRCA:</speaker>

               <p>To, kar je zanimivo in žalostno, je to, da predsednik Društva pisateljev na matičnem
               odboru je bil tako rekoč zignoriran, potem je bil v nekih prostorih uslišan, govorimo
               o njegovih odločitvah danes posredno. In zelo, zelo se bojim, da gre za neko
               neprimerno manipulacijo, ki lahko doseže še kakšen protest. Hkrati naj poudarim, da
               tisti, ki ste sedaj podpirali koalicijski amandma, amandma Vlade, vendarle ste
               postavili stvari na pravo mesto. Zaradi tako imenovanega deficita civilne družbe,
               demokratičnega deficita civilne družbe, ki je v vašem razumu, če je razum, gospod
               Grims, se sedaj pojavlja absoluten suficit in absolutno prevladovanje, potrdili ste
               sami z razlago 6. člena, tistih razmišljanj, ki zaradi tega deficita postavljajo
               strukturo politične premoči nad javno agencijo. In to ni dobro, zato je treba še
               enkrat razmisliti in dati prednost tistim rešitvam, ki javno agencijo dejansko
               definirajo kot javno agencijo.</p>
            </sp>
            <sp xml:id="SDZ4-Redna-32-2007-10-25.sp49">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč.</p>
            </sp>
            <sp xml:id="SDZ4-Redna-32-2007-10-25.sp50">

               <speaker>JOŽEF ŠKOLČ:</speaker>

               <p>Hvala lepa. Dve vrsti pripomb bom k temu, kar sem slišal, povedal.</p>
               <p>Najprej bi pozval kolega Grimsa, če meni, da res niso tako velike razlike med tema
               dvema amandmajema, naj torej podpre tisti prvi amandma, ki ga podpiramo ne samo v
               opoziciji, ampak tudi v širši zainteresirani javnosti, ki jo v največji meri
               reprezentira Društvo pisateljev, tako kot so se odločili že njihovi kolegi v DeSUS in
               koaliciji in se bo morebiti lahko skozi to diskusijo odločil še kdo. Če res meni, da
               so te razlike tako majhne, da so nepomembne, potem se mi zdi, da smo blizu tega, da
               lahko pripravimo tak svet, s katerim bodo zadovoljni vsi. Res je, kot on pravi, da
               vse imenuje Vlada, ampak za tri imenovanje lahko zavrne samo, če ne ustrezajo
               določenim, z zakonom predpisanim pogojem. Ne more jih pa izbirati izmed kogarkoli,
               ampak lahko reče, ta pa ta ne more biti v agenciji, zato ker je, recimo, župan tam in
               tam. In so še druge ovire. In to je bistvena razlika. Stvar avtonomnosti
               predlagateljstva je v tem, da v njihov izbor ne more posegati Vlada, niti jih ne
               morejo določiti neki listki, kot smo jim bili priče, recimo, pri Zakonu o RTV, kjer
               je bila solucija podobna, kot jo sedaj predlaga koalicija in Vlada, da so lahko iz
               zainteresirane strokovne in druge javnosti predlagali kandidate, potem se jih je pa
               določilo s tistimi listki. In to je bilo prav žalostno videti tu v parlamentu, kako
               je to teklo. To glasovanje bo sedaj seveda celo odmaknjeno od oči javnosti. In proti
               temu smo. Zato, kolega Grims, če se vam tisto ne zdi sporno, podprite. Vsi pa, ki
               bodo člani sveta, ne glede na to, kako bodo imenovani znotraj tega amandmaja, ki ga
               sam podpiram, so zavezani ne temu, da so naravoslovci ali znanstveni in ne vem kaj
               vam gre tu še po glavi, ne vem, v čem vam tako nezaupanje v ljudi, ki so člani,
               recimo, SAZU-ja, ampak so po zakonu zavezani namenu, zaradi katerega je agencija
               ustanovljena, in nalogam, ki so ji z zakonom določene, gospod Grims. Oni tam ne
               predstavljajo ne sami sebe ne SAZU-ja, oni tam ne reprezentirajo, bom rekel, atomske
               fizike ali umetniškega razreda, ampak so tam zato, da zaradi svojega ugleda
               uresničujejo naloge iz tega zakona. To v našem amandmaju piše. Imenovani so pa tja
               zato, ker uživajo oni in njihove institucije nek ugled, za katerega menimo, da ni
               potrebno, da potem še minister ali pa vlada presoja ali je dovoljšen ali ni.</p>
               <p>Kar se tiče tega dogovarjanja s predsednikom Društva pisateljev, to postaja v tem
               zboru malo degutantno. On nima pravice, da bi tukaj povedal, kako so te stvari tekle
               ali ne. K temu dogovarjanju lahko povem še to, da to usklajevanje očitno ni bilo tako
               kvalitetno, da bi bili predstavniki društva ali celo urednik Nove regije pritegnjeni
               k oblikovanju tega amandmaja, na katerega se sedaj sklicujete, kajti ta amandma, tudi
               vaš, sem jim posredoval jaz, ne pa minister in tudi ne predsednik Odbora za kulturo.
               Tudi sam sem sedel dan pred tem v teh istih prostorih in na osnovi tega, kolikor vem,
               so se potem dobili tudi z vami. Ampak to je irelevantno, kaj je kdo tam rekel. Mi
               imamo pred seboj pismo društva, ki pravi, tega ne sprejemamo, nočemo biti alibi za
               rabote, ki jih nameravate narediti s tem zakonom. To pač tukaj piše. Za tem stoji, če
               prav razumem, in to tudi tako piše, preko 50 pisateljskih umov, različnih starosti in
               verjetno tudi različnih opredelitev. Dvomim, da je čisto na vse padel tak totalitarni
               odsev, o katerem govori gospod Grims. To se mi zdi ponižujoče pravzaprav do društva
               in do vseh teh ljudi, ki so tam. Jaz lahko rečem, da sem kot v očeh gospoda Grimsa
               ostanek starega režima brez težav tudi v starem režimu sodeloval s predsednikom
               Društva pisateljev, recimo gospodom Šeligom in vsemi naslednjimi predsedniki in
               nikoli nismo imeli takih težav v razumevanju, kaj kdo hoče na področju kulture, kot
               prihaja sedaj v razcepu med vladajočo politiko in društvom. Nikoli. Tukaj nisem
               popolnoma razumel, na kakšen način se je kontaminiralo tisto društvo, da je naenkrat
               postalo zaslepljeno, da ne razume luči, ki jo prinašate na področje knjige. Gospod
               Grims, jaz tega ne razumem in nekako naivno verjamem, da so to ljudje, ki so bolj ali
               manj samostojni, kot so bili, bom rekel, ne samo zadnjih nekaj let, ampak zadnjih 25
               let, ker bi vas kljub temu spomnil, da so določene stvari se začele pa tudi na
               Tomšičevi 14 in da so bili tam zraven, kolikor se spomnim, od vsega začetka tudi ti
               ljudje, ki spadajo v generacijo gospoda Žabota in tudi on sam zraven. Njemu očitati,
               da je sedaj, bom rekel, neka podaljšana roka CK-ja, to pa pomeni, da ste ravnokar
               pripotovali iz južne Amerike v Slovenijo in prvič, stopili v ta prostor. To si pa že
               upam reči, da tako malo poznate polpreteklo zgodovino, če tem ljudem lahko to
               očitate.</p>
            </sp>
            <sp xml:id="SDZ4-Redna-32-2007-10-25.sp51">

               <speaker>PREDSEDNIK FRANCE CUKJATI:</speaker>

               <p>Hvala. Ker je še interes po razpravi odpiram ponovno prijavo. Gospod Petan,
               izvolite.</p>
            </sp>
            <sp xml:id="SDZ4-Redna-32-2007-10-25.sp52">

               <speaker>RUDOLF PETAN:</speaker>

               <p>Hvala za besedo, gospod predsednik. Ko poslušam nekatere razprave, enostavno ne morem
               razumeti, zakaj nekateri ne znajo svoje razprave opraviti brez žalitev. Bom kar
               povedal. V zadnjem času smo deležni s te ženske kvote, s te strani, konkretno gospe
               Širce, toliko žalitev, kar naprej na primer "ali je v vas sploh kaj razuma, če sploh
               je kaj razuma". To se je zgodilo tudi pred nekaj minutami na račun mojega kolega, ki
               vodi odbor. Ampak če bi to bilo prvič, v redu. Ko je bilo to drugič, tudi nisem
               reagiral. Ko je bilo to desetič, sem bil tudi tiho, ampak danes, ko je to že stotič,
               ko kar naprej poslušamo žalitve, ali je v nas kaj razuma, potem pa enostavno ne
               razumem in zato sem se tudi oglasil.</p>
               <p>Govorim o rešitvah v 6. členu. Rešitev v 6. členu, ki je predlagana s strani
               opozicije, je, kar se tiče volitev, popolnoma enaka. Razlika je v številu članov, to
               priznam. Ostalo pa, ko gre za Društvo pisateljev je rešitev identična. Zato ne
               razumem zakaj toliko žolča in žalitev nas poslanskih kolegov in pa toliko zgražanja
               nad tem, češ, da gre za vladni nadzor na društvom, če pa sami predlagate isto
               rešitev. Res pa je v številu članov. O tem pa ne razpravljam, tu pa sprejmem tudi
               vašo kritiko, če je potrebno, ampak takšen je pač predlog. Kar pa se tiče imenovanja,
               pa je popolnoma enako. Društvo pisateljevem, kolikor vem, je ena inštitucija civilne
               družbe. Lahko razpravljamo, v kakšni obliki, tudi to sprejmem, ampak je inštitucija
               civilne družbe. Govorite o nadzoru Vlade. Jaz se seveda s tem ne strinjam, ampak samo
               analiziram to, kar vi govorite. Vlada je voljena s strani ljudstva posredno, in to je
               v demokracijah popolnoma normalen sistem. Je še samo ena druga stran, recimo v
               nedemokratičnih, v diktaturah, kjer tisti, ki je na čelu diktature, z vojaškim udarom
               določi polovico parlamenta, ostalo polovico pa določi, ne vem, njegov brat ali pa
               njegova žena. Ampak v demokracijah je tako, kot ima to urejeno Slovenija. In nič
               drugače. Vladni nadzor, kot vi pravite, kar jaz pravim, da ni res, ampak toliko
               zgražanja. Potem bi vas pa samo spomnil in vas vprašal, zakaj se pa nič ne zgražate,
               ko podpredsednik ene od strank, dr. Lukšič, svojim študentom naroči naj špicljajo,
               tako kot je rekel, pa uporabim izraz, ki je bil že danes uporabljen, špicljajo pri
               nekaterih organih civilne družbe, ki je tudi cerkev, in naj dajo poročila, kaj se tam
               govori, verjetno še tudi kaj drugega in potem naj to oni analizirajo, češ, da je to
               neka raziskovalna naloga. Zakaj pa tu ne protestirate, da gre za nadzor politične
               stranke, ne Vlade, ampak politične stranke nad neko civilno inštitucijo? Pa dajte še
               tu malo protestirati. In ne vem, zakaj toliko gneva nad rešitvijo v 6. členu, kjer je
               izvolitev popolnoma enaka tistemu, kar do neke mere vi predlagate. Še enkrat pa
               povem, res pa je, da je število članov malo drugače. Ampak tista inštitucija, o
               kateri govorimo, pa pridobi člana obvezno v vsakem primeru na popolnoma enak način.
               Pa jaz ne žalim nobenega. Res je, da se tudi v tem primeru ne strinjam z vami, ampak
               nobenega ne pozivam ali pa sprašujem o razumu ali kaj podobnega. Če bom kdaj to
               storil, prosim, da me kar krepko okorite. Seveda da nasprotujem, to pa imam vso
               legitimno pravico in tudi vi jo imate, ampak žaliti pa ni treba nas, da nimamo razuma
               ali pa ne vem kaj vse.</p>
               <p>Jaz bom seveda podprl, da mi potem ne bo treba obrazlagati, amandma k 6. členu pod
               številko 2. Hvala lepa.</p>
            </sp>
            <sp xml:id="SDZ4-Redna-32-2007-10-25.sp53">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gantar.</p>
            </sp>
            <sp xml:id="SDZ4-Redna-32-2007-10-25.sp54">

               <speaker>DR. PAVEL GANTAR:</speaker>

               <p>Hvala, gospod predsednik. Spoštovane kolegice in kolegi, spoštovani gospod minister s
               sodelavko in sodelavcem! Jaz se oglašam v podporo prvemu in tretjemu amandmaju k
               predlogu zakona. Seveda najprej moram reči, da ni res, da sta si ta dva predloga prvi
               in oziroma tretji, zelo podobna drugemu. Samo na prvi pogled. Dejstvo je, da je zelo
               pomembna razlika v tem, kdo predlaga te člane. In dejstvo je, da se pričakuje, da
               Vlada v predlogu sprejme na znanje in jih tudi potrdi. Takšna je, navada in neka
               kulturna oblika politične kulture, ki bi morala v vsaki razumni vladi
               prevladovati.</p>
               <p>Druga stvar, za katero bi rekel, je to, da sta ta dva amandmaja sta pomembna zato,
               ker se dejansko odloča o tem, ali je agencija javna ali državna. Razlika je velika,
               pomembna, o njej je bilo nekaj rečenega. Jaz bi rekel samo to, da verjamemo, kot smo
               že večkrat ob drugih zakonih poudarili, v neko vrsto relativne avtonomije posameznih
               družbenih podsistemov, verjamemo v samoregulativne sile znotraj takšnih podsistemov,
               tudi kulturnega in knjižnega in tako naprej in verjamemo, da naj država posega v to
               samo toliko, kolikor je nujno potrebno in nič več in seveda tudi nič manj. Zato
               seveda jasno podpiram ta dva amandmaja.</p>
               <p>Sam bi vendarle omenil to, da se mi zdi pa skrajno neokusno, da eden od naših kolegov
               poslancev vehementno razlaga, kaj misli predsednik Društva slovenskih pisateljev.
               Kakšna so njegova stališča, kako misli in kako svoja stališča tudi spreminja. Od kod
               temu našemu kolegu poslancu ta nebulozna ideja, da on najbolj ve, kaj mislijo drugi
               ljudje in predsednik Društva pisateljev in še številni drugi ljudje. Naj se enkrat ta
               naš kolega poslanec odpove temu dejstvu in naj razmišlja o tem in naj govori o tem,
               kaj on misli, ne pa o tem, kaj mislijo drugi ljudje in kako on predstavlja njihove
               misli. To bi bilo najmanj kulturno, če že ne knjižno korektno. Se pa seveda tudi jaz
               strinjam s tem, kar je rekel kolega Petan in mu pritrjujem in tudi polagam na srce
               moji kolegici Majdi Širca, da nima smisla več se pozivati na razum in da je to
               nepotrebno delo in tratenje minut. Sicer pa sem jaz pesimist. Pesimist, ker sem danes
               prebral v Dnevniku v zvezi z razstavo v Cekinovem gradu v zvezi s kipoma Jožeta
               Pučnika, ki pa na razstavo ne sodita, ker so tam prikazana zgodovinska dejstva,
               medtem, ko je kip interpretiran individualno, odgovarja minister za kulturo dr. Vasko
               Simoniti. Ta ždanovščina v sproščeni obliki nam seveda pove in nakaže, da ni upanja,
               da bo sprejet amandma, ki bi naredil agencijo javno in ne državno, in da za kulturno
               politiko, ki v Sloveniji v tem trenutku se vodi na knjigi, filmu ali kjerkoli drugje
               ni več upanja vsaj za obdobje še dodatnega enega leta. Hvala lepa.</p>
            </sp>
            <sp xml:id="SDZ4-Redna-32-2007-10-25.sp55">

               <speaker>PREDSEDNIK FRANCE CUKJATI:</speaker>

               <p>Hvala. Gospod Grims, izvolite.</p>
            </sp>
            <sp xml:id="SDZ4-Redna-32-2007-10-25.sp56">

               <speaker>MAG. BRANKO GRIMS:</speaker>

               <p>Hvala. Tisto, zaradi česar sem se javil, je bila trditev enega od kolegov, ki ga zdaj
               žal spet ni v dvorani, ki je ponovno razlagal, kot da je pri imenovanju po enem ali
               po drugem amandmaju velika razlika. Dejansko, in to še enkrat opozarjam, lahko pa
               tudi še enkrat preberem oba člena, razlike v imenovanju ni, ker v obeh predlogih
               opravi imenovanje vseh ustanovitelj. Vsa razlika je samo v enem majhnem delu. Namreč,
               po obeh predlogih se imenuje enega na predlog univerz, po obeh predlogih ima svojega
               člana zagotovljeno reprezentativno društvo pisateljev oziroma po enem predlogu je kar
               imenovano, Društvo slovenskih pisateljev, po obeh predlogih ima posebno mesto
               Slovenska akademija znanosti in umetnosti, ki ima ravno tako... /Oglašanje v
               dvorani./ Gospod Školč, jaz sem vas lepo pozorno poslušal in vam nisem segal v
               besedo. Predlagam vam, da najdete toliko moči tudi sami pri sebi in to storite, ravno
               tako kot kolega, ki je neposredno pred mano govoril. Namreč, če povem kaj takega,
               česar ne slišite radi, zato še ni treba segati v besedo oziroma protestirati na ves
               glas. So mnoge stvari v tej državi, ki bi si zaslužile protest. Recimo, oživljanje
               oblik totalitarnega nadzora je zagotovo med njimi daleč na prvem mestu in bi si
               zaslužilo, da se o tem spregovori v tej dvorani z vso odločnostjo, pa tudi na drugih
               institucijah; mislim, da tudi na institucijah v Evropski uniji bi o tem kaj morali
               reči. Ampak to presega to razpravo zdajle, zato se vrnem nazaj na člen, namreč tisto,
               kar je pomembno. Ob teh predlagateljstvih ima torej možnost ustanovitelj, da te ljudi
               imenuje. Da ima pravico tudi koga zavrniti, izhaja tudi iz člena, ki ga predlaga
               opozicija, saj posebej določa, v katerih primerih lahko nekoga zavrne. Tisto, kar
               menim, da skorajda v praksi ne bi moglo priti v poštev, če vam odkrito povem, ker si
               težko predstavljam, da bi nekdo na ministrskem položaju zavrnil nekoga, ki ga
               predlaga, na primer, Slovenska akademija znanosti in umetnosti ali pa, če želite,
               Društvo slovenskih pisateljev. Tisto, kar pa je boljše v predlogu, ki ga daje
               koalicija, pa je tisti zadnji dodatni član. Prvič je s tem število članov neparno in
               potem ni treba segati po precej nenavadnih rešitvah, kot je tista, da ima zadnjo
               besedo nekdo, ki predstavlja SAZU. No, ampak kar je pomembno, tukaj je pa posebej
               poudarjeno in na prvem mestu, da se imenuje enega tudi tako, da je upoštevana
               zastopanost predstavnikov avtorjev. Kako v praksi tak mehanizem razumemo, če beremo
               člen kot celoto? Če bi, recimo, Slovenska akademija znanosti in umetnosti imenovala
               za svojega predstavnika in predlagala v dokončno potrditev nekoga, ki bi bil s
               področja leposlovja, potem bi verjetno glede na upoštevanje črk določila, ki je pred
               nami, minister moral izbrati nekoga iz vrst drugih nosilcev razvoja na področju
               knjige. Če pa bi Slovenska akademija ne izbrala nekoga s področja umetnosti, potem pa
               bi po vsej verjetnosti, upoštevaje pač to določilo, moral minister izbrati nekoga s
               področja predstavnikov avtorjev in to bo avtorjem samo v korist. Na ta način se
               prepreči tudi kakršnakoli možnost, če hočete, ki bi bila lahko tudi splet okoliščin,
               odvisno od teh ekskluzivnih predlogov, da bi bili na koncu pa celo avtorji odrinjeni
               ob rob. Iz tega razloga, še enkrat poudarjam, je ta predlog boljši, je boljši za
               ustvarjalce slovenske knjige, je boljši za pisatelje, je boljši za pesnike, je boljši
               za vse, ki ustvarjajo slovensko knjigo v najbolj pozitivnem pomenu besede. In zaradi
               tega, še enkrat poudarjam, sem trdno prepričan, da je vredno temu amandmaju dati
               prednost. Vsem tistim pa, mimo grede, ki ste sprevračali moje besede, če kdo misli,
               da je katerakoli od institucij civilne družbe imuna pred vplivanjem politike, naj se
               spomni, da je tudi Društvo slovenskih pisateljev po obdobju gospoda Šelige, ko je
               zagotovo doživelo najbolj svetlo obdobje v svoji zgodovini, vodil nekdo, ki je bil
               predsednik politične stranke, ene manjše sicer, ampak bil je predsednik politične
               stranke.</p>
            </sp>
            <sp xml:id="SDZ4-Redna-32-2007-10-25.sp57">

               <speaker>PREDSEDNIK FRANCE CUKJATI:</speaker>

               <p>Hvala. Ker je še interes po razpravi, ponovno odpiram prijavo.</p>
               <p>Gospa Jeraj, izvolite.</p>
            </sp>
            <sp xml:id="SDZ4-Redna-32-2007-10-25.sp58">

               <speaker>ALENKA JERAJ:</speaker>

               <p>Hvala za besedo. Mogoče še nekaj poudarkov. Prej je eden izmed poslancev rekel, da je
               treba pripraviti tak svet oziroma tak način imenovanja, da bodo zadovoljni vsi.
               Verjetno bi tak predlog težko oblikovali. Skoraj nikoli ali pa dvomim, da kdaj so
               zadovoljni čisto vsi.</p>
               <p>Zakaj podpiram amandma koalicijskih poslanskih skupin? Sami ste že nekateri omenili,
               da je razlika, ali imenujemo 6 oziroma ali je 6 ali 7 članov. Človek ima občutek, da
               želite stvari zakomplicirati in otežkočiti delo, če bo članov 6, ker bo dejansko
               lahko prišlo do neodločenega izida in potem - kdo ima tisti odločujoči glas, ne vem.
               Pričakovala bi tudi od drugih predlagateljev amandmajev, da bi vseeno se raje zavzeli
               za rešitev, ki predvideva neparno število članov sveta. Nekateri ste govorili, ali
               sta si amandmaja podobna ali si nista, torej amandma gospoda Školča ali pa skupine
               Zares. V določenih stvareh sta si morda podobna, v eni pa ne, ko govorite, da
               ustanovitelj lahko predlog zavrne za člana samo, če ne izpolnjuje kriterijev iz
               drugega odstavka itn. Če je nekdo ustanovitelj in je tudi ustanovitelj tisti, ki mora
               izvajati nadzorno funkcijo, torej nadzor nad tem, verjetno mu moramo dovoliti, da
               postavi ljudi oziroma jih imenuje, tiste, ki predvideva, da bodo delali stvari tako,
               kot se jih mora. Ne more biti nekdo ustanovitelj, potem naj pa drugi o tem odločajo,
               ko bo pa kaj narobe, tako kot smo priča dejansko pri Filmskem skladu, je pa potem
               minister kriv, ker ni naredil ali pa bi moral narediti kaj drugega in kaj drugače. Ob
               tem samo to - kdo pa je predlagal oziroma sprejel tak zakon in takšno rešitev, da ko
               direktor Filmskega sklada odstopi, da morajo znotraj nadzornega poiskati nekoga in
               tako naprej? Skratka, so bile zelo slabe rešitve pripravljene že enkrat pred časom,
               ne v tem obdobju, v tem obdobju se samo rešuje tisto, kar se je z vsemi temi postopki
               zakompliciralo.</p>
               <p>Poleg tega govorite mnogi o tem, da želi politika vplivati na vse, da v svet agencije
               ne želimo dati strokovnjakov in tako naprej - vem, da ne govorimo o 8. členu, ampak
               8. člen govori o strokovnih komisijah agencije, ki so tiste, ki bodo dajale mnenje in
               ocene k predlogu programov in projektov s področja knjige, v postopkih razdeljevanja
               sredstev predlagajo ukrepe kulturne politike, ukrepe znanstvene politike, druge
               razvojne ukrepe. Tako težko govorimo, da bom zdaj vso strokovnost nekam porinili na
               obrobje in bo zdaj politika odločala o vsem. Zato ne morem te teze sprejeti in še
               enkrat ob vseh teh velikih besedah o skrbi za knjigo v času naših pristopnih pogajanj
               k Evropski uniji, torej pristopu Slovenije k Evropski uniji, bi se od tistih, ki ste
               tako hudi zagovorniki in vas tako zelo skrbi za slovensko knjigo, pričakovalo, da
               boste takrat uveljavljali nižji davek za slovensko knjigo, tako kot so mnoge države
               to naredile, zdaj smo pa mi to zamudili in nam očitate, da določenih stvari nismo
               naredili.</p>
               <p>Torej, skrb za knjigo najbrž ni od včeraj in bi jo lahko izkazali že tudi kdaj prej,
               jaz mislim, da z Zakonom o Javni agenciji za knjigo Republike Slovenije ta Vlada to
               dela, in sem vesela, da pri tem sodelujemo in mi je žal, da nismo bili v stanju ali
               pa nismo mogli tega delati takrat, ko smo se pridruževali in bi dejansko lahko za
               našo knjigo še kaj več naredili. Tisti, ki pa ste bili in bi lahko to naredili, pa
               tega niste. Tako bom podprla amandma koalicije pri 6. členu.</p>
            </sp>
            <sp xml:id="SDZ4-Redna-32-2007-10-25.sp59">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč.</p>
            </sp>
            <sp xml:id="SDZ4-Redna-32-2007-10-25.sp60">

               <speaker>JOŽEF ŠKOLČ:</speaker>

               <p>Hvala lepa. Se opravičujem, če sem prej mogoče res prehitro rekel, da ni res to, kar
               govori kolega Grims, ampak seveda ni res, nista oba dva amandmaja enaka. Poglejte, po
               enem amandmaju, tem, kjer sem prvopodpisani, minister lahko imenuje tri, tri pa
               avtonomno imenujejo, kot smo že večkrat rekli, društvo, SAZU in univerze. Po drugem
               dopolnilu, ki ga je tretjič ali četrtič popravila koalicija, pa minister imenuje 6,
               društvo pa enega. Se pravi, v enem imamo razmerje 3:3, javnost : politika, če
               poenostavim, v drugem pa 6:1, politika : javnost. To je to. Da ne bi, recimo,
               ministrstvo ali koalicija zavrnila predloga Društva pisateljev. Ta je še bolj debela.
               Ne vem, zakaj bi vam to verjeli. Ko se je imenovalo v svet RTV, na bom se spomnil
               sedaj vseh imen, ker jih je bilo na stotine, ampak spomnil vas pa bom, da je Društvo
               predlagalo dva, mogoče celo tri. Vem, da ste zagotovo zavrnili s tistimi listki,
               vašimi internimi, dr. Ihana in dr. Kosa - mlajšega, seveda. To ste naredili. Ne mi
               reči, da vam bomo sedaj verjeli, da od sedaj naprej ne boste tega delali! Zavrnili
               ste gospoda Grafenauerja, za katerega mislim, da ga je predlagala tako Akademija kot
               Nova revija. Ne mi reči, da si ne boste izmed akademikov izbrali tistega, ki je vam
               bolj poslušen. O tem govorimo. In nalijmo si čistega vina. Vi hočete manipulirati, mi
               vam soglasja za to ne damo. To je vsa zgodba. Če gre za isto rešitev, če mislite, da
               je isto, če to leporečje hočete komu prodati, potem podprite to rešitev, ki smo jo
               dobili iz Društva. Žal mi je, da tukaj ne more tudi moj dolgoletni znanec gospod
               Žabot povedati, kaj ste se in kaj se niste menili. Ne bom v njegovem imenu govoril,
               ampak zagotavljam vam, da stoji za tistim, kar je podpisal in kar imajo v rokah vsi
               poslanci. O tem sem se prepričal tudi danes zjutraj in zato se mi zdi, da njegov
               podpis šteje vsaj pred to javnostjo in upam si reči tudi pred slovensko javnostjo več
               kot vaše pravljice. Velikokrat smo vas že ujeli na kratkih nogah.</p>
            </sp>
            <sp xml:id="SDZ4-Redna-32-2007-10-25.sp61">

               <speaker>PREDSEDNIK FRANCE CUKJATI:</speaker>

               <p>Hvala. Gospod Grims, replika.</p>
            </sp>
            <sp xml:id="SDZ4-Redna-32-2007-10-25.sp62">

               <speaker>MAG. BRANKO GRIMS:</speaker>

               <p>Čisto na kratko. Žaljivk ne bom komentiral. To pač priča o človeku, ki to počne, saj
               ni prvi, tudi kakšna gospa je bila že pred njim, tako da ima prijetno družbo. Vsaj
               to.</p>
               <p>Tisto, kar bi samo na kratko odgovoril. Že prej je bil en namig, kako je z Novo
               revijo in podobno. Zagotavljam vam, da pri tem pogovoru je bil zraven tudi kdo iz
               vrst Nove revije in je bil mimogrede absolutno za to, da se da prednost amandmaju v
               obliki, kot ga je pripravila koalicija, in tudi na osnovi ocene ljudi na Novi reviji,
               ki se s tem ukvarjajo, ki so tudi odgovorni za to, konec koncev, saj so oni
               založniki, da je to za leposlovje in pa za slovensko knjigo nasploh boljša rešitev.
               Pa mimogrede še to, kar ste nekateri stalno podtikali, jaz v nobenem primeru o
               nikomer nisem govoril, kaj je mislil. Povedal sem samo nek dogodek, ki je po mojem
               mnenju relevanten za razumevanje te zgodbe, in povedal sem tudi, da mislim, da
               spremembe, ki se dogajajo potem v stališčih posameznikov, so po mojem trdnem
               prepričanju odraz tega, da se pač da tudi politično vplivati v posameznih okoljih, in
               sem to seveda prej tudi, mislim da, dovolj nazorno ponazoril.</p>
            </sp>
            <sp xml:id="SDZ4-Redna-32-2007-10-25.sp63">

               <speaker>PREDSEDNIK FRANCE CUKJATI:</speaker>

               <p>Hvala. Ker je še interes po razpravi, odpiram ponovno možnost prijave. Gospod
               Jerovšek, izvolite.</p>
            </sp>
            <sp xml:id="SDZ4-Redna-32-2007-10-25.sp64">

               <speaker>JOŽEF JEROVŠEK:</speaker>

               <p>Jaz moram reči, ko poslušam te razprave, se seveda spominjam tudi malo nazaj. In v
               zvezi s tem moram reči, da ima kolega Školč izjemno bogate izkušnje za politično
               kadrovanje na področju kulture. Lahko bi rekli celo, da ima odličen "know-how" za
               plasiranje kadrov liberalne akademije v inštitucije in da je bil zelo uspešen, da je
               bil zelo uspešen. Mislim, da je eden takšnih primerov bil svet za kulturo tudi. Zdi
               se mi, da to, kar danes govori, je nek "salto mortale" glede na prejšnja stališča in
               sem kar s skrbjo ga gledal, kako kljub temu stoji, ker pri teh "salto mortale" se
               včasih zlomi hrbtenica. In zaradi tega nekje se mi zdi, brez da kaj dosti študiram,
               ta predlog, ki so ga tri stranke postavile, nekje sredina med tistim, kaj je včasih
               zastopal, kaj zdaj zelo zelo lepo zavito, v izjemno dragocen celofan zavito, pač
               predlaga. In zaradi tega bom tudi podprl ta drugi amandma.</p>
               <p>Bi pa še rekel to, da sem prej slišal, da se Programski svet RTV kaže v vsem svojem
               razkroju. Morda je v zadnjem času bil imenovan ali pa izvoljen kdo, ki skuša
               prispevati h kakemu razkroju, samo ne vem, če je to stvar programskega sveta, ampak
               prejšnji teden, ko danes govorimo o knjigi, sem gledal to oddajo, za katero je kolega
               Moge rekel, da se malo pitijsko sprašuje "Knjiga mene briga". In v tisti oddaji jih
               knjiga ni brigala. So pa obravnavali neko knjigo, mislim, da gospoda Vezjaka, ki ste
               ga vi predlagali v ta programski svet, in šlo je za najnižji nivo političnega boja na
               temelju kulturnega boja. In žal je tudi ikonografija nekoga tam v kratkih hlačah pri
               takšni razpravi v večernem terminu dodatno prispevala k temu. To pa je poskus
               razkroja. Vendar to ni stvar programskega sveta, to bi lahko marsikoga pravzaprav
               skrbelo. Ampak po drugi strani pa je ravno tista oddaja neizpodbiten dokaz, da ni res
               tisto, kar govorite o cenzuri in ne vem čem in kar ti isti ljudje, ki so tam v
               kratkih hlačah govorili, pa mislim, da je bil zraven še nek doktor znanosti iz
               novinarstva, dokaz, materialni dokaz, da pravzaprav tisti, ki so najbolj glasni in
               največ o cenzuri govorijo, imajo izjemen dostop do možnosti pljuvanja. Hvala lepa.
            </p>
            </sp>
            <sp xml:id="SDZ4-Redna-32-2007-10-25.sp65">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gulič.</p>
            </sp>
            <sp xml:id="SDZ4-Redna-32-2007-10-25.sp66">

               <speaker>ALEŠ GULIČ:</speaker>

               <p>Spoštovani predsednik, cenjene kolegice in kolegi! Jaz bom amandma k 6. členu, ki ga
               je predlagala skupina poslancev s prvopodpisanim gospodom Jožefom Školčem, podprl,
               zaradi tega, ker pač takšen, kot je, omogoča, da ne spreminjamo pomena besede
               "javno", da to ostane v resnici javno in ne postaja državno, vladno, zasebno v
               kakršnemkoli pogledu.</p>
               <p>Pravzaprav se ne bom odzival na to, kar je gospod kiropraktik zdajle povedal. Ampak
               kulturni boj je vedno posledica tega, če se ukinjajo demokratični dialogi. In kar
               naprej nas v koaliciji opozarjate, pri kakršnemkoli zakonu, da se gremo kulturni boj.
               Torej, ste že spravili očitno demokracijo v tisto pozicijo, da je treba pač tudi
               kakšne druge mehanizme začeti uporabljati.</p>
               <p>Je pa tudi moralni razlog, zakaj bom podprl predlog gospoda Jožefa Školča oziroma
               predlog Društva slovenskih pisateljev. Gospoda Vlada Žabota poznam kakšnih 27 let.
               Srečala sva se, ko je bil pisatelj začetnik, ljubitelj, in v 27 letih je bil vedno
               mož beseda, vedno, pri vseh zadevah. Koalicijske predloge, da ne bom govoril o
               ljudeh, poznam tri leta, devetkrat manj, in redko so se izpeljali tako, kot je treba,
               da bi za njimi stal nekdo, ki bi mu rekel, da je mož beseda. Če pogledamo zadnji
               tekst drugačne objave predlogov na spletu, kot so v resnici: pritiski, izsiljevanja
               in na konec očitek kulturnega boja. Kot da bi bilo to kaj slabega. Še to po vrhu
               vsega. Tako mislim, da bi bilo dobro, da se vendarle tudi pogledate v zrcalo, se
               pomenite tudi sami s sabo in potem odločate. To, da za to Vlado velja "argentum non
               odor" je povsem jasno. In ker je to povezano z oblastjo, je potem tudi jasno, da so
               vsi predlogi kateregakoli zakona, ki ga tukaj obravnavamo, vredni predvsem vpogleda v
               to, kje je tisti člen, ki govori o tem, kam se morajo usmerjati sredstva, moč,
               oblast. Samo to vas zanima. Hvala lepa.</p>
            </sp>
            <sp xml:id="SDZ4-Redna-32-2007-10-25.sp67">

               <speaker>PREDSEDNIK FRANCE CUKJATI:</speaker>

               <p>Hvala. Gospa Jeraj.</p>
            </sp>
            <sp xml:id="SDZ4-Redna-32-2007-10-25.sp68">

               <speaker>ALENKA JERAJ:</speaker>

               <p>Hvala še enkrat. Poglejte, po amandmaju, ki ga predlagamo, in tudi še v prvotnem 6.
               členu, je Vlada zapisala, da "na poziv ministrstva bodo lahko predlagali kandidate
               vsi tisti, ki se jih zadeva s knjigo tiče". Torej ne samo - vi določate z vašim
               amandmajem predstavnika Slovenske akademije znanosti in umetnosti, predstavnika
               univerze in Društva slovenskih pisateljev. Ob tem izključujete vse tiste, ki so tudi
               zavezani k skrbi za knjigo ali pa dela intenzivno na tem. Če pogledate 1. člen, kjer
               govorimo, kaj vse naj bi s tem zakonom zagotavljali, torej pogoje za izdajanje knjig,
               se pravi, imamo tukaj izdajatelje knjig, ustvarjalce s področja leposlovja in
               znanosti, se pravi, izključujeta avtorje. Razvijanje bralne kulture, razvoj
               knjigarniške mreže, se pravi knjigarne, knjižnice itn. Po predlogu, ki ga predlaga
               Vlada, že prvotno pa še posebej potem z .../izklop mikrofona/...</p>
            </sp>
            <sp xml:id="SDZ4-Redna-32-2007-10-25.sp69">

               <speaker>PREDSEDNIK FRANCE CUKJATI:</speaker>

               <p>Hvala gospa Jeraj, čas je potekel.</p>
               <p>Ker je še interes oziroma... Ali je še interes, sprašujem? Eno roko sem videl. (Ne.)
               Ja, gospod minister, vi ste se še javili.</p>
            </sp>
            <sp xml:id="SDZ4-Redna-32-2007-10-25.sp70">

               <speaker>DR. VASKO SIMONITTI:</speaker>

               <p>Hvala lepa, gospod predsednik. Torej, kar veliko je bilo izrečenega in tudi veliko
               stvari se je ponavljalo. Pa bom skušal vendarle odgovoriti nekoliko po vrsti
               določenim stvarem ali se bom pa še kasneje dopolnil, če bo potrebno in bo čas
               dopuščal.</p>
               <p>Najprej je bilo rečeno o tem, kako je ta zakon pred nami pozen, če ne prepozen, in
               neka duhovitost o tisočletnih sanjah, ki jih nekateri imajo v zvezi s knjigo. O tem
               je treba predvsem povedati, da nihče ni govoril o tisočletnih sanjah in da tisto o
               svetosti knjige vam lahko naredim predavanje o tem, kdaj se o svetosti in teh zadevah
               neha govoriti, ampak pri nekaterih se govori s povsem drugih razlogih. Drugače pa je
               to stvar že konec 18. stoletja. In na svetosti knjige mimogrede, počiva cela Evropa
               in se vse države izgovarjajo na to. Tako, v kratko informacijo glede na globoko
               znanje, ki sem ga tukaj slišal.</p>
               <p>Sicer pa se govori o knjigi pri nas od leta 1995, v glavnem o takih predlogih raznih
               združenj za ustanovitev agencije, intenzivneje pa tam od leta 2000, ko je Rudi Šeligo
               s svojim programom to postavil. Mislim, da samo nadaljujemo neko širše hotenje v
               zvezi s tem. Rekel bi, da tukaj ne gre za kakšno posebno ogroženost knjige, ampak gre
               za to, da ustrezno mesto vsekakor ima. S tem se vsekakor strinjamo. Imamo svojo
               državo, ki je nacionalna država. Imenuje se po narodu, ki je oblikoval vse nacionalne
               in politične institucije, ki zagotavljajo obstoj takega naroda, njegovo identiteto in
               kulturo. Torej imamo državo, ki s svojimi ekonomskimi, materialnimi podlagami in
               kulturnimi in materialnimi in duhovnimi podlagami zagotavlja to samostojnost in
               suverenost, ki se izkazuje tudi na področju kulture. In tukaj država, moram reči,
               izraža že v preteklih letih, vsekakor pa tudi v zadnjih, dovolj izdatno in podpira
               kulturo in se zaveda svoje maloštevilnosti, če hočete, in tudi v zvezi s tem kulture
               in knjige v zvezi s tem. In v zvezi s tem kulturi oziroma knjigi se je v preteklih
               letih na Ministrstvu za kulturo, tudi že pred mojim mandatom, vendarle namenilo
               veliko pozornosti - to, o čemer je že prej gospa poslanka Jerajeva govorila - :
               subvencijam knjig založnikov, odkupom knjig, sofinanciranjem knjig za programe,
               sofinanciranjem knjižnih sejmov, vzdrževanjem knjižnic, knjižničnim nadomestilom,
               pesniškim in pisateljskim srečanjem, festivalom, financiranju Društev slovenskih
               pisateljev se mi zdi kar izdatno, celi vrsti znanstvenih in beletrističnih revij,
               prevodom, v tuje jezike, literarnih turnejam in tako naprej.</p>
               <p>Tukaj bi težko rekli, da umanjka neka volja, da je umanjkala v preteklosti in da je
               tudi sedaj ni. Jo je veliko, zavedamo se tega in zato smo tudi prišli v tem času do
               tega, da oblikujemo seveda tudi agencijo za knjigo. In tisti, ki govorite, da je
               pozno, pač bi storili to prej. Mislim, da niste želeli in da ste imeli vedno figo v
               žepu, da bi vi kontrolirali s svojimi političnimi, takim ali drugačnimi, pritiski
               tako stvar. Glede sveta, ki je bil problematiziran - v zakonu o javnih agencijah je
               zelo jasno napisana sugestija, kako naj bo svet pravzaprav sestavljen: ali z neparnim
               številom, sugestija je od 3-9 članov in to jasno pove, da želijo, da je intenca, da
               naj bo neparno število, ki je seveda iz prakse ven izšlo in ima, logično, tudi
               podlago in razlago. Tudi pri javni agenciji za znanost pravzaprav, ki je v okviru
               ministrstva za znanost in tehnologijo oziroma jo ta ustanovilo, je svet sestavljen iz
               štirih članov, ki jih imenuje Vlada, in iz treh, ki jih imenujejo pravzaprav drugi,
               pa ni bilo v zadnjih letih nobenih posebnih polemik, nisem o tem nič slišal.
               Mimogrede, morda malo skačem, ampak kolikor se je o RTV govorilo; to je parlament
               izglasoval in v svetu sta dva člana Društva pisateljev. Mogoče pa niso komu pogodu,
               pa zaradi tega mislijo, da pa niso. Dva člana Društva pisateljev sta v svetu RTV.</p>
               <p>Glede Nacionalnega programa za kulturo, ki govori o skladu že leta 2004. Tam se
               govori predvsem o proračunskem skladu, ne pa o javnem skladu, niti o agenciji in ta
               javni sklad oziroma agencija, ki jo vzpostavljamo sedaj, pomeni velik kvalitativen
               preskok v primerjavi s proračunskim skladom. Proračunski sklad, veste, je v okviru
               ministrstva in gre samo za posebno postavko in za relativno kozmetično, bi človek
               rekel, zadevo, ne pa za kakšno posebno veliko avtonomnost, ki jo pa zagotavlja po
               mojem mnenju prav ta naš predlog zakona. V njem je zelo jasno zapisano, da tri
               imenuje ustanovitelj, to so tisti trije pravzaprav, ki jih dejansko financirajo, če
               hočete to, ministrstvo za kulturo, ministrstvo za visoko šolstvo in znanost in
               ministrstvo za finance, štirje pa iz popolnoma strokovnega okolja, in na kar se da,
               po mojem mnenju, demokratičen in fer način.</p>
               <p>Nekdo je govoril, da se vsi izgovarjamo na pomen knjige, da se proračun za knjigo ni
               povečeval ali pa da se ni v zadostni meri. Poslušajte, storili bi v preteklih letih,
               vsako leto bi vsaj za 10% povečali sredstva za knjigo, pa bi bilo v redu! Jaz mislim,
               da se je to povečevalo v zadnjih letih veliko bolj intenzivno - tudi pod prejšnjo
               ministrico, mimogrede v zadnjem letu njenega mandata se je izdatno povečalo. Tisti,
               ki pa se bili ministri in ki drugim očitate o tisočletnem hrepenenju, potem ste bili
               pa ministri, pa ste naredili pravzaprav zelo malo ali pa nič, zlasti pa niste
               ustanovili agencije za knjigo, kjer bi naredili na tisti način demokratično,
               avtonomno, neodvisno kot predlagate sedaj.</p>
               <p>Predlagam, vam in tudi v javnih zavodih in povsod po celi Sloveniji so sveti takšni
               ali drugačni, vedno parni in neparni. Mislim, da gre za podobne stvari vplivanja, če
               hočete, in pozivam danes tukaj in zdaj, torej da tisti, ki ste še v svetih, ki jih ta
               minister grozni ni zamenjal, da daste odstopno izjavo, da tako izstopite iz raznih
               svetov modernih galerij in ne vem česa, kjer ste še zraven. Dajte, če ste tako
               nepolitični in ne vem kaj! Ena gospa je bila v svetu Kinoteke, kjer je skrbela bolj
               za lastne osebne interese kot pa za to, da bi Kinoteka delala. Kinoteka dve leti
               sploh ni delala, saj je bila v popolnem razsulu, in očitajo danes ne vem kakšno
               razsulo.</p>
               <p>Rad imam tiste latinske pregovore, ki se večkrat pojavljajo, torej jaz bi odgovoril z
               vašimi predlogi, ki jih tako vehementno zagovarjate v smislu demokratičnosti in
               čistosti, da bi najrajši politike sploh ne bi bilo več nikjer, torej en latinski
               pregovor pravi: "cartata non erubescid", upam, da si boste sami prevedli, kaj to
               pomeni, če kdo ne ve mu bom prevedel. Sicer pa, vse se lahko v zakonu zapiše, samo
               vprašanje je pravzaprav, če so takšni predlogi tudi pravno dejansko izvedljivi ali če
               niso samo manever za neke manipulacije in vzburkanje neke politične klime, da ima
               nekdo figo v žepu in da hoče vplivati na knjigo. Oprostite, v zadnjih desetih letih,
               ko agencije ni bilo - koliko se je na knjigo vplivalo neposredno in določalo, kdo bo
               katere naslove izdajal in podobno? Lahko pogledamo tudi za več let nazaj. Glede
               članov sveta, ko se je govorilo o konfliktu interesov v zvezi z amandmajem koalicije.
               Torej, zelo jasno je zapisano, da gre za izločitve tistih, ki pridejo v konflikt
               interesov, po zakonu je to tudi po upravnem postopku in po zakonu o javnih agencijah,
               tako da so ti očitki popolnoma neprimerni. Torej, govorimo sedaj tudi pri svetu, ki
               ga predlaga skupina LDS, da naj bi predsednika izvolili v svet izmed svojih članov,
               na drugi strani pa, če bi pa prišli do neodločenega glasovanja, naj bi pa prevagal
               glas člana SAZU-ja. Torej, ponavadi glas prevlada od tistega, ki je predsednik sveta,
               in je zelo zanimivo, sedaj predsednika sveta bodo izvolili člani sveta in mu izrazili
               zaupanje kot njegovo odličnost, da bo to lahko vodil, potem pa ne bo, recimo, član
               SAZU-ja, bo o zadevah, kjer bi bilo parno število - sicer v nobenem svetu tega ni,
               recimo pa, da bi tukaj bilo - odločal pa član SAZU-ja. Ne vem, to se mi zdi velik
               paradoks in konfliktnost, ki jo povzroča. Tudi med samim člani sveta bi to povzročilo
               konfliktnost in bi bilo precej nekonsistentno in po mojem mnenju tudi bi povzročali
               velike težave.</p>
               <p>O politični nadmoči in o raznih primerih iz filmov: Izgubljeni v vesolju in Prvinski
               nagon - zanimivo, da pade o knjigi ob kateri, govorimo, ljudem na pamet pravzaprav
               primerjava iz filmskega sveta. Pomeni, da raje v kino hodijo kot berejo knjige.</p>
               <p>Glede tiste, kako bi rekel, "glave Pučnikove", ne bom govoril, ker se mi zdi, da že
               malo z indignacijo... Sprejemam te očitke, predvsem pa, da ni upanja, je rekel eden
               od poslancev. Poslušajte, izražam, da ni upanja ob tem, ko je nek predsednik stranke
               idejni, ideološki vodja prebegnil v drugo stranko in javno govoril, kako je kot
               pajace postavljal gospodarstvenike po svoji šahovnici, hkrati je opisal to, kako je
               medije obvladal in kako je tudi privatno smatral neko obveščevalno službo za svojo.
               To so vsi javni dokumenti in takega človeka imate še vedno med seboj in nam govorite,
               da ni upanja. Hvala lepa.</p>
            </sp>
            <sp xml:id="SDZ4-Redna-32-2007-10-25.sp71">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč, replika? Izvolite.</p>
            </sp>
            <sp xml:id="SDZ4-Redna-32-2007-10-25.sp72">

               <speaker>JOŽEF ŠKOLČ:</speaker>

               <p>Rad bi pojasnil, da te strahove, ki jih je sedaj minister glede sestave sveta dal
               prav v tem oziru, da gre za sodo število in da v primeru, ko je število glasov
               prepolovljeno, da odloči predstavnik SAZU-ja, da so to stvari, ki so bile zelo
               domišljene, prediskutirane in da pravno v celoti zdržijo. To niso strahovi, ki bi
               lahko ogrozili sprejem takega amandmaja. Zagotovo velja to določilo, da se priporoča,
               da naj svete agencij sestavlja med 3 in 9 članov. Po nobeni interpretaciji tega ni
               mogoče razumeti tako, da ni mogoče, da so 4, 6 ali 8. Med 3 in 9, vsaj do sedaj je
               veljalo v razumni interpretaciji, da je tudi število 4, 6 in 8. Dikcije glede tega,
               čigav je odločujoč glas, ni predlagala Liberalna demokracija, kot poskuša s svojim -
               on pravi: "Ne vem kdo, verjetno Liberalna demokracija." To je dikcija, ki je prišla
               iz Društva pisateljev. Njeno ustreznost je preverila tudi Zakonodajno-pravna služba
               parlamenta. Zakonodajno-pravna služba parlamenta je dopustila možnost, pa tudi
               Društvo je imelo zunanje pravne svetovalce na Pravni fakulteti in so jim to možnost
               dopustili. Dopustite tudi nam, da verjamemo, da je to pravno korektno. Lahko, da je
               po svoje nenavadno, da ima nekdo dvojni glas, drugi pa teoretično vodi ta svet
               agencije, ampak tu gre za to, da se z zakonom nedvoumno reši problem, kaj takrat, ko
               je glasovanje neodločeno. In formalno gledano je to popolnoma vseeno, ali se dvojni
               glas da predsedniku ali se ga a priori da nekomu od predlaganih. S tem seveda ni
               nobenih težav. Mogoče so težave s tem, ker si vi že predstavljate, kdo bi bil
               predsednik, in ga boste že imenovali in bi vam bilo zoprno, kajne, če ne bi imel
               dvojnega glasu takrat, ko bi moral, recimo, odločati o nekih hitrih sredstvih, če bo
               kdo zamudil, recimo, na razpis, kar se vam je že zgodilo in se zdaj temu vsi na
               različne načine čudijo.</p>
               <p>Hkrati pa se mi zdi zelo pomembno tudi to, kar ste povedali, glede tega, da sta v
               Svetu RTV 2 člana Društva slovenskih pisateljev. Ne dvomim. Ampak ravno o tem se
               pogovarjamo, da tiste, ki jih je Društvo predlagalo, je vladna večina zavrnila,
               tiste, ki ste si jih sami izbrali, jih poslancem napisali na listke, pa ste imenovali
               v ta svet. To je ta zgodba in to je, bom rekel, vsa vsebina razlike v 6. členu. Radi
               bi, minister, in tu ni nobenega dvoma, da bi vam uspelo povečati sredstva za knjige,
               o tem bomo pri naslednjem členu razpravljali, ampak radi bi tudi, da boste imeli
               prste zelo daleč stran od tega, ko se denar razdeljuje, da ne bo treba pojasnjevati,
               zakaj ene in iste založbe vsa ta leta na izrednih teh postavkah dobivajo več kot
               druge.</p>
            </sp>
            <sp xml:id="SDZ4-Redna-32-2007-10-25.sp73">

               <speaker>PREDSEDNIK FRANCE CUKJATI:</speaker>

               <p>Hvala. V razpravo dajem 11. člen ter amandma skupine poslancev s prvopodpisanim
               Jožefom Školčem. Odpiram prijavo za razpravo o 11. členu in o amandmaju k temu členu.
               Gospa Širca, izvolite, imate besedo.</p>
            </sp>
            <sp xml:id="SDZ4-Redna-32-2007-10-25.sp74">

               <speaker>MAJDA ŠIRCA:</speaker>

               <p>Hvala. Moja beseda bo po navodilu mojega kolega bolj emocionalna in manj racionalna,
               kar je razumljivo. Smo pri 11. členu, ki je z vidika prihodnosti delovanja in razreza
               sredstev, ki bodo namenjena knjigi zelo pomemben. Člen namreč govori o financiranju
               in amandma, ki ga podpiramo opozicijske skupine in je nastal na predlog razmisleka
               Društva pisateljev, da povzamemo, ima neko smiselno vgrajeno logiko v sebi, izhaja iz
               že davno potrjenega načela, da se vrednost pobranega davka od knjige vrne knjigi. Ta
               amandma, skratka celotno besedilo delovanja oziroma zakona o javni agenciji bolj
               osmisli. Država sicer zavrača, Vlada zavrača ta amandma, koalicijske stranke tudi, z
               za nas zelo neotipljivim argumentom, češ da država ne ve, koliko je tega davka,
               skratka tistega davka, ki nastane od knjige. Nam se zdi to nelogično in zato mislimo,
               da mogoče noče vedeti. Nelogično je tudi s tega vidika, da v zadnjem času, mislim, da
               v lanskem letu v oktobru smo vendarle dobili odgovor Ministrstva za finance, ki je
               bil podan poslancu Jožefu Školču, ko je spraševal o tem, koliko tega denarja je.
               Skratka, gre za obvezujoče določilo, če boste prisluhnili temu amandmaju, gre za
               obvezujoče določilo, s katerim se zakon izogne nekim abstraktnim dikcijam in ki
               pravi, da je potrebno denar knjigi oziroma založništvu povečevati skladno z
               izračunom, kot ga predlaga. In izhaja iz tiste filozofije, da se vrača davek na
               dodano vrednost, ki prihaja od knjige, knjigi nazaj.</p>
               <p>Jaz razumem ta amandma tudi kot strah oziroma nelagodje vseh, da morebiti se bo
               situacija - ne glede na razloge, zakaj - ampak vendarle poslabšala za knjigo in da je
               na ta način zagotovljen nek stabilen vir financiranja. Ti strahovi so povsem
               upravičeni. Mi vemo, da se v tem trenutku srečujemo tudi z nekaterimi ukinjenimi
               programi v bodočnosti, to je, recimo, s kulturnim tolarjem, ki na področju
               knjižničarstva založništva, vendarle ima veliko podporo tej kulturni politiki na
               področju knjige. In konec koncev številni znaki so - prej sem govorila o zmanjšanih
               sredstvih v letu 2009, indeks je namreč samo 96% - in tako zagotovilo, kot je
               predloženo bi pomenilo, da se vsako leto sredstva v 20% pobranega davka iz knjige iz
               preteklega leta povečujejo. S tem moram tudi povedati, da agencija bi po vsej
               verjetnosti, to kar se sedaj ne dogaja, na ministrstvu za finance - očitno, če imajo
               take težave - in ne na kulturi, zgodile evalvacije in tudi preračuni, kakšen delež
               prinaša knjiga znotraj gospodarstva oziroma dejavnosti in kakšen je ta odstotek; če
               do sedaj ne znate izračunati, SURZ pa ga je, recimo, in govori o velikih vsotah.</p>
               <p>Skratka, s tem amandmajem bi se nestabilna prihodnost knjige, lahko, morebitna
               nestabilnost prihodnosti knjige, izboljšala oziroma bi dobila neke okvire varnosti.
               Nestabilnost pa je prisotna na vseh korakih oziroma nek strah pred tem, da se bo
               pomen knjige zmanjšal, ne glede na to, da na njega prisegamo vsi po vrsti in na njeno
               vlogo knjige znotraj narodne identitete.</p>
               <p>Knjiga je na razporedu - recimo, prej smo poslušali, kako dobro je, da se o knjigi
               razpravlja na sproščen način. Govoril je gospod Jerovšek, ampak on se je spraševal o
               vsebini, kar se, recimo, notraj tega prostora ne bi potrebovali spraševati. Ni se pa
               spraševal o tistemu, kar bi se lahko - zakaj je razmislek o knjigi tako rekoč v zelo
               zelo poznih nočnih urah na programu. Sprašujejo se tudi o članih programskega sveta.
               Jasno, da se sprašuje gospod Jerovšek, kaj načenja gospod Vezjak, predstavnik Sveta
               RTV Slovenija, in da mu ni všeč, kaj počne, ker razmišlja in postavlja pod vprašaj,
               recimo, članstvo sveta v RTV Slovenija, ki je zaznamovano s politično funkcijo
               politični stranki. Govorim o gospodu Pivcu, ki je funkcionar politične stranke v
               Mariboru, vodja stranke, hkrati pa je tudi član Sveta RTV Slovenija.</p>
               <p>Skratka, knjiga nima tako stabilnega in ni tako samoumevno, da ima neko stabilno
               pozicijo, zato je smiselno, če se sredstva, ki prihajajo oziroma ki jih knjiga
               proizvede s tem, ko se od nje odvaja davek, vrnejo nazaj k njen in ta amandma to
               omogoča. Bilo bi zelo prav, če bi ga podprli in s tem zagotovili tisto, čemur pravim
               večja stabilnost financiranja knjige.</p>
            </sp>
            <sp xml:id="SDZ4-Redna-32-2007-10-25.sp75">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč.</p>
            </sp>
            <sp xml:id="SDZ4-Redna-32-2007-10-25.sp76">

               <speaker>JOŽEF ŠKOLČ:</speaker>

               <p>Hvala lepa. Torej, sam bi razumel, če bi temu dopolnilu nasprotoval minister za
               finance, da pa mu nasprotuje minister za kulturo, pa mi povsem razumljivo. Ne bi
               razpravljal o tej višini sredstev, ker smo ne nazadnje tudi na tem ponedeljkovem
               zboru slišali, da ni vse tako lepo, kot se prikazuje, ampak težave z denarjem za ta
               in za druge namene so zagotovo bile zmeraj in bodo tudi, ne glede na to dopolnilo. To
               dopolnilo pa je pomembno predvsem zaradi tega, ker utrjuje moč agencije in povečuje,
               bom rekel, gotovost za povečevanje sredstev za namene, za katere je ustanovljena
               agencija. Zato se mi zdi smiselno to podpreti. Dopolnilo je tudi utemeljeno na tistem
               večletnem prizadevanju različnih subjektov, ne samo pisateljev tudi knjigotržcev, da
               se velik del pobranih davkov oziroma ves vrne nazaj v to verigo za knjigo. Zato je
               napisan amandma tako, da se za podlago vzamejo sredstva v lanskem letu, neke
               izračune, ki so jih pripravili na statistiki imamo, in se potem ta sredstva v petih
               letih povečuje po neki stopnji. To bi kazalo podpreti, to bi pomenilo tudi da lahko,
               v bodoči agenciji bolj zanesljivo načrtujejo akcije in porabo sredstev.</p>
            </sp>
            <sp xml:id="SDZ4-Redna-32-2007-10-25.sp77">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati? Ne. Potem zaključujem razpravo. O amandmajih bomo v
               skladu s časovnim potekom seje zbora odločali danes v okviru glasovanj, pol ure po
               prekinjeni 18. točki dnevnega reda oziroma najkasneje ob 19.10. S tem prekinjam to
               točko dnevnega reda.</p>
               <p>Prehajamo na <title>8. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O ZAVAROVALNIŠTVU.</title> Predlog zakona je v
               obravnavo zboru predložila Vlada Republike Slovenije. Besedo dajem predstavniku Vlade
               za dopolnilno obrazložitev predloga zakona. Gospod državni sekretar, izvolite, imate
               besedo.</p>
            </sp>
            <sp xml:id="SDZ4-Redna-32-2007-10-25.sp78">

               <speaker>MAG. ŽIGA LAVRIČ:</speaker>

               <p>Hvala, gospod predsednik. Spoštovane poslanke in poslanci! Dovolite mi, da na kratko
               predstavim bistvene rešitve iz predloga novele zakon. Temeljni cilj tega zakona je
               doseči popolno uskladitev s predpisi evropskega pravnega reda, in sicer z direktivo,
               ki ureja delovanje pozavarovalnic v Skupnosti. Ker direktiva sledi že uveljavljenim
               zakonodajnim rešitvam Skupnosti, bo novela zakona na tem področju dopolnila že
               veljavni zakon o zavarovalništvu, ki sicer delovanje pozavarovalnic v Sloveniji že
               sedaj dobro pokriva. Večji vpliv direktive se pričakuje na ravni Evropski unije, saj
               v določenih državah še vedno obstajajo ovire za delovanje pozavarovalnic. V
               podpoglavju zakona, ki govori o kapitalski ustreznosti zavarovalnic, se z novelo
               zakona jasno ločuje zneske, ki so potrebni za izračun kapitalske ustreznosti
               zavarovalnic oziroma pozavarovalnic. V istem podpoglavju se na področju kritnega
               premoženja na nekaterih mestih jasneje določajo pravila in omejitve, ki veljajo
               izključno za pozavarovalnice. Predlog novele zakona nadalje omogoča možnost prenosa
               portfelja za pozavarovalnice, ki pri tem niso dolžne uporabljati sredstva javnega
               obveščanja, pri obveščanju zavarovancev.</p>
               <p>Predvidena novost je tudi dopolnitev pri odtujitvah deleža, kjer se dodatno določi
               obveznost kvalificiranemu imetniku, da v primeru odtujitve delnice v višini, ki je
               enaka oziroma presega kvalificirani delež obvesti o tem predhodno Agencijo za
               zavarovalni nadzor. V noveli zakona velja omeniti še naslednjih pet dopolnitev.
               Prvič. Z določenimi spremembami in dopolnitvami se jasneje definira zavarovalne in
               pozavarovalne posle, ki jih opravljajo zavarovalnice oziroma pozavarovalnice iz držav
               članic in tretjih držav.</p>
               <p>Drugič. Podrobneje se opredelijo ukrepi revizorja v primeru ugotovitve kršitve
               zakonov ali drugih predpisov, kar dodatno prispeva h krepitvi nadzora in varnega
               poslovanja pozavarovalnic.</p>
               <p>Tretjič. Slovenskemu zavarovalnemu združenju se omogoča, da lahko združuje vse
               zavarovalnice, ki lahko opravijo zavarovalne posle v Republiki Sloveniji, s čimer se
               omogoči članstvo tudi zavarovalnicam iz držav članic EU ali iz tretjih držav.</p>
               <p>Četrtič. Statistični urad Republike Slovenije se formalno določi, da zbira in
               objavlja potrebne podatke, ki so pomembni za uporabo spola kot odločilnega
               aktuarskega faktorja pri izračunavanju premij in dajatev za namene zavarovanja in z
               njim povezanih finančnih storitev.</p>
               <p>In na koncu še petič. Novela zakona spreminja tudi zneske glob iz tolarjev v evre,
               pri čemer so bili razponi popravljeni v skladu z aktualnim zakonom o prekrških.</p>
               <p>Na koncu bi še dejal, da Vlada ocenjuje, da so navedene rešitve in predlagane
               spremembe ustrezne in potrebne. Predlog zakona je bil v postopku priprave tudi
               usklajen s predstavniki zavarovalniške industrije, se pravi s Slovenskim zavarovalnim
               združenjem kakor tudi z nadzorno institucije Agencijo za zavarovalni nadzor. Zato s
               strani Vlade predlagamo, da se predlagani zakon sprejme. Hvala lepa.</p>
            </sp>
            <sp xml:id="SDZ4-Redna-32-2007-10-25.sp79">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za finance in monetarno politiko kot
               matično delovno telo. Prosim predsednika odbora gospoda Starmana, da predstavi
               poročilo.</p>
            </sp>
            <sp xml:id="SDZ4-Redna-32-2007-10-25.sp80">

               <speaker>BOJAN STARMAN:</speaker>

               <p>Hvala lepa za besedo, gospod predsednik. Spoštovani! Odbor za finance in monetarno
               politiko je na svoji 30. seji dne 9. oktobra 2007 obravnaval tudi Predlog zakona o
               spremembah in dopolnitvah zakona o zavarovalništvu, ki ga je Državnemu zboru
               posredovala Vlada Republike Slovenije.</p>
               <p>Prejeli smo mnenje Zakonodajno-pravne službe, ki je dala pripombe k členom, kot so
               razvidne iz poročila. Te pripombe je odbor upošteval pri oblikovanju in sprejetju
               svojih amandmajev, ki so ravno tako navedeni v poročilu. V poslovniškem roku ni bilo
               vloženih amandmajev. Seji odbora so prisostvovali predstavniki Vlade Republike
               Slovenije oziroma Ministrstva za finance in Zakonodajno-pravne službe.</p>
               <p>Kot smo že slišali, je temeljni cilj predloženega zakona doseči popolno uskladitev z
               evropsko direktivo, ki ureja delovanje pozavarovalnic. Razprave ni bilo. Sprejeti so
               bili predlagani amandmaji, ki so pomenili uskladitev na podlagi priporočil
               Zakonodajno-pravne službe. Glede na sprejete amandmaje je na podlagi prvega odstavka
               133. člena Poslovnika Državnega zbora pripravljeno besedilo dopolnjenega predloga
               zakona, za katerega predlagamo, da ga zbor sprejme. Hvala lepa.</p>
            </sp>
            <sp xml:id="SDZ4-Redna-32-2007-10-25.sp81">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Dr. Marko Pavliha bo predstavil
               stališče Poslanske skupine Socialnih demokratov. Prosim.</p>
            </sp>
            <sp xml:id="SDZ4-Redna-32-2007-10-25.sp82">

               <speaker>DR. MARKO PAVLIHA:</speaker>

               <p>Hvala lepa, gospod predsednik, za besedo. Spoštovani državni sekretar z ekipo,
               kolegice in kolegi! Pozavarovanje in pozavarovalno pravo sta z vidika laikov kot
               nekakšna črna magija v zavarovalništvu, saj se z njima peča le peščica strokovnjakov.
               Lahko pa tovrstno dejavnost opišemo najenostavneje kot zavarovanje zavarovalnic,
               recimo, z naslednjim praktičnim primerom: zavarovalnica zavaruje objekt v višini 10
               milijonov evrov, potem se pa sama pozavaruje za, na primer, 30%, kar pomeni, da bo
               lahko v primeru katerekoli škode 30% odškodnine dobila povrnjene od pozavarovalnice,
               ji bo morala pa seveda plačati 30% celotne premije.</p>
               <p>Pozavarovanje je bilo tradicionalno urejeno zelo liberalno oziroma je bilo izključeno
               iz praktično vseh predpisov, ki so se nanašali na zavarovalništvo. Naj omenim, na
               primer, naš obligacijski zakonik, ki v poglavju o zavarovalni pogodbi pozavarovanje
               specifično izključno. Naj omenim bivši zakon o zavarovalnicah iz leta 1994 in tudi
               celoten acquis communitaire, torej evropski pravni red, ki je do nedavnega pravzaprav
               imel eno samcato direktivo iz leta 1964, ki je omogočala pozavarovalnicam neposredno
               opravljanje dejavnosti v vseh državah članicah. Potem se je v začetku tega tisočletja
               pripetilo nekaj katastrof. Spomnimo se samo na terorističnega napada na dvojčka v New
               Yorku, številne hurikane, katastrofe, potrese in kmalu je postalo jasno, da imajo
               nadzorni organi, ki so odgovorni za zavarovalništvo, premalo vzvodov, da nadzirajo
               tudi izpolnjevanje minimalnih kapitalskih zahtev z vidika pozavarovalnic. Ravno zato
               je prišlo do potrebe, da države tudi pozavarovanje uredijo na podoben način kot
               zavarovalnice in zavarovanje. Slovenija je bila tukaj napredna, saj je leta 2000 že
               sprejela zakon o zavarovalništvu, ki tako rekoč vse določbe smiselno uporablja in
               zahteva tudi za pozavarovalnice. Tako je sprejem direktive iz leta 2005, lahko bi
               rekli, samo še pika na i na celotno ureditev.</p>
               <p>V poslanski skupini Socialnih demokratov bomo zato to spremembo podprli. Prav tako
               podpiramo tudi druge omenjene spremembe, ki so nujne, na primer članstvo evropskih
               zavarovalnic v slovenskem zavarovalnem združenju, potem obveznost drugih evropskih
               zavarovalnic, da zagotovijo s potrdilom, da bodo financirale škodni sklad. Zanima nas
               sicer od kod znesek 30-ih odstotkov glede možnega investiranja kritnega sklada v
               različne investicije. Zakaj ravno 30%, ampak kot rečeno, drugače je novela dobra.</p>
               <p>Bi pa to priložnost želel tudi izkoristiti, da zdaj, ko smo uredili pozavarovanje
               razmišljamo seveda tudi, da največji slovenski pozavarovalnici Sava končno omogočimo
               nemoteno delovanje na ta način, da jo čim prej lastninsko preoblikujemo. Hvala lepa.
            </p>
            </sp>
            <sp xml:id="SDZ4-Redna-32-2007-10-25.sp83">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Ciril Testen, pa bo podal stališče poslanske skupine Nova
               Slovenije. Izvolite.</p>
            </sp>
            <sp xml:id="SDZ4-Redna-32-2007-10-25.sp84">

               <speaker>CIRIL TESTEN:</speaker>

               <p>Spoštovani predsedujoči, predstavniki Vlade, poslanke in poslanci! V poslanski
               skupini Nove Slovenije bomo podprli spremembe in dopolnitve temeljnega zakona o
               zavarovalništvu. Zakon o zavarovalništvu ureja vprašanja v zvezi z ustanavljanjem,
               poslovanjem, nadzorom in prenehanju zavarovalnic. Zavarovalnice so pomembna skupina
               nedenarnih finančnih inštitucij in poslujejo v okviru zakonodaje, ki se uporablja za
               poslovanje gospodarskih družb. Statistični podatki kažejo, da se zavarovalna in
               pozavarovalna dejavnost razvijata v Sloveniji mnogo hitreje od celotnega
               gospodarstva. Vse bližje pa sta tudi evropskim zavarovalnim standardom. Kot na vseh
               finančnih področjih tako tudi v zavarovalništvu članstvo Slovenije v Evropski uniji
               prinaša precejšnje obveznosti. V zakonodajo in prakso smo morali prenesti evropske
               direktive. Čedalje bolj kompletne povezave na evropskih finančnih trgih zahtevajo
               tudi ustrezno zakonodajno ureditev. Bistveni razlog za spremembe in dopolnitve zakona
               o zavarovalništvu je prav nadgradnja in uskladitev obstoječega zakona z direktivami,
               zlasti z direktivo o pozavarovanju. Poleg uskladitve z evropsko zakonodajo predlog
               sprememb in dopolnitev zakona prinaša tudi nekatere jasnejše, bolj določne
               opredelitve pojmov in ravnanj. Med temi so najbolj izpostavljene naslednje. Jasno se
               ločuje uporaba zakona za zavarovalnice in pozavarovalnice. Bolj jasno se opredeljuje
               dolžnost obveščanja Agencije za zavarovalni nadzor v primeru prodaj. Bolj zavezujoče
               so določbe, ki se nanašajo na poročanje revizorjev. Tujim zavarovalnicam pa je dana
               možnost prostovoljne vključitve v slovensko zavarovalno združenje.</p>
               <p>V Poslanski skupini Nove Slovenije predlog sprememb in dopolnitev zakona podpiramo,
               saj želimo, da zavarovalništvo, ki se zelo hitro razvija, tudi čim bolj uskladimo z
               evropskim pravnim redom in evropskimi zavarovalnimi standardi. Hvala lepa.</p>
            </sp>
            <sp xml:id="SDZ4-Redna-32-2007-10-25.sp85">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Jakob Presečnik pa bo podal stališča Poslanske skupine
               Slovenske ljudske stranke.</p>
            </sp>
            <sp xml:id="SDZ4-Redna-32-2007-10-25.sp86">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovani predstavniki Vlade! Kolegice in kolegi!
               Novela zakona o zavarovalništvu je potrebna predvsem zaradi uskladitve z evropskim
               pravnim redom. Gre za direktivo o pozavarovanju, ki harmonizira pravila za delovanje
               pozavarovalnic na evropskem trgu. To bo prispevalo predvsem k večji preglednosti
               pozavarovalniškega trga v Evropi. Z vidika večje preglednosti in konkurenčnosti kot
               ustrezno rešitev sprejemamo tako imenovani enotni potni list,ki ga bo posamezna
               pozavarovalnica pridobila ob izpolnjevanju določenih pogojev. Izpolnjevanje teh
               pogojev pomeni predvsem možnosti za pozavarovalnico, da bo lahko svobodno
               ustanavljala podružnice ali sicer opravljala storitve na celotnem trgu EU. Poleg tega
               se z implementacijo omenjene direktive zagotavljata varno poslovanje in pogoji za
               zavarovalnice iz tretjih držav, ki želijo oziroma ki delujejo na območju EU. Vsa
               zakonodaja v smeri harmonizacije evropskega trga je pomembna. Slovenskim podjetjem, v
               konkretnem primeru pozavarovalnicam, omogoča enakovredno nastopanje na tem trgu,
               obenem pa seveda odpira tudi možnosti za enakovredno nastopanje tujih pozavarovalnic
               na slovenskem trgu. Slednji vsekakor prispeva k dvigu konkurenčnosti in s tem tudi k
               večji kakovosti storitev.</p>
               <p>V Slovenski ljudski stranki bomo predlagani zakon oziroma spremembo in dopolnitev
               zakona o zavarovalništvu podprli. Ne bi želel ponavljati vseh konkretnih rešitev, ki
               jih predlagana novela prinaša, pomembno se nam zdi še to, da je predlagana novela po
               zagotovitvah predlagatelja usklajena tudi z zainteresirano javnostjo, torej s
               predstavniki zavarovalniškega sektorja in Agencije za zavarovalni nadzor. Zakon bomo
               v Poslanski skupini Slovenske ljudske stranke podprli. Hvala.</p>
            </sp>
            <sp xml:id="SDZ4-Redna-32-2007-10-25.sp87">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Bogdan Barovič pa bo podal stališče Poslanske skupine
               Slovenske nacionalne stranke. Izvoli.</p>
            </sp>
            <sp xml:id="SDZ4-Redna-32-2007-10-25.sp88">

               <speaker>BOGDAN BAROVIČ:</speaker>

               <p>Hvala lepa, predsedujoči. Kolegice, kolegi! Gre za evropsko direktivo in veliko
               govoriti nima smisla, ne gre za subsidiarnost, gre za upoštevanje pravil igre kluba,
               v katerem smo. 10. december letos je rok za implementacijo. V imenu Slovenske
               nacionalne stranke naj dam poudarek na 12. in 16. člen. V 12. členu je prišlo do
               razhajanja med zahtevami direktive iz leta 2005, torej direktive Evropskega sveta in
               Evropskega parlamenta v zneskih, in sicer 50 milijonov evrov v primeru premijskega
               količnika in 35 milijonov evrov v primeru škodnega količnika za pozavarovalnice. Ti
               zneski so spremenjeni in so dvignjeni za tri milijone oziroma za dva milijona v
               drugem primeru. Pomemben je 16. člen, ki opredeljuje, da za krepitev nadzora skrbnega
               in varnega poslovanja pozavarovalnic je potrebno določiti, da so revizorji obvezani
               nemudoma poročati pristojnim organom, kadarkoli med opravljanjem svojih nalog
               ugotovijo, da obstajajo v skladu z direktivo iz leta 2005 dejavniki, ki lahko resno
               vplivajo na finančni položaj ali administrativno in računovodsko organizacijsko
               zavarovalnico oziroma pozavarovalnico. To sta dva bistvena elementa, po našem mnenju,
               ki sta z direktivo določena in ju moramo, hočemo ali nočemo spoštovati.</p>
               <p>Glede na to, da tudi na matičnem delovnem telesu ni bilo razprave o Predlogu zakona o
               spremembah in dopolnitvah zakona o zavarovalništvu, bomo v Slovenski nacionalni
               stranki spoštovali pravila igre in zakon tudi podprli. Hvala lepa.</p>
            </sp>
            <sp xml:id="SDZ4-Redna-32-2007-10-25.sp89">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Vili Rezman bo, se opravičujem, kolega Ivan Jelen bo
               podal stališče Poslanske skupine DeSUS. Izvolite.</p>
            </sp>
            <sp xml:id="SDZ4-Redna-32-2007-10-25.sp90">

               <speaker>IVAN JELEN:</speaker>

               <p>Hvala za besedo, gospod predsednik. Kolegice in kolegi, predstavniki Vlade! Predlog
               zakona o spremembah in dopolnitvah zakona o zavarovalništvu za sedanjo ureditev
               zavarovalništva ne pomeni večjih ali bistvenih sprememb, ampak jo na določenih
               področjih z namenom uskladitve z evropskim pravnim redom nadgrajuje. Druge spremembe
               in dopolnitve pa pomenijo redakcijske popravke, odpravo manjšin nedoslednosti pri
               prejšnjem prenosu direktiv in usklajevanja z drugimi notranjimi predpisi. V zvezi s
               prilagajanjem naše ureditve zavarovalništva z evropsko direktivo, ki želi
               harmonizirati področje delovanja pozavarovalnic na evropskem trgu, se v predlogu
               zakona sledi določilom te direktive. Tako se določa sistem izdajanja dovoljen
               pozavarovalnice, na podlagi katerega je možno delovanje v katerikoli državi članici
               Evropske unije. V ta namen se vzpostavlja tudi sistem nadzora s strani domače države
               članice. V skladu z načelom varnega in skrbnega poslovanja se vzpostavljajo pravila v
               naložbah sredstev, pravila o zahtevani kapitalski ustreznosti, pravila o minimalnem
               kapitalu ter o ukrepih, ki jih imajo na razpolago pristojni nadzorni organi v
               primerih ugotovitve kršitve pravnih predpisov. Nadalje se ureja možnost opravljanja
               pozavarovalnih poslov tujim zavarovalnicam, ki že imajo dovoljenje za sklepanje
               pozavarovanj tudi v naši državi, in sicer ob pogoju, da so zahteve glede poslovanja
               zavarovalnic v državi sedeža najmanj enake kot v Evropski uniji, opravljanje takih
               poslov pa bo možno tako preko podružnic kot tudi neposredno. S podajanjem definicij
               novih pojmov bo dopolnitev v tem smislu prispevala k jasnemu razumevanju področja
               posrednega opravljanja zavarovalnih in pozavarovalnih poslov. Dopolnjujejo se tudi
               določbe v zvezi s slovenskim zavarovalnim združenjem, in sicer glede zagotavljanja
               možnosti za združevanje v to združenje tudi tistih organizacij oziroma pravnih
               subjektov, v katera delovanja posega med drugim tudi na področje zavarovalništva,
               vendar je bila možnost za njihovo članstvo doslej izključena. Zagotovo je interes
               vsake države učinkovito delovanje dejavnosti zavarovalništva, ker predstavlja
               pomemben del finančnega sistema vsake družbe, zato je potrebno zagotoviti takšno
               urejenost pravnih podlag, ki omogočajo stabilnost in zanesljivost delovanja
               zavarovalništva. Prepričani smo, da se je področje zavarovalništva pri nas v luči
               stalnega razvoja primerno oblikovalo ter nadgrajevalo, med drugim tudi zaradi
               usklajevanja z evropskim pravnim redom.</p>
               <p>Glede na povedano in glede na to, da je zakon usklajen tako s predstavniki
               zavarovalnic kot tudi z Agencijo za zavarovalni nadzor, bomo predlagano zakonsko
               vsebino s področja zavarovalništva tudi podprli. Hvala.</p>
            </sp>
            <sp xml:id="SDZ4-Redna-32-2007-10-25.sp91">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Gospa Maria Pozsonec bo predstavila stališče Poslanske skupine
               madžarske in italijanske narodne skupnosti. Izvolite.</p>
            </sp>
            <sp xml:id="SDZ4-Redna-32-2007-10-25.sp92">

               <speaker>MARIA POZSONEC:</speaker>

               <p>Hvala lepa za besedo. Cilj predloga zakona je doseči popolno uskladitev z evropsko
               direktivo, ki ureja delovanje pozavarovalnic v Evropski uniji. Direktiva bo uredila
               pravila za delovanje pozavarovalnic na evropskem trgu, ki trenutno niso
               harmonizirana, s čimer bo olajšano delovanje v tem prostoru. Harmonizirana pravila za
               pozavarovalnice bodo prispevala k večji mednarodni finančni stabilnosti, saj bo na
               tem trgu prišlo do večje transparentnosti in manjše regularne arbitrarnosti. Uveden
               je sistem izdaje dovoljenja z določenimi pogoji, ki jih morajo pozavarovalnice
               izpolnjevati, da dobijo dovoljenje, in sistem nadzora s strani domače države članice.
               Izdano dovoljenje bo pomenilo enotni potni list za delovanje v katerikoli državi
               članici Evropske unije, bodisi preko ustanovitve podružnice bodisi preko svobode
               opravljanja storitev. Uvedeno bo tudi pravilo varnega in skrbnega poslovanja. Zakon
               velja podpreti. Hvala.</p>
            </sp>
            <sp xml:id="SDZ4-Redna-32-2007-10-25.sp93">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Srečko Hvauc bo podal stališče Poslanske skupine SDS.
            </p>
            </sp>
            <sp xml:id="SDZ4-Redna-32-2007-10-25.sp94">

               <speaker>SREČKO HVAUC:</speaker>

               <p>Hvala za besedo, gospod podpredsednik. Spoštovani! Zavarovalništvo je za vsako
               državo, tako za pravne kot za fizične osebe pomembna in specifično urejena storitvena
               dejavnost. Pomen zavarovalništva se med drugim izraža tudi v podrobnem zakonodajnem
               urejanju delovanja ponudnikov zavarovalnih storitev, v urejanju različnih vrst
               rezervacij in kapitalske ustreznosti zavarovalnic ter v posebej urejenem nadzoru nad
               zavarovalnicami. Gre torej za podobno specifično dejavnost, kot je bančništvo. Zato
               ni nič nenavadnega, da tudi slovenski parlament relativno pogosto odloča o spremembah
               zavarovalniške zakonodaje. To smo spreminjali leta 2002, 2004 in 2006, in tudi
               njenega prilagajanja pravnemu redu EU.</p>
               <p>Sedanje spremembe in dopolnitve Zakona o zavarovalništvu so najprej potrebne zaradi
               uskladitve z evropsko direktivo iz leta 2005, ki ureja delovanje pozavarovalnic. Ta
               direktiva je za pozavarovalnice določila podobna pravila za delovanje na enotnem
               evropskem trgu kot za same zavarovalnice. Tudi za pozavarovalnice velja izdano
               dovoljenje za opravljanje dejavnosti, za delovanje v katerikoli državi članici ter za
               nadzor s strani domače države članice. Drugič se s to direktivo urejajo pravila za
               njihovo kapitalsko ustreznost in naložbe. Za krepitev skrbnega in varnega poslovanja
               pozavarovalnic so v tem zakonu predlagane še dodatne obveznosti za revizorje
               pozavarovalnic glede takojšnjega poročanja drugim pristojnim organom.</p>
               <p>Naslednja sprememba, ki bo prispevala k večji varnosti zavarovancev, se nanaša na
               urejanje obveznosti za zavarovalnice drugih držav članic EU, ki pri nas izvajajo
               obvezna avtomobilska zavarovanja. Le-te bodo morale postati članice Slovenskega
               zavarovalnega združenja ter pristopiti v škodni sklad in škodni urad. Naslednja, po
               našem prepričanju, dobrodošla sprememba je predlog, da bodo članstvo v Slovenskem
               zavarovalnem združenju lahko dobile tudi druge družbe, ki delujejo na področju
               posebnih zavarovanj, kot na primer pokojninske družbe. S tem namenom se spreminja
               definicija pojma zavarovalnice kot članice združenja.</p>
               <p>Nadalje se s ciljem večje varnosti in preglednosti delovanja v zakonu natančneje
               določajo obveznosti zavarovalnic držav članic EU do Agencije za zavarovalni nadzor,
               ko bodo želele pri nas opravljati dopolnila zdravstvena zavarovanja. Spremembe zakona
               se nanašajo tudi na črtanje posebne obravnave Slovenske izvozne družbe, ki je bila od
               leta 1992 do 1996 državna zavarovalna agencija za zavarovanje gospodarskih poslov. S
               1. januarjem 2007 pa je postala banka, s tem da je en del poslovanja, ki se nanašajo
               na zavarovanje, prenesla na drugo pravno osebo.</p>
               <p>To so najpomembnejše vsebinske spremembe zakona o zavarovalništvu, ki bodo prispevale
               k razvoju zavarovalništva, k njegovi večji varnosti oziroma trdnosti ter preglednosti
               v korist vseh zavarovancev, zato bomo v Poslanski skupini Slovenske demokratske
               stranke te spremembe tudi podprli. Hvala.</p>
            </sp>
            <sp xml:id="SDZ4-Redna-32-2007-10-25.sp95">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Končali smo s predstavitvijo stališč poslanskih skupin. Ker k
               dopolnjenemu predlog zakona amandmaji niso bili vloženi, zaključujem drugo obravnavo
               predloga zakona. V skladu s 139. členom Poslovnika zbora bomo glasovanje o predlogu
               zakona opravili danes v okviru glasovanj pol ure po prekinjeni 18. točki dnevnega
               reda.</p>
               <p>S tem tudi prekinjamo to točko dnevnega reda.</p>
               <p>Poslanke in poslanci, pa prehajamo na <title>20. TOČKO DNEVNEGA REDA,</title> to je na
               obravnavo <title>PREDLOGA ZAKONA O SPREMEMBAH IN DOPOLNITVAH ZAKONA O JAVNIH
                  SKLADIH.</title>
               </p>
               <p>Obravnava poteka po skrajšanem postopku. Seznanjam pa vas, da imamo za to točko
               predvidenih 55 minut časa.</p>
               <p>Predlog zakona je v obravnavo zboru predložila skupina poslank in poslancev s
               prvopodpisanim kolegom Jankom Vebrom. V zvezi s tem predlogom zakona Odbor za finance
               in monetarno politiko predlaga Državnemu zboru sprejem sklepa, da zakon ni primeren
               za nadaljnjo obravnavo. Torej negativen sklep. Na podlagi tretjega odstavka 134.
               člena Poslovnika Državnega zbora dajem besedo predsedniku Odbora za finance in
               monetarno politiko kolegu Bojanu Starmanu za dopolnilno obrazložitev.</p>
            </sp>
            <sp xml:id="SDZ4-Redna-32-2007-10-25.sp96">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Spoštovani! Odbor za finance in monetarno
               politiko je na svoji 30. seji 9.10. obravnaval tudi Predlog zakona o spremembah in
               dopolnitvah zakona o javnih skladih, ki ga je Državnemu zboru Republike Slovenije v
               obravnavo in sprejem predložila skupina poslancev s prvopodpisanim Jankom Vebrom.
               Odboru je bilo posredovano mnenje Zakonodajno-pravne službe, ki je predlagala, da bi
               kazalo vsaj prvi odstavek navedenega določila ustrezno dopolniti, poleg tega bi bilo
               potrebno v primeru sprejema zakona glede na to, da predlog vsebuje le dve spremembi
               in je brez dopolnitev v končni redakciji, v končni redakciji popraviti tudi naslov
               samega zakona.</p>
               <p>Poleg mnenja Zakonodajno-pravne službe je bil odbor seznanjen še z mnenjem Vlade
               Republike Slovenije, z dne 28.8.-2007, in z mnenjem Odbora Državnega zbora za
               kmetijstvo, gozdarstvo in prehrano, z dne 8.10.2007, ki je zakonski predlog
               obravnaval kot zainteresirano delovno telo. Navedeni odbor predloženega besedila ni
               podprl in predlaga matičnemu odboru v sprejem sklep, da zakonski predlog ni primeren
               za nadaljnjo obravnavo. Na seji odbora so poleg predlagatelja zakona prisostvovali
               tudi predstavnica oziroma predstavniki vlade iz finančnega ministrstva ter
               predstavnica Zakonodajno-pravne službe. Najprej je bil odboru posredovan sklep
               predlagatelja, proceduralni sklep, da se besedilo predlaganih sprememb zakona
               posreduje v mnenje lokalnim skupnostim. Ta sklep ni bil sprejet, zato se je
               nadaljevala potem obravnava samega predloga zakona. Z njim naj bi se omililo
               siceršnje oškodovanje občin, ki ne prejemajo dela odškodnine iz koncesij v državnih
               gozdovih niti od dela zakupnin za državna kmetijska zemljišča. Predlagatelj pa je
               poudaril, da gospodarjenje z gozdovi in kmetijskimi zemljišči močno obremenjuje
               lokalno infrastrukturo.</p>
               <p>Po daljši razpravi in argumentaciji iz ene in druge strani, tistih, ki so predlagano
               spremembo podpirali, in tistih, ki so ji nasprotovali, je bil na koncu sprejet sklep,
               da zakon ni primeren za nadaljnjo obravnavo. Predlagamo tudi Državnemu zboru, da
               sprejme enak sklep. Hvala lepa.</p>
            </sp>
            <sp xml:id="SDZ4-Redna-32-2007-10-25.sp97">

               <speaker>PODPREDSEDNIK SAŠO PEČE:</speaker>

               <p>Hvala vam za predstavljeno poročilo. Besedo pa dajem predstavniku predlagatelja
               zakona. Kolega Janko Veber, izvolite prosim.</p>
            </sp>
            <sp xml:id="SDZ4-Redna-32-2007-10-25.sp98">

               <speaker>JANKO VEBER:</speaker>

               <p>Hvala za besedo in lep pozdrav vsem v imenu predlagateljev. Naj povem, da zakon
               določa, da pri delitvi parcele, ki leži v območju zazidljivih površin in deloma v
               območjih kmetijskih površin, nosi strošek parcelizacije Sklad kmetijskih zemljišč. Do
               sedaj je v zakonu zapisano, da je to strošek občine. Torej predlagamo, da je to
               strošek sklada.</p>
               <p>Druga rešitev govori o tem, da zazidana stavbna zemljišča, ki so v lasti države,
               postanejo last občine. To sta dve ključni rešitvi, ki želimo s spremembo zakona o
               javnih skladih uveljaviti, vezano na 57. člen, ki govori o tej problematiki. Podlago
               in razlog za to vidimo tudi v tem, ker je Računsko sodišče in tudi nadzorni odbor
               sklada vedno pri svojih poročilih opozarjal, da sklad še nima urejenih evidenc
               zemljišč, s katerimi upravlja in gospodari v imenu države. Poleg tega pa ugotavljamo,
               da ima sklad zelo velike presežke prihodkov nad odhodki. Velik del teh presežkov pa
               ustvarja ravno s prometom stavbnih zemljišč. Dejstvo pa je, da presežke sklad ne želi
               nakazovati v državni proračun, kot mu to nalaga Zakon o skladu kmetijskih zemljišč.
               Zato menimo, da je takšna rešitev, ki jo imamo zapisano v zakonu, da stroške
               parcelacije nosi sklad in da postanejo stavbna zemljišča last občin, zelo dobrodošla
               pri izboljšanju finančne situacije v občinskih proračunih. Prav tako ugotavljamo, da
               pri zazidanih stavbnih zemljiščih sklad kmetijskih zemljišč nima pravne podlage za
               promet s stavbnimi zemljišči. Zato predlagamo, da postanejo last občine. Tudi ta
               rešitev zelo veliko pripomore k temu, da občine izboljšajo svoj proračunski položaj.
               Namreč dejstvo je, da občine se ne ukvarjajo s presežki v svojih proračunih, ampak se
               ukvarjajo s problemom prezadolženosti, sklad pa seveda ustvarja, kot sem povedal,
               presežke.</p>
               <p>Vlada nasprotuje tem rešitvam, vendar ugotavljamo, da se mnenje Vlade ne opredeljuje
               glede stroškov parcelacije, ampak Vlada dobesedno obsoja občine, češ, da s sprejemom
               prostorskih aktov namenjajo nove površine za pozidavo oziroma za razvoj in pravi, da
               s tem omogočajo večjo vrednost zemljišč in da s tem netransparentno dodatno
               financirajo svoje naloge oziroma povečujejo svoje proračune. Pri tem pa moramo
               opozoriti, da Vlada pozablja, da občine vlagajo lastna sredstva v prostorske akte, da
               občine vlagajo lastna sredstva v komunalno opremljanje stavbnih zemljišč, Sklad
               kmetijskih zemljišč in gozdov Republike Slovenije, pa ne vlaga v komunalno
               opremljanje stavbnih zemljišč niti evra. Torej kakšno sprevrženo mnenje, stališče
               Vlade, ki ga je posredovala k temu zakonu! Tistemu, ki oplemeniti vrednost zemljišč,
               en pripadajo ti stroški, jih obsoja, da celo netransparentno financirajo svoje
               proračune, sklad kmetijskih zemljišč, ki ne vlaga popolnoma nič pa lahko mirno
               prodaja to na tržišču in ustvarja zelo visoke prihodke iz tega naslova. Enako
               zaskrbljujoče je stališče Vlade tudi pri spremembi lastništva stavbnih zemljišč, ki
               po našem predlogu pridejo iz državne lasti v last občin. Vlada je raje stavbna
               zemljišča prenesla s sklepom na družbo za svetovanje in upravljanje. Ta družba je
               nastala ob ukinitvi Slovenske razvojne družbe in ob prenehanju Agencije Republike
               Slovenije za prestrukturiranje in privatizacijo. In kaj dela ta družba za svetovanje
               in upravljanje? Lahko zasledimo, da financira objekt Ministrstva za notranje zadeve
               in generalne policijske uprave v višini 50 milijonov evrov. Ugotavljamo, da družba za
               svetovanje in upravljanje .../Opozorilni znak za konec razprave./... odkupuje objekt
               za Ministrstvo za šolstvo in šport, ki mu ga bo dala v najem za 25 milijonov evrov.
               Tudi tukaj Vlada očitno skrbi zgolj za svoj žep in jo ne zanimajo občine.</p>
               <p>Zato, spoštovane poslanke in poslanci, predlagam, da ne prisluhnete mnenju Vlade, na
               podlagi katerih so tudi odbori oblikovali svoja stališča, da ne podpirajo ta predlog
               zakona, ampak predlagam, da Državni zbor podpre to spremembo in da sledi
               .../Opozorilni znak za konec razprave./... življenjskim potrebam občin. Hvala.</p>
            </sp>
            <sp xml:id="SDZ4-Redna-32-2007-10-25.sp99">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Na podlagi tretjega odstavka 134. člena Poslovnika Državnega
               zbora podajam besedo tudi predstavniku Vlade za uvodno predstavitev stališča do
               predloga matičnega delovnega telesa in do zakonskega predloga, ki ga je v
               parlamentarno proceduro pošilja skupina poslancev. Mag. Žiga Lavrič, državni
               sekretar, izvolite.</p>
            </sp>
            <sp xml:id="SDZ4-Redna-32-2007-10-25.sp100">

               <speaker>MAG. ŽIGA LAVRIČ:</speaker>

               <p>Spoštovani podpredsednik, spoštovane poslanke in poslanci! Skupina poslancev s
               prvopodpisanim gospodom Vebrom je vložila v proceduro predlog zakona o spremembah in
               dopolnitvah zakona o javnih skladih po skrajšanem postopku. Vemo, kaj predlagatelji
               predlagajo, da se tudi zazidana stavbna zemljišča, kmetijska zemljišča, ki so dobila
               status stavbnih zemljišč s spremembami občinskih družbenih planov, in zemljišča, ki
               so jih v Sklad za razvoj v postopkih lastninjenja prinesla podjetja, na stroške
               Sklada kmetijskih zemljišč in gozdov prenesejo na občine. V imenu Vlade lahko povem,
               da Vlada meni, da predlog ni primeren za nadaljnjo obravnavo. In mi s strani Vlade
               predlagamo, da se status teh zemljišč uredi z zakonom, ki ureja prenos pristojnosti
               na pokrajine.</p>
               <p>Rad bi še povedal, da zakon o javnih skladih sploh ne ureja delovanje Sklada
               kmetijskih zemljišč in gozdov, ker je Sklad kmetijskih zemljišč in gozdov ustanovljen
               s posebnim zakonom in deluje kot javni zavod. Ne Sklad kmetijskih zemljišč in gozdov
               se v zakonu o javnih skladih nanaša samo prehodna določba, ki v ta zakon sistemsko
               sploh ne sodi. Predlagatelj predloga dopolnjuje ta že prej omenjeni presedan še s
               prenosom zazidanih stavbnih zemljišč, in to na stroške sklada in ne več občin, kar bi
               pomenilo oziroma pomeni, da bodo občine, ki so že doslej denar za stroške
               parcelizacij le založile in ga kasneje prevalile na kupce, dobile povrnjenega
               dvakrat.</p>
               <p>V letu 2007 sklad načrtuje prodajo stavbnih zemljišč v znesku 3 milijone 755.633
               evrov. Če Državni zbor tako odloči ob sprejemu finančnega načrta sklada, se ta
               sredstva prenesejo v državni proračun. Ta denar bi po predlogu poslancev mimo
               državnega proračuna pripadel zgolj izbranim, predvsem mestnim občinam.</p>
               <p>Zaradi vseh teh razlogov se torej Vlada ne more strinjati s predlagano ureditvijo, po
               kateri bi občine s spremembami svojih prostorskih aktov spreminjale namembnost
               zemljišč v stavbna zemljišča in tako pridobivale pravico do državnih zemljišč,
               katerih vrednost s spremembo namembnosti skokovito poraste. Ob tem pa bi občine vse
               stroške parcelacije in prenosov prevalile na državo in jih zaračunale še kupcem
               zemljišč. Poudaril bi še, da poleg tega, da določbe o Skladu kmetijskih zemljišč in
               gozdov v zakonu o javnih skladih sploh ne sodijo. Vlada meni, da predlaganih sprememb
               in dopolnitev tega zakona o javnih skladih ni mogoče sprejeti, ne da bi se hkrati
               poseglo v Zakon o skladih kmetijskih zemljišč in gozdov in Zakon o prenosu
               pristojnosti Agencije za privatizacijo na Sklad Republike Slovenije za razvoj. Kot je
               bilo že omenjeno, Vlada pripravlja predlog o ustreznem prenosu pristojnosti Sklada
               kmetijskih zemljišč in gozdov na občinsko in pokrajinsko raven.</p>
               <p>Iz vseh teh navedenih omenjenih razlogov Vlada meni, da predlog ni primerna podlaga
               za nadaljnjo obravnavo in zato predlagamo, da Državni zbor predlaganega zakona ne
               sprejme. Hvala.</p>
            </sp>
            <sp xml:id="SDZ4-Redna-32-2007-10-25.sp101">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Mi pa prehajamo na predstavitev stališč poslanskih skupin do
               zakonskega predloga. Kolega Drago Koren bo podal stališče Poslanske skupine Nove
               Slovenije. Izvolite.</p>
            </sp>
            <sp xml:id="SDZ4-Redna-32-2007-10-25.sp102">

               <speaker>DRAGO KOREN:</speaker>

               <p>Lep dober dan predsedujoči, poslanke in poslanci in predstavniki Vlade! V Poslanski
               skupini Nove Slovenije bom podprli sklep, da Predlog zakona o spremembah in
               dopolnitvah zakona o javnih skladih ni primeren za nadaljnjo obravnavo. Takšno
               določitev je sprejel tudi Odbor za finance in monetarno politiko in tudi Odbor za
               kmetijstvo, gozdarstvo in prehrano. Se pa v naši poslanski skupini zavedamo, da je
               temeljna oziroma najpomembnejša naloga oziroma pristojnost vsake občine, da opravlja
               oziroma razpolaga s prostorom. Občina odloča, in prav je tako, kaj bo počela s
               prostorom, ki je v tej občini. Sama bo odločila, katero zemljišče bo namenila za
               stanovanjsko gradnjo, kaj bo namenila za drobno gospodarstvo ali gospodarstvo, kaj za
               zelene površine in rekreacijo. Seveda pa to odloča in sprejema v skladu z veljavno
               zakonodajo, s predpisi in predpisanimi postopki.</p>
               <p>V razpravah, ki so potekale ob obravnavi predlaganih sprememb in dopolnitvah zakona,
               je bilo jasno izoblikovano stališče, da predlog ni sprejemljiv iz več razlogov, s
               katerimi se tudi v Poslanski skupini Nove Slovenije strinjamo. Kar se tiče stroškov
               parcelacij so po sedaj veljavnem zakonu naloženi tistim občinam, ki imajo interes za
               pridobitev stavbnega dela zemljišča. Menimo, da ti stroški niso tako veliki, da jih
               občina ne bi zmogla, saj občina tudi od drugih zasebnikov pridobiva zemljišča s
               podobnim namenom in tudi v teh primerih navadno občina krije stroške parcelacije, ker
               drži argument Vlade, da te stroške občina lahko vključi, ko potem opremljeno stavbno
               zemljišče proda eventualnim investitorjem.</p>
               <p>Druga stvar, prenos zazidanih stavbnih zemljišč. Tu se nam pa postavlja vprašanje, na
               katera zemljišča je predlagatelj dejansko ciljal, saj po izjavah predstavnikov sklada
               teh zemljišč sklad skorajda nima. Tu gre za posamezna kmečka gospodarstva, ki jih
               ima, drugače pa v bistvu zazidanih stavbnih zemljišč sklad nima oziroma jih nima
               veliko.</p>
               <p>Glavni argument, ki je narekoval, da v Poslanski skupini Nove Slovenije podpremo
               predlagani sklep, pa je ta, da se s predlagano pokrajinsko zakonodajo predvideva, da
               se tako zazidana kot nezazidana stavbna zemljišča prenesejo na občine, da pa se
               kmetijska zemljišča prenesejo na pokrajine. Tako prav v tem trenutku ne vidimo
               razloga, da bi podprli predlagani zakon. Hvala lepa.</p>
            </sp>
            <sp xml:id="SDZ4-Redna-32-2007-10-25.sp103">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Jakob Presečnik bo predstavil stališče Poslanske skupine
               Slovenske ljudske stranke. Izvolite.</p>
            </sp>
            <sp xml:id="SDZ4-Redna-32-2007-10-25.sp104">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovani predstavniki Vlade, kolegice in kolegi!
               Veljavni zakon o javnih skladih določa, da se nezazidana stavbna zemljišča, ki so
               bila do 10.3.1993 družbena lastnina in so bila za obdobje 1986-2000 namenjena za
               gradnjo objektov, prenesejo na občine z vsemi bremeni in na stroške občin, na območju
               katerih ležijo. Predlagatelji novele zakona, to je skupina poslancev, pa predlagajo
               spremembo zakona v smislu, da bi strošek plačila za razdelitev parcel nosil Sklad
               kmetijskih zemljišč in ne občina. V Poslanski skupini SLS menimo, da strošek
               parcelacije za občine ne bi smel biti problem, saj ga te lahko v primeru parcelacije
               in morebitne posledične prodaje zemljišč vračunajo v prodajno ceno zemljišč.
               Parcelacija je tudi sicer v interesu občin. Tako ne vidimo pravega razloga za sprejem
               predlagane novele zakona. Še pomembnejši razlog, da ne podpiramo novele, pa je ta, da
               se s paketom pokrajinske zakonodaje spreminja tudi ureditev na področju pristojnosti
               in premoženja Sklada kmetijskih zemljišč in gozdov. Ta se bo prenesla na pokrajinsko
               in občinsko raven.</p>
               <p>Poslanci Slovenske ljudske stranke zato predlaganega zakona ne bomo podprli in bomo
               glasovali za sklep matičnega odbora, da zakon ni primeren za nadaljnjo obravnavo.
               Hvala lepa.</p>
            </sp>
            <sp xml:id="SDZ4-Redna-32-2007-10-25.sp105">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Bogdan Barovič bo predstavil stališče Poslanske skupine
               Slovenske nacionalne stranke. Izvolite.</p>
            </sp>
            <sp xml:id="SDZ4-Redna-32-2007-10-25.sp106">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Kolegice in kolegi, predstavniki Vlade!
               Povedal bom tako, da tudi tisti, ki nas mogoče gledajo in poslušajo, da bodo
               razumeli. Absolutno v Slovenski nacionalni stranki nasprotujemo negativnemu sklepu,
               torej da ni zakon primeren. Seveda je primeren. Zakaj je primeren? Pridete k meni
               domov, na moje dvorišče in začnete nekaj delati. In delate in potem ko končate s tem
               delom, si mojo zemljo kar vzamete in rečete: "To je pa sedaj moje." In potem čakate,
               da se zemlja umiri in potem mi mojo zemljo in vse, kar ste na moji zemlji delali,
               petkrat držaje prodate. To je to. Tipičen primer Rudnik Trbovlje-Hrastnik. Rudnik
               Trbovlje-Hrastnik Vlada zapira. Ima svoje razloge, raje da socialne transfere ljudem,
               kot da bi ljudem pustila, da delajo še naprej. Ampak ta rudnik Trbovlje-Hrastnik je v
               Trbovljah in Hrastniku in je naša zemlja, trboveljska, občinska. In, vsa ta
               degradirana področja, ki so jih v 200 letih uničili, "prihvatizirajo". "Prihvatizira"
               država, da Skladu kmetijskih zemljišč, češ, to je pa sedaj vaše. In sklad sedaj čaka,
               da se bo zemlja umirila in čez 5 let bo sklad meni ali pa županu občine Trbovlje to
               zemljo drago prodal. To je to. Zato seveda, gospe in gospodje iz vladajoče koalicije,
               nočete tega zakona sprejeti. Vse obešate na občine. Govorite o regionalizaciji, ki
               sploh še ni določena. Vse obešate občinam. Občina daj to, občina daj to, občina daj
               to, pa še tisto, kar imaš, pa ukradete. Dobesedno. In čez 5 let bodo prišli iz Sklada
               kmetijskih zemljišč in bodo rekli, "sedaj imate pa tule zemljo, ampak za njo dajte,
               ne vem, 500 enot denarja." To vi hočete, zato nasprotujete temu zakonu. Kaj je
               narobe, če občina dobi? Kaj je narobe, da ima občina? Saj mora biti občina dober
               gospodar, saj ima ravno tako nadzor. Hvala bogu, da ima občina zemljo. Pravijo,
               prestrukturirajte gospodarstvo. Zaprete rudnik, prestrukturirajte ga. O.K. Kam pa?
               Ja, tam pa ne morete. Zakaj ne? Zato, ker je v lasti sklada. Ja, kam pa naj gremo v
               tej hudičevi ozki dolini? To je od sklada sedaj. To ni več vaše. Če pa želite,
               pridite čez 10 let, ko bo mogoče zravnana zemlja in potem vam bomo to drago prodali.
               Ne se norca delati, gospe in gospodje! Bodite resni! Ta zakon je primeren in še kako
               primeren za obravnavo. S tem zakonom vsaj nekaj vrnete občinam, tisto kar je. Govorim
               o vsem obdobju, od leta 1990 naprej, oblast je kradla in ukradla. Vi hočete pa še to
               pobrabati. To je res. In tisti, ki ste v takšnih občinah doma, kot je naša, ali pa
               rudarska, morate vedeti, da je to res. 200 let uničujete, vzamete, daste skladu,
               sklad pa nam bo čez 15 let prodal. Mi pa naj rešujemo 1000 ljudi, kam bodo šli.</p>
               <p>Ta zakon je primeren za nadaljnjo obravnavo in v Slovenski nacionalni stranki
               nasprotujemo negativnemu sklepu, češ, da ni primeren. Pa vzemite še to, če želite.
               Pa, kaj boste s tem? Jaz vidim na degradiranih področjih, kaj se dogaja. Sklad je
               lastnik, nihče ne sme hiše postaviti tam, tam nihče ne sme nič delati, vse je pa
               zaraščeno, prepuščeno samemu sebi in je grdo videti. In nihče ne pride, da bi vsaj
               posekal drevesa, da bi požel, ne vem, travo. Nič. Sklad je lastnik in tam robidovje
               raste in je vse podivjano in nihče ne skrbi za to. Imamo pa ljudi, ki bi radi imeli,
               ne vem, skladiščenje odpadkov, karkoli že. Ali pa če želite Cigane, ki so toliko
               pošteni, vsaj v tem primeru, da hočejo imeti en košček zemlje, kjer bodo staro
               železje odlagali in ga ne dobijo. Jaz mu pravim: "Svaka čast, da si prišel vprašat,
               pojdi na Rudnik, naj ti dajo 20.000 kvadratnih metrov imajo." Ne dajo mu. "To ni
               naše, to je od sklada." Sklad pa, bog ne daj. Vse je pa zaraščeno in posvinjano in
               grdo. To je to. Občina bo naredila red in bo počistila, če boste vi sprejeli takšen
               zakon, očitno ga ne boste.</p>
            </sp>
            <sp xml:id="SDZ4-Redna-32-2007-10-25.sp107">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Ivan Jelen bo predstavil stališče Poslanske skupine DeSUS.
               Izvolite.</p>
            </sp>
            <sp xml:id="SDZ4-Redna-32-2007-10-25.sp108">

               <speaker>IVAN JELEN:</speaker>

               <p>Še enkrat hvala za besedo. Predlagani zakon je oblikovno gledano zelo skromen, saj se
               spremembe in dopolnitve nanašajo zgolj na dva odstavka enega člena, in sicer na peti
               in šesti odstavek 57. člena Zakona o javnih skladih. Kljub temu pa iz vsebinskega
               vidika ni nezanemarljiv, saj predlaga popolnoma drugačne rešitve glede lastninskih
               upravičeni zemljišč, kot so uvedene. Osnovni zakon namreč določa, da se nezazidana
               stavbna zemljišča, ki so bila s prostorskimi sestavinami občinskega družbenega plana
               za obdobje od leta 1986 do leta 1990 in s prostorskimi sestavinami občinskega
               dolgoročnega družbenega plana za obdobje od leta 1986 do leta 2000 namenjena za
               graditev objektov in so bila do 10.3.1993 družbena lastnina, in zemljišča, ki jih je
               občina s sprejemom novega prostorskega izvedbenega akta namenila za graditev
               objektov, postanejo last občine, na območju katere ležijo. Stroške teh potrebnih
               parcelacij pa nosi občina. Predlagatelj ponuja rešitev, s katero bi se uredila
               lastninska upravičenja tako nezazidanih kot tudi zazidanih stavbnih zemljišč v
               državni lasti in v upravljanju sklada tako, da ta postanejo last občin, stroške
               parcelacij za razdelitev na nezazidana stavbna zemljišča in kmetijsko zemljišče pa
               naj nosi sklad in ne več občine.</p>
               <p>V Poslanski skupini DeSUS menimo, da predlagani zakon ni primeren za sprejem, saj
               ocenjujemo, da praktično nič ne rešuje in da skuša to, kar naj bi občine morale
               narediti same, za kar naj bi tudi imele interes, to je urediti lastništvo na teh
               zemljiščih, preložiti na pleča drugega. Dejstvo je, da prenos zemljišč še po toliko
               letih še ni zaključen, na kar je opozorilo tudi Računsko sodišče. Posledično tudi ni
               mogoče natančno oceniti površine zemljišč in posledično njihovo vrednost, s katero
               sklad upravlja. Predlagatelj meni, da občine niso zainteresirane za razdelitev
               lastništva ter da jim to predstavlja veliko finančno breme. Poslanci DeSUS-a pa smo
               prepričani, da ravno parcelacija in posledično s tem povezano urejeno lastništvo je
               interes občine. Občine bi naj bile zaradi visoke vrednosti stavbnih zemljišč predvsem
               na ceno, ki jo danes dosegajo, zainteresirane, saj bi bili stroški parcelacije ob
               ureditvi lastništva oziroma v nadaljnji prodaji zemljišča ne zanemarljivi. Poleg tega
               bi morebitni sprejem takšnih rešitev nedvomno postavil v drugačen položaj tiste
               občine, ki so bile aktivne in ki so to lastništvo uredile in tudi nosile stroške teh
               parcelacij.</p>
               <p>Iz tega razloga poslanska skupina DeSUS predlaganega zakona ne bo podprla. Podprla pa
               bo vsa racionalna prizadevanja, da se vzpostavijo vsi mehanizmi, ki omogočajo
               hitrejše odpravljanje pretiranih regionalnih razlik. K temu pa lahko prispevajo tudi
               občine same, če se bodo aktivne prizadevale za ureditev zemljiških razmer.</p>
            </sp>
            <sp xml:id="SDZ4-Redna-32-2007-10-25.sp109">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanka Maria Pozsonec bo predstavila stališče narodne skupnosti.
               Izvolite.</p>
            </sp>
            <sp xml:id="SDZ4-Redna-32-2007-10-25.sp110">

               <speaker>MARIA POZSONEC:</speaker>

               <p>Še enkrat hvala lepa za besedo. Osnovno načelo zakona je ublažitev oškodovanja občin,
               ker ne prejemajo dela odškodnine iz koncesij državnih gozdov in dela za kupnine za
               državna kmetijska zemljišča, čeprav gospodarjenje z gozdovi in s kmetijskimi
               zemljišči zelo močno obremenjuje lokalno infrastrukturo. Zakon bo pospešil prenos
               kmetijskih zemljišč iz občin na državo, saj Računsko sodišče ugotavlja, da prenos
               kmetijskih zemljišč po 12-ih letih še vedno ni zaključen. S predlagano spremembo se
               bo uredila lastnina zazidanih in nezazidanih stavbnih zemljišč v državni lasti in v
               upravljanju sklada, tako da ta postanejo last občine. Stroške parcelacij na parceli,
               ki leži deloma na območju stavbnih zemljišč in deloma na območju kmetijskih zemljišč,
               bo nosil Sklad kmetijskih zemljišč in gozdov Republike Slovenije. Zakon bo
               pravičnejše porazdelil breme parcelacije zemljišč, če se bo pospešil prenos
               kmetijskih zemljišč na državo in stavbnih zemljišč na občine, s čimer se bo
               izboljšala razvojna možnost občin in izboljšala gospodarnost ter preglednost
               poslovanja sklada. Zakon predlaga vse to, vendar matično delovno telo in Odbor za
               finance in monetarno politiko je sprejel sklep, da predlog zakona ni primeren za
               nadaljnjo obravnavo. Torej vse, kar bi zakon naredil, odpade. Hvala.</p>
            </sp>
            <sp xml:id="SDZ4-Redna-32-2007-10-25.sp111">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Zvonko Černač bo podal stališče Poslanske skupine SDS.
               Izvolite.</p>
            </sp>
            <sp xml:id="SDZ4-Redna-32-2007-10-25.sp112">

               <speaker>ZVONKO ČERNAČ:</speaker>

               <p>Spoštovane kolegice in kolegi, vsi ostali prisotni! Skupina poslancev s
               prvopodpisanim kolegom Jankom Vebrom je v zakonodajno proceduro vložila spremembe
               zakona o javnih skladih v delu, ki se nanaša na prenos nezazidanih stavbnih zemljišč
               na občine. V Poslanski skupini Slovenske demokratske stranke domnevamo, da je bila
               ambicija predlaganja te spremembe v ureditvi razmerij, ki jih je na nezazidanih
               stavbnih zemljiščih prinesla novela zakona v letu 2000, kjer je v postopkovnem
               izvajanju te določbe prihajalo do številnih težav.</p>
               <p>Tako kot je ta sprememba predlagana, pa ocenjujemo, da ne rešuje tistih težav in
               zapletov, ki naj bi jih rešila, da ne omogoča izvedbe dokončnega prenosa zemljišč na
               občine, ampak bi po naši oceni povzročila samo še dodatno zmedo na tem področju.</p>
               <p>Če želimo vedeti, o čem govorimo, mislim, da je prav, da to novelo preberemo oziroma
               da povemo, da naj bi se po tej spremembi zazidana stavbna zemljišča, ki so bila s
               prostorskimi sestavinami občinskega družbenega plana za obdobje od 1986 do 1990 in s
               prostorskimi sestavinami občinskega dolgoročnega družbenega plana za obdobje od 1986
               do 2000 namenjena za graditev objektov, se pravi, zazidana in naj bi bila s tem
               planom namenjena za graditev, in tista, ki so bila do 10.3.1993 družbena lastnina, in
               zemljišča, ki jih je občina s sprejemom novega prostorskega izvedbenega akta,
               usklajenega z obveznimi republiškimi izhodišči, namenila za graditev objektov,
               ponovno zazidana, ki naj jih z novim PIA aktom namenila občina za graditev, prenesla
               v last občin. Takih zemljišč ni. Razumemo pa, v čem je bila ambicija predlagateljev.
               V praksi so se dogajali številni primeri, ko je nek plan zajel neko območje in je
               presekal zemljišča, ki so bila v enem delu pozidana oziroma zazidljiva, v drugem delu
               pa so ostala kot kmetijska zemljišča. Recimo, bili so primeri, ko je šlo za parcelo,
               veliko 1000 kvadratnih metrov in je en manjši delček, 100 ali 200 kvadratnih metrov,
               ostal izven tega. Na podlagi določb tega zakona je bila potrebna parcelacija. Sama
               vsebina je ni upravičila, ker so bili stroški večji. Začeli so se dogajati zapleti,
               en kup birokratskih postopkov, nepotrebnih, in tako naprej. Razumemo, da je bila to
               ambicija. Vendar tako, kot je zapisana v tem predlogu novele, ni ustrezna. S to
               spremembo ne bi dosegli ničesar.</p>
               <p>Iz tega razloga v Poslanski skupini Slovenske demokratske stranke ocenjujemo, da je
               treba podpreti sklep matičnega delovnega telesa o tem, da ta zakon ni primeren za
               nadaljnjo obravnavo, in zakonodajni postopek zaključiti. V Poslanski skupini
               Slovenske demokratske stranke pa ocenjujemo, da je potrebno v okviru obravnave
               pokrajinske zakonodaje, predvsem v okviru obravnave tako imenovanega tehničnega
               zakona, ta opozorila, ki so prihajala iz lokalnih okolij, upoštevati in v smislu
               sprememb, ki se predvidevajo omogočiti, da se ti postopki zaključijo. To pomeni, da
               se tista zemljišča, ki niso v funkciji kmetijske proizvodnje, naj prenesejo na
               občine. Mislim, da je to prava pot in pričakujemo, da se bodo tudi v Poslanski
               skupini Socialnih demokratov, ki so to novelo vložili v proceduro, aktivno vključili
               v sprejemanje bodoče pokrajinske zakonodaje in s svojim prispevkom in podporo
               omogočili, da bomo končno ta del procesa zaključili in da bomo tista zemljišča, ki
               niso v funkciji kmetijske proizvodnje, prenesli v last lokalnim skupnostim in s tem
               omogočili njihovo ustrezno nadaljnjo uporabo. In iz tega razloga in iz tistih
               razlogov, ki sem jih povedal prej, ocenjujem, da je primerno, da se ta zakonodajni
               postopek te neprimerne rešitve na tej točki zaključi, ker ne bi rešila ničesar in da
               se te ambicije, ki jih je Poslanska skupina Socialnih demokratov skušala skozi to
               novelo, moram reči, ponesrečeno izpostaviti, uveljavijo in izpostavijo v okviru
               sprejemanja te pokrajinske procedure. Hvala lepa.</p>
            </sp>
            <sp xml:id="SDZ4-Redna-32-2007-10-25.sp113">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanka Breda Pečan pa bo podala stališče Poslanske skupine SD.
               Izvolite.</p>
            </sp>
            <sp xml:id="SDZ4-Redna-32-2007-10-25.sp114">

               <speaker>BREDA PEČAN:</speaker>

               <p>Dober dan vsem prisotnim, da ne bi naštevala. Poslanska skupina Socialnih demokratov
               ne samo zato, ker je vlagateljica Predloga zakona o spremembah in dopolnitvah zakona
               o javnih skladih, ki odpravlja vsaj eno od nepravičnih rešitev, ki so bile sprejete v
               okviru Zakona o skladu kmetijskih zemljišč in gozdov in kasneje z Zakonom o javnih
               skladih, podpira ta zakon. Tako prvi kot drugi zakon sta izrazit dokaz, da se v naši
               državi od njenih najbolj zgodnjih začetkov, od zgodnjih 90-ih let prejšnjega stoletja
               naprej, vedno imeli interesi države prednost pred interesi občin, pa naj bo to na
               finančnem, na upravnem ali na razvojnem področju. Zato nam v Poslanski skupini
               Socialnih demokratov ni razumljivo, da sta tako Odbor za kmetijstvo kot
               zainteresirano delovno telo kot tudi matični Odbor za finance in monetarno politiko
               razglasila predlog zakona za neprimeren za nadaljnjo obravnavo. Ob neprestanem
               zatrjevanju vladne koalicije, da so in bodo cilji in metode njene politike popolnoma
               drugačne, kot so bila ravnanja njenih predhodnic v 12-ih letih pred triletnim
               obdobjem vladanja te tako imenovane reformistične vlade, bi bilo pričakovati, da bo
               vladna koalicija in s tem večina v obeh navedenih delovnih telesih z odprtimi rokami
               sprejela predlog, da dokončno odpravimo napake in nepravične rešitve v zakonodaji, ki
               jo je sprejemala prejšnja oblast.</p>
               <p>Tukaj bi še pokomentirala dejstvo, da govoriti o prenosu oziroma prihodkih državnega
               proračuna iz dobička Sklada kmetijskih zemljišč in gozdov je, potem ko je bila
               sprejeta sicer neustavna obvezna razlaga Zakona o Skladu kmetijskih zemljišč in
               gozdov brezpredmetna. Dejstvo je, da bi morali predstavniki Vlade v tem Državnem
               zboru vedeti, kaj je Državni zbor, predvsem na njihov predlog, sprejel, in da
               lanskega dobička v letošnjem proračunu in tudi letošnjega dobička v proračunu 2008 ne
               bomo videli, zaradi tega, ker bo ta dobiček ostal na Skladu kmetijskih zemljišč in
               gozdov. Ravno tako se mi zdi nenavadno, da pripisuje predstavnik Vlade, pa tudi oba
               odbora, neke dobičkarske namene občinam, ob tem da je dejstvo, da je Sklad kmetijskih
               zemljišč in gozdov 14 let pobiral zakupnine za kmetijska zemljišča in koncesijske
               dajatve za gozdove, ki bi morali biti prihodek občin. Ni ravno dvomiti, da je bila
               strategija sklada prav v tem, da ni želel izvesti delitve množice parcel, ki so bile
               v solasti sklada in občin, ker bi s tem izgubili zajeten delež neupravičeno
               pridobljenih prihodkov. Vrhunec cinizma pa je v tem, da je bilo s sprejemom take
               dikcije 57. člena Zakona o javnih skladih iz leta 2000, poskrbljeno še za to, da je
               bil sklad razbremenjen celo stroškov parcelacije, ob tem da tudi vsa zemljišča, ki
               naj bi jih prenesel v last občin, bi bila polno obremenjena. Se prvi, vsa bremena, ki
               jih je eventualno sklad obesil na ta zemljišča, predhodno, gredo tudi občinam. In
               občine so v preteklih 14-ih letih izgubile zelo veliko denarja iz naslova zakupnin in
               koncesnin, sedaj pa jih nočemo razbremeniti niti stroškov za izvedbo parcelacije. Kje
               so vsi tisti zagreti zagovorniki občinskih interesov, ki smo vas včeraj poslušali na
               prvih bojnih linijah proti tako imenovanim bogatašinjam med občinami in hipotetično
               bogatašnjam med pokrajinam? Verjetno ste pri obravnavi Predloga zakona o spremembah
               in dopolnitvah zakona o javnih skladih pozabili, da so zlasti manjše in revnejše
               občine plen požrešnosti Sklada kmetijskih zemljišč in gozdov in da bi bilo samo zato
               samo po sebi umevno, da bi Državni zbor soglasno popravil krivico, ki se dogaja
               občinam že toliko časa.</p>
               <p>Vse poslanke in poslanci Poslanske skupine Socialnih demokratov smo prepričani, da je
               ta popravek Zakona o javnih skladih edina prava rešitev za odpravo dolgoletnih
               krivic, ki se dogajajo občinam v celotni Sloveniji, in bomo predlog zakona podprli
               ter glasovali proti sklepu matičnega delovnega telesa. Predlagamo pa tudi vsem drugim
               poslankam in poslancem, da temeljito razmislite, ali je res prav, da omogočamo Skladu
               kmetijskih zemljišč in gozdov, da si že štirinajst let prilaščata dohodke, ki
               pripadajo občinam, in ni pripravljen poravnati niti stroške, ki omogočajo pravično
               razdelitev premoženja. Hvala lepa.</p>
            </sp>
            <sp xml:id="SDZ4-Redna-32-2007-10-25.sp115">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Končali smo s predstavitvijo stališč poslanskih skupin. O
               predlogu sklepa bomo v skladu s časovnim potekom seje zbora odločali danes v okviru
               točke glasovanj. S tem prekinjam to točko dnevnega reda.</p>
               <p>Prehajamo na <title>23. TOČKO DNEVNEGA REDA - NA PRVO OBRAVNAVO PREDLOGA ZAKONA O
                  ZAKLJUČKU POSTOPKOV VRAČANJA PODRŽAVLJENEGA PREMŽENJA V OKVIRU REDNEGA POSTOPKA.</title> Seznanjam vas, da imamo za to točko dnevnega reda na razpolago 4. ure in 20
               minut. Predlog zakona je v obravnavo zboru predložila Vlada Republike Slovenije. V
               zvezi s tem predlogom zakona je skupina 14 poslank in poslancev s prvopodpisanim
               kolegom Miranom Potrčem zahtevala, da Državni zbor opravi splošno razpravo. Besedo
               dajem predstavniku Vlade za dopolnilno obrazložitev predloga zakona. Gospod dr.
               Šturm, minister za pravosodje, izvolite.</p>
            </sp>
            <sp xml:id="SDZ4-Redna-32-2007-10-25.sp116">

               <speaker>DR. LOVRO ŠTURM:</speaker>

               <p>Hvala za besedo, gospod predsedujoči. Dober dan vsem prisotnim! Zakon o
               denacionalizaciji je bil sprejet konec leta 1991 in je napovedal zaključek postopkov
               vračanja podržavljenega premoženja v enem letu - v enem samem letu. Upravni organi in
               v manjšem delu tudi sodišča bi morala skladno z zakonsko določbo v letu dni po
               vložitvi popolnih zahtev vrniti premoženje, ki je prešlo najprej v državno in nato v
               družbeno lastnino. Po 16 letih od sprejema Zakona o denacionalizaciji ugotavljamo, da
               se to še vedno ni v celoti zgodilo.</p>
               <p>Ustavno sodišče je večkrat opozorilo na prepočasno postopanje državnih organov v
               denacionalizacijskih zadevah. Pri tem je pozvalo vse državne organe na potrebo po
               hitrem reševanju odprtih zadev v zvezi z vračanjem premoženja. Prvo opozorilo je
               Ustavno sodišče sprejelo v zvezi z zadevo U1-107/96, to je letnica 1996, nakar so se
               vrstila ta opozorila, ki jih je Ustavno sodišče ponavljalo vrsto let.</p>
               <p>Hkrati je Ustavno sodišče opozorilo, da je v javnem interesu, da se vsi postopki
               vračanja odvzetega premoženja čim prej dokončajo. Ustavno sodišče je opozorilo, da
               nastajajo zaradi dolgotrajnih postopkov dodatni visoki stroški zavezancev, ki jim bo
               treba po končanih postopkih poravnati škodo, ki nastaja zaradi nezmožnosti
               uporabljanja premoženja.</p>
               <p>Neizvedba denacionalizacije ne ogroža le načel pravne države, ampak povzroča tudi
               veliko materialno škodo, kar ugotavlja v omenjenih odločbah Ustavno sodišče.
               Materialna škoda nastaja iz več razlogov. Zakon o denacionalizaciji na podlagi 72.
               člena denacionalizacijskim upravičencem omogoča uveljavljene odškodnine za nezmožnost
               uporabe denacionalizacijskega premoženja za čas od uveljavitve Zakona o
               denacionalizaciji do odločitve o zahtevku. Sodna praksa to tudi redno priznava. S
               pospešitvijo dokončanja denacionalizacijskih postopkov bi si zato posledično
               zmanjšali tudi proračunski stroški.</p>
               <p>Naj na tem mestu opozorim tudi na to, da seveda odločitev o tem, ali se premoženje
               vrne upravičencem v naravi, tu nastajajo ti stroški, ali pa v obliki obveznic
               Slovenskega odškodninskega sklada, ni arbitrarna odločitev organa, ki o tem odloča.
               Zahtevek o tem je v rokah denacionalizacijskega upravičenca in ob pogojih, ki jih za
               to zahteva zakon, ima vračanje v naravi prednost in je temu vračanju treba tudi
               ugoditi. Zato upravni organ v tem pogledu ne more izbirati med tema dvema rešitvama,
               ampak mora slediti izjavi volje upravičenca in zakonskim kriterijem.</p>
               <p>Škoda pa nastaja tudi samemu premoženju, ki je predmet postopkov denacionalizacije,
               saj teh nepremičnim tudi v gospodarskem smislu ni mogoče ustrezno izkoriščati za
               njihov gospodarski namen. .../Opozorilni znak za konec razprave./... Vlaganje v to
               premoženje pa so zaradi neurejenih kasnejših razmerij nezadostna. Tudi pravni promet
               s temi nepremičninami ni mogoč, saj ta promet izrecno prepoveduje 88. člen Zakona o
               denacionalizaciji. V nekaterih slovenskih občinah so v veliki zagati, kajti zaradi
               nerešenih postopkov v denacionalizaciji z velikim delom zemljišč, tudi v urbanih
               predelih .../Opozorilni znak za konec razprave./... razpolagati sploh nihče ne more z
               njimi. Cilj zakona je zato zagotoviti čim hitrejše zaključevanje postopkov vračanja
               podržavljenega premoženja in odpraviti nekatere pravne ovire za dokončanje ....</p>
            </sp>
            <sp xml:id="SDZ4-Redna-32-2007-10-25.sp117">

               <speaker>PODPREDSEDNIK SAŠO PEČE:</speaker>

               <p>Gospod minister, vaš čas je potekel. Seznanjam vas, da imate v okviru razprave na
               razpolago še dodatnih 30 minut, ampak v trenutku, ko pridemo na splošno razpravo.
               Zaenkrat pa hvala lepa.</p>
               <p>Prehajamo na predstavitev stališč poslanskih skupin. Kolega Marjan Drofenik bo podal
               stališče Poslanske skupine Slovenske ljudske stranke.</p>
            </sp>
            <sp xml:id="SDZ4-Redna-32-2007-10-25.sp118">

               <speaker>MARJAN DROFENIK:</speaker>

               <p>Hvala lepa, spoštovani podpredsednik. Gospod minister, poslanke, poslanci! V programu
               iz leta 2004 je Slovenska ljudska stranka med drugim zapisala: "Nedopustno je, da
               postopek denacionalizacije še po 13-ih letih ni dobil epiloga. Zato je razumljivo, da
               naši državljani dvomijo v učinkovitost našega pravnega reda. V Slovenski ljudski
               stranki se zavzemamo za čim hitrejši zaključek postopka denacionalizacije." Danes
               obravnavamo Predlog zakona o zaključku postopkov vračanja podržavljenega premoženja,
               katerega temeljni cilj je po 16-ih letih končno zaključiti oziroma pospešiti
               dokončanje še odprtih denacionalizacijskih postopkov. Zavedamo se, da je postopek
               denacionalizacije, zaradi mnogih dejavnikov zelo zapleten in da zaradi pogostega
               spreminjanja zakonodaje s tega področja prihaja do težav in nerazumno dolgih
               postopkov vračanja podržavljenega premoženja. V zvezi s trajanjem
               denacionalizacijskih postopkov se je večkrat oglasilo tudi Ustavno sodišče in
               pozivalo državne organe k čim hitrejšemu zaključevanju zadev v zvezi z vračanjem
               premoženja. Dejstvo je, da dolgotrajni postopki povzročajo velike materialne škode,
               obenem pa nastaja tudi posredna škoda, saj dolžina postopkov zelo resno načenja
               načelo pravne države. Ne nazadnje tudi država in s tem seveda vsi davkoplačevalci
               prispevajo k odškodninam, ki jih je oziroma jih bo država morala plačevati na podlagi
               odškodninskih zahtev zaradi nezmožnosti uporabljanja premoženja.</p>
               <p>Dejstvo, da se denacionalizacija še ni zaključila, povzroča veliko škodo tudi pri
               čisto konkretnih in vsakdanjih zadevah in projektih, ki so s premoženjem v postopku
               denacionalizacije le v posredni povezavi. Poznani so primeri, ko so veliki projekti,
               pa naj bodo zasebni ali državni, za več mesecev ali let zaostajali le zato, ker se je
               na nekem območju nahajal objekt, ki je bil v postopku denacionalizacije in zato zadev
               ni bilo mogoče rešiti oziroma nadaljevati z zastavljenimi projekti. Prav tako
               problematične so na primer propadajoče stavbe, ki se nahajajo sicer v urejenih
               mestnih središčih in jih ravno zato, ker so v postopku denacionalizacije, nihče ne
               vzdržuje ali kako drugače skrbi za njih.</p>
               <p>Zaradi vseh težav in dolgotrajnih postopkov v poslanski skupini Ljudske stranke
               pozdravljamo predlagani zakon, katerega glavni namen je, kot je zapisano v uvodni
               razložitvi zakona, čim hitrejše zaključevanje postopkov vračanja podržavljenega
               premoženja in odpraviti nekatere pravne ovire za dokončanje teh postopkov. Zaradi
               pogostega spreminjanja denacionalizacijske zakonodaje so se pojavile tudi mnoge
               nedorečenosti, ki povzročajo v nekaterih primerih kršitev načela enakosti oziroma v
               konkretnih primerih omogočajo nekonsistentne rešitve. Po mnenju poslanske skupine
               predlagani zakon dejansko poenostavlja postopke oziroma rešuje nekatera druga odprta
               vprašanja. Predlagani zakon tako ureja tudi možnost za vpis lastninske pravice na
               vrnjenem premoženju v zemljiško knjigo, ureja obveznost pridobitve lastninske pravice
               s strani upravljavca objektov v javne koristi, ko gre za denacionalizirana zemljišča
               in podobno. Zakon predvideva tudi izredno pravno sredstvo za pravnomočno končane
               postopke, v katerih so bili upravičenci zavrnjeni, bi pa bili na podlagi bolj jasno
               urejenih določil tega zakona dejansko upravičeni do dokončanja postopka v njihovo
               korist. Takšna rešitev je z vidika načela enakosti nujna in dobra, se pa ob tem
               vendarle postavlja vprašanje, koliko je takšnih primerov in ali bi lahko odpiranje
               teh spet prispevalo k dejanskim zapletom ali pri zaključevanju postopkov vračanja
               podržavljenega premoženja.</p>
               <p>Menimo torej, da je predlagani zakon primeren za nadaljnjo obravnavo. V postopku
               sprejemanja zakona bo treba dobro premisliti, ali ima zakon kakšno pomanjkljivost, ki
               bi lahko postopke dodatno zapletla. Hvala lepa.</p>
            </sp>
            <sp xml:id="SDZ4-Redna-32-2007-10-25.sp119">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanka Majda Širca naj bi predstavila stališče Poslanske
               skupine Zares. (Je ni.) Kolega Bogdan Barovič bo predstavil stališče Poslanske
               skupine Slovenske nacionalne stranke. Izvolite.</p>
            </sp>
            <sp xml:id="SDZ4-Redna-32-2007-10-25.sp120">

               <speaker>BOGDAN BAROVIČ:</speaker>

               <p>Dober dan! Še enkrat hvala za besedo, gospod podpredsednik. Kolegice in kolegi,
               minister! Govorimo o novem zakonu, ki naj bi v minimalno kratkem času rešil postopke,
               ki se vlečejo že leta. To ste povedali vsi do sedaj. Očitno se je nekdo, po presoji
               Slovenske nacionalne stranke, v tem primeru Rimskokatoliška cerkev naveličala čakanja
               na tisto, kar bi rada imela. Ampak dobro.</p>
               <p>Predlagatelj pravi, da objekti, ki čakajo na odločitev o denacionalizaciji,
               propadajo, ker z njimi nihče ne gospodari. Zakaj potem ne sprejmemo predpisov, ki bi
               omogočili ali imeli obligatorno nalogo, da bi nekdo lahko vzdrževal te objekte. Zakaj
               ne sprejmemo takšnega zakona? In smo spet tam, kjer smo bili pri prejšnji točki.
               Zakaj ne daste pravice, možnosti ali pa zakonskih določil ljudem, da bi skrbeli za
               tisto, kar je naše, kar je vendar nekaj vredno v tem času.</p>
               <p>Možnosti za vlaganje zahtevkov za denacionalizacijo se razširjajo tudi na
               jugoslovanske državljane iz preteklega obdobja, na tiste, ki so bili rojeni v
               Republiki Sloveniji, katerih starši so bili rojeni v Republiki Sloveniji, in sicer,
               da ni potrebno več upoštevati pogoja vzajemnosti, kot je bilo to do sedaj urejeno.
               Spet nekaj nejasnega. Novi zakon predlaga, določa, da mora sodišče o zahtevku
               odločiti v treh mesecih od dneva, ko ta zakon stopi v veljavo. Prav zanima me, kako
               bo to izvedljivo, če pa v, mislim, da v 17-ih letih tega nismo mogli urediti! 17 let
               ne moremo, zdaj bomo pa v treh mesecih! Bistvo pa je, kako bo ta zakon poskrbel za
               zaščito najemnikov, ki živijo v stavbah, govorim tudi o najemnikih poslovnih
               prostorov, v stavbah, ki so predmet denacionalizacije. Kako bo ta zakon zaščitil
               najemnike pred zvišanjem najemnin oziroma pred tem, da tisti, ki dobijo stanovanje
               nazaj, le-tega prodajo? Kako ta zakon zagotavlja trajnost najemnih razmerij? Kako ta
               zakon zagotavlja varnost najemnikov? Kako zagotavlja realne vrednosti vlaganj
               najemnikom v primernem roku? Kako zagotavlja udeležbo zainteresiranih najemnikov v
               nezaključenih postopkih denacionalizacije? Zlasti pa, kako naj se predvidi učinkovit
               model za razrešitev problema najemnikov in lastnikov denacionaliziranih poslovnih
               prostorov in stanovanj? Kako se drži ta zakon načela, s katerim je bil pripravljen
               Zakon o denacionalizaciji, da se s popravljanjem krivic ne smejo povzročati nove
               krivice? Poudarjam, nove krivice! Obstaja upravičen sum, nekateri menijo celo strah,
               da bo želja po čim hitrejšem zaključku denacionalizacije prinesla, ne da bo, bo nove
               spore o lastništvu. Novi spori bodo zasuli slovenska sodišča, ne glede na kratke
               roke, ki jih ta zakon predvideva.</p>
               <p>O tem, da se zaradi denacionalizacije in predvsem vračila objektov v naravi morajo
               izseliti ugledne institucije, še ni nihče spregovoril. Te institucije so si v dolgih,
               dolgih letih v teh prostorih ustvarile pogoje za delo. Ampak o tem nismo in ne bomo
               slišali nobene besede več. Vlada se s tem ne ukvarja in jo ne zanima. Šole in
               fakultete se morajo spopadati z iskanjem nadomestnih lokacij, namesto da bi se šole
               in fakultete ukvarjale s svojim poslanstvom, s pedagoškim delom. Je to cilj, kolegice
               in kolegi? Je to cilj? Po nekaterih izračunih naj bi Rimskokatoliška cerkev na koncu
               z denacionalizacijo, govorim po nekaterih izračunih, dobila 220 približno milijonov
               evrov vrnjenega premoženja. Bolj natančno 218 in pol, da me ne bo kdo za besedo
               držal. Seveda, če bi bil jaz ta ustanova, bi se mi mudilo, da čim prej dobim nazaj
               vse, kar naj bi bilo moje. In da bom čim prej gospodaril in služil s predmeti
               denacionalizacije. In ravno tega ne razumem: pri obravnavi prejšnje točke je stališče
               tukaj, v obravnavi te je pa stališče tukaj. In sedaj se pogovarjajmo, kolegice in
               kolegi, spoštovani! Imejmo enaka merila za vse, za vse! Ne sedaj, to bo pa moje, to
               bom hitro vzel, tisto na drugi strani je pa stališče popolnoma drugačno. Mislim,
               poglejte, meni je najbolj hudo, ker imate Slovenske in Slovence za malo..., da ne
               razumejo, o čem se pogovarjamo, gospe in gospodje. Ne biti takšni.</p>
               <p>V Slovenski nacionalni stranki se ne moremo strinjati, da bomo v treh mesecih rešili
               tisto, kar nismo rešili v 17 letih. Ne moremo! Počakajmo! Počakajmo, če smo 17 let
               čakali, bomo pa še eno leto ali dve ali tri. Hitrost ubija, gospe in gospodje. Jaz
               nimam nič proti, če se dokaže lastništvo nekomu in mu to pripada. Ampak naj se
               dokaže. Potem lahko začnemo iskati vsak po svojih rodbinah, kje smo bili, kaj smo in
               kaj je naše. Bodimo pošteni do sebe in do drugih. Prav je, da se zadeva uredi, ampak
               naj se uredi za - "hudimana" bom rekel po trbovsko - , naj se uredi pod normalnimi
               pogoji, ne pa po 17 letih v treh mesecih. No, kolegi! Lepo ali pa ne - res je! Vi v
               treh mesecih ne morete rešiti tistega, kar se 17 let ni rešilo. In potem bo nekdo
               prišel in bo rekel, ja, saj to je kriva tista prejšnja oblast. In bi prišel iz tiste
               prejšnje oblasti, pa bo rekel, zdaj je pa kriva ta oblast. Pa ne gre za oblast, gre
               za to, da so Slovenke in Slovenci, naši prijatelji, naši sodržavljani in imajo enake
               pravice vsi. Ne glede, ali ima zelen, bel, rdeč ali črn suknjič, ne glede na to.
               "Prihvatizacija", še enkrat poudarjam, ima eno napako, črko "h" vmes. Ampak to je to.
               Kapitalizem je v Angliji trajal 400 let. 400 let. A mi bomo pa v 17-ih letih vse
               naredili? Ne gre. Ne moremo, gospe in gospodje. Lahko se smejete, lahko poveste,
               imate možnost, zato pa je demokracija, hvala bogu, povejte svoje stališče, svoje
               mnenje. Nihče ne "osporava" lastništva, če je dejansko dokazano, nihče. Ampak, kako
               bo dokazano, 17 ga nismo mogli, zdaj ga bomo pa v treh mesecih z enim zakonom! Kdo
               misli ob tem zakonu na ljudi, ki so nas, mene in vas izvolili v Državni zbor? Nihče.
               Mi moramo izpolnjevati neko komando in moramo to narediti. Jaz nimam nič proti, še
               enkrat pravim osebno, Bogdan Barovič, če nekdo dokaže, da je nekaj njegova last in jo
               prejme. Ampak reševati zadeve v treh mesecih kar na pamet, počez in kakorkoli že - ne
               gre. Ne gre! Res je, 1991. leta se je zgodba začela, v enem letu naj bi se končala,
               pa se v 17-ih ni. In se ne bo tudi v treh mesecih, ker bo povzročila nove in nove in
               nove in nove spore.</p>
               <p>Kot veste, ljudje smo vsi enaki: pri "denarju", star pregovor, se vse konča. Ni več
               ljubezni. Ampak ne gre tako. Ne moremo kar vzeti tisto, na pamet v treh mesecih, kar
               17 let, poudarjam sedmič, nismo. Bodimo pošteni, bodimo pametni. Če smo mi toliko
               pošteni, da priznamo, da je pač zasebna lastnina z vsemi dokazili možna in seveda
               hvala bogu, da jo ljudje dobijo nazaj, hvala bogu. Bodite tudi vi toliko pošteni, da
               rečete prav, ampak pojdimo po zakonu, po zakonu, po zakonu, po pameti in s predpisi.
               Izgovarjati se, da nekaj propada zaradi tega, ker ta denacionalizacija ni bila
               izvedena, je malo, tako kot smo prej govorili. Lastništvo, kmetijskim - pač tistemu
               organu, o katerem smo prej govorili, in on to pusti, samo da je moje. Samo, da je
               moje, pa naj raste robidovje, naj bo "svinjarija", ampak samo, da je moje. Ne gre!
               Pustite, uredimo s predpisi najprej, da se ti objekti, ki so pod vprašanjem, uredijo
               oziroma urejajo. In vsak, ki je tam, je dober gospodar, pa ni važno, ali je v SDS-u,
               ali je pa v LDS-u, ali kjerkoli že - naj pač skrbi za tisto. Mi pa z zakonodajo
               uredimo vendarle enkrat normalno te postopke, ne pa, še enkrat pravim, gospe in
               gospodje, ne govoriti 17 let nič, sedaj pa v treh mesecih. Ti trije meseci so
               problematični. Jaz vem, da je volja, jaz vem, da je želja in jaz vem, da je tudi
               pohlep, ampak pohlep nikoli in nikdar ni pripeljal daleč. Mogoče je rešil za leto,
               dve, tri neko državo, potem pa je pohlep pripeljal v pogreb.</p>
               <p>Jaz spoštujem voljo in željo, da se zadeva uredi dokončno, še enkrat pravim, da se
               uredi dokončno, vendarle gospe in gospodje, imejmo pamet, ne v treh mesecih! Po 17
               letih v treh mesecih! Ne gre, ne bo šlo in ne more iti. Takšno je stališče Slovenske
               nacionalne stranke. Ne moremo in nočemo in ne bomo podprli tega zakona. Ne bomo! Ker
               v treh mesecih, veste, še sami ne bomo vedeli, kje smo, ko bomo začeli predsedovati
               EU. Vsi ste podpisali papirje, da ne boste nagajali Vladi, razen Slovenske nacionalne
               stranke - "nagajali Vladi", govorim v narekovajih. Kar pomeni, briga nekatere, briga
               vas za Slovenijo in Slovence, samo da "sfuramo" to, kar moramo "sfurati" do decembra,
               potem nam pustiti do junija, julija mir, to, kar bomo naredili, bomo naredili, potem
               nam je tako ali tako vseeno, ker bodo volitve. Ni res! Do zadnjega dne smo mi
               "poslanke in poslanci" izvoljeni z glasom ljudstva, ljudi in njih moramo zastopati,
               ne pa interese enih ali pa drugih, v tem primeru ne interesa Rimskokatoliške cerkve,
               ki jo spoštujem - blagor mu, ki veruje - ampak ne zato, da bodo vse dobili v treh
               mesecih. Blagor mu, ki veruje! Prav. Z vsem spoštovanjem, ne pa na tak način. In
               bodite pošteni in si poglejmo vsi v oči. Ne gre tako in ne bo šlo, vsaj kar se
               Slovenske nacionalne stranke tiče ne! Hvala lepa.</p>
            </sp>
            <sp xml:id="SDZ4-Redna-32-2007-10-25.sp121">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine SDS bo predstavil kolega Mitja
               Ljubeljšek.</p>
            </sp>
            <sp xml:id="SDZ4-Redna-32-2007-10-25.sp122">

               <speaker>MITJA LJUBELJŠEK:</speaker>

               <p>Hvala lepa, gospod podpredsednik. Spoštovane kolegice, spoštovani kolegi, spoštovani
               minister! V Poslanski skupini Slovenske demokratske stranke podpiramo odločitev Vlade
               Republike Slovenije, da je v zakonodajni postopek vložila Predlog zakona o zaključku
               postopkov vračanja podržavljenega premoženja, ki odpravlja dosedanje zakonske
               nejasnosti in pomanjkljivosti, ter s tem daje pravno zakonsko podlago, da se postopki
               čim hitreje zaključijo, da se odpravijo nekatere pravne ovire za dokončanje postopkov
               ter da se zagotovi pravica do odločanja v primernem roku, s poudarkom na tem, da do
               širjenja kroga upravičencev ne sme priti, prav tako ne tudi do nastanka novih
               obveznosti ter do nobenih javnofinančnih stroškov.</p>
               <p>V vseh teh letih po osamosvojitvi je bila problematika vračanja podržavljenega
               premoženja tudi ena od odmevnih in vsiljenih političnih tem za takšne in drugačne
               razprave v javnosti, v medijih, v predvolilnih kampanjah in podobno. V razpravah in
               zapisih je bilo veliko političnega populizma, nasprotovanja brez argumentov, bile so
               pavšalne osebne ocene, z edinim ciljem nasprotovati vračanju podržavljenega
               premoženja. Pri vsem tem pa se je tudi zavestno pozabljalo, da je v sklopu te
               problematike množica oškodovancev, ki zaradi nedorečene zakonodaje, neusklajenosti
               odgovornih institucij in organov, neenotne sodne prakse, počasnosti sodnih postopkov
               in tako dalje ne pridejo do svoje pravice oziroma do svoje nezakonito odvzete
               lastnine. Primeri, ki so nastali, na primer, z razpadom bivše skupne države in
               posledično s prevzemanjem drugih državljanstev, izguba pravice do denacionalizacije
               zaradi političnih kazenskih sodb, vračanje večstanovanjske hiše, v kateri je, na
               primer, eden ali več etažnih najemnikov, podnajemnikov ali celo lastnikov, vračanje
               rekonstruiranega objekta v javni koristi, vračanje zemljišča, na katerem je zgrajena
               javna cesta ali drug javni objekt, in tako dalje, so problemi dosedanjih
               denacionalizacijskih postopkov, ki so težko rešljivi ali celo nerešljivi brez
               dopolnitve obstoječih zakonskih podlag.</p>
               <p>S temi problemi in stiskami upravičencev smo se soočali tudi v naši poslanski
               skupini, tako na podlagi pisnih prošenj in pritožb kot z njihovimi neposrednimi
               predstavitvami v poslanski skupini. Krivično in nepošteno bi bilo, če bi za tako
               evidentno problemsko stanje krivili le dosedanje vlade in zakonodajno vejo oblasti,
               ki so se verjetno trudili, da bi postopki tekli v načrtovanih rokih in se tudi
               končali. Nesporno pa je, da se ni v vsem tem času pravočasno sprejela dopolnitev
               zakonodaje, ki bi odpravila poprej navedene ovire in pomanjkljivosti. Danes pa imamo
               torej končno dopolnjeno zakonodajo s predlaganim zakonom v prvi, splošni
               obravnavi.</p>
               <p>Že leta 1991 je bil sprejet Zakon o denacionalizaciji, ki je nerealno napovedoval
               zaključke postopkov v enem letu po vložitvi popolnih zahtev oškodovancev. Tudi
               Ustavno sodišče je večkrat opozorilo na prepočasne postopke v denacionalizacijskih
               zadevah in pozvalo državne organe k hitremu reševanju odprtih zadev. Opozorilo je
               tudi da nastajajo zaradi zamud visoki stroški zavezancem, ki morajo ali pa bodo še
               morali poravnati škodo zaradi nezmožnosti uporabljanja premoženjskih pravnih
               lastnikov. S svojimi odločbami je Ustavno sodišče želelo pospešiti
               denacionalizacijske postopke s tem, da je razveljavilo posamezne določbe Zakona o
               denacionalizaciji ali pa je s svojimi obrazložitvami vplivalo na vsebinsko odločanje
               pristojnih organov. Na osnovi teh določb Ustavnega sodišča je bil zakon tudi večkrat
               dopolnjen in spremenjen. Poleg Zakona o denacionalizaciji pa poteka vračanje
               premoženja tudi na osnovi Zakona o izvrševanju kazenskih sankcij, s tem da se vrača
               zaplenjeno premoženje v kazenskih postopkih, ki so bili končani do 31.12.1958. Veliko
               teh postopkov je še v teku, pri čemer pogosto potekata istočasno tako upravni kot
               sodni postopek.</p>
               <p>V Poslanski skupini Slovenske demokratske stranke smo prepričani, da ravno ta
               dvotirnost ob vseh ostalih zakonskih pomanjkljivostih zavira učinkovito zaključevanje
               denacionalizacijskih postopkov. Predlog novega zakona vsebuje določbe, ki na zakonski
               podlagi operacionalizirajo ureditev obeh dosedanjih zakonov, istočasno pa vključuje
               tudi zakonske rešitve in dopolnitve, ki jih dosedanja zakona nista imela. Naj
               naštejem le nekatere poglavitne rešitve. Osebam, ki so bile rojene na območju
               Republike Slovenije in so bili na istem območju rojeni tudi njihovi starši in so
               praviloma slovenske narodnosti, kasneje pa so se iz različnih razlogov preselili na
               območje bivših republik in imajo sedaj državljanstvo ene izmed držav bivše države, se
               prizna status upravičenca. Uvajajo se roki za zaključevanje postopkov na vseh
               stopnjah odločanja, urejajo se pravne možnosti za vpis vrnjenega premoženja oziroma
               za vpis lastninske pravice v zemljiško knjigo. Določeno je, da mora upravljavcev
               javne ceste pridobiti lastninsko pravico ali začeti postopek razlastitve, kadar so
               bile brez pravne podlage na zemljiščih, ki so predmet vračanja, zgrajene javne ceste.
               Razdelane so določbe o vzajemnosti. Določeno je izredno pravno sredstvo neprave
               obnove pravnomočno končanega postopka in še druge rešitve in dopolnitve.</p>
               <p>Torej, zaradi dosedanjih pomanjkljivih zakonskih podlag nastajajo dolgi sodni
               postopki, ki imajo negativne predvsem stroškovne posledice tako za upravičence kot za
               zavezance, predvsem pa za državo. Stroški teh postopkov, ki jih krije državni
               proračun, so zelo visoki. Veliko postopkov teče že od leta 1991 in še vedno niso
               pravnomočno zaključeni. Velikokrat se uveljavlja tudi odškodninska odgovornost države
               zaradi kršitve pravice do sojenja v razumnem roku. Upravičenci lahko uveljavijo
               odškodnino za nezmožnost uporabe denacionalizacijskega premoženja in tako dalje. Vse
               to narekuje sprejem predlaganega zakona z rešitvami, ki bodo pospešile zaključevanje
               postopkov, kar je v interesu tako upravičencev kot države. Ustavno sodišče ugotavlja
               in opozarja, da nedokončane denacionalizacije ne ogroža le načelo pravne države,
               ampak povzroča tudi veliko materialno škodo.</p>
               <p>Na osnovi vsega navedenega bomo v poslanski skupini Slovenske demokratske stranke v
               nadaljnjih obravnavah podpirali sprejem predlaganega zakona, podprli pa bomo tudi
               morebitne dopolnitve in izboljšave predlaganih določil, ki se bodo dorekle v
               konstruktivni razpravi v nadaljnjih postopkih. Po današnjem prvem branju pa bomo
               podprli tudi sklep, da je predlog zakona primeren za nadaljnjo obravnavo. Hvala za
               pozornost.</p>
            </sp>
            <sp xml:id="SDZ4-Redna-32-2007-10-25.sp123">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Miran Potrč pa bo podal stališče Poslanske skupine SD.
               Izvolite.</p>
            </sp>
            <sp xml:id="SDZ4-Redna-32-2007-10-25.sp124">

               <speaker>MIRAN POTRČ:</speaker>

               <p>Hvala lepa, gospod podpredsednik. Gospod minister! V Poslanski skupini Socialnih
               demokratov Predloga zakona o zaključku postopkov vračanja premoženja ne bomo podprli.
               Za to je mnogo razlogov, mnogo preveč, da bi jih lahko navedel v krajšem uvodu, zato
               bom navedel le najpomembnejše.</p>
               <p>Vlada trdi, da zakon ne bo povzročil novih materialnih obveznosti za proračun in
               druga javna sredstva države. Trditev, da teh obveznosti zaradi zakona ne bo, ne
               vzdrži nobene resne ocene in je le politični konstrukt predlagatelja, ki želi tudi na
               ta način zmanjšati pomen in posledice predlaganega zakona. Zakon namreč vzpostavlja
               nove pravice, vzpostavlja nove upravičence, ki jih doslej ni bilo, predvideva za njih
               tudi nekatera nova pravna sredstva, ki jih bodo vključila v reševanje, pospešuje
               postopke pred sodišči in upravnimi organi, ki bodo v krajšem času zahtevali dodatna
               proračunska sredstva. Nove obveznosti torej bodo že na tej podlagi, pa jih
               predlagatelj ne želi prikazati.</p>
               <p>Drugo. Zakon izhaja iz predpostavke, da je razlog, da določen obseg zadev še ni
               rešen, nedelavnost in premajhna zavzetost upravnih in sodnih organov in da bodo zato
               z "instukcijskim" rokom, ki jim ga določa zakon, za njihovo dokončno rešitev
               odpravljeni vzroki za zamude in vse zadeve rešene. To je netočna in nerealna
               predpostavka, ki izhaja iz prepričanja predlagatelja, da je le zlonamernost
               dosedanjih oblasti razlog, da denacionalizacijski postopki niso že zdavnaj in v
               celoti rešeni. Ker pa ta predpostavka ni točna, temveč je pomemben razlog za
               prepočasno reševanje tudi v slabem zakonu, v mnogih njegovih dopolnitvah in ustavnih
               judikatih, ki so vsi in vedno znova morali precizirati nejasnosti, so pa na žalost
               tudi širili pravice, bo izhodišče predlagatelja v praksi imelo pomembne posledice.
               Pravosodni in posebej še bolj politično odvisni upravni delavci bodo vsebino rešitev
               v zakonu logično razumeli kot namig in usmeritev, da Vlada od sedaj naprej od njih
               pričakuje, da je pomemben le rok in dokončna rešitev zadeve, ne pa tudi njena vsebina
               in pravna korektnost. In žalostno je, da bodo v glavnem imeli celo prav, saj
               predlagatelj v vsem svojem dosedanjem ravnanju zastopa takšno politiko. In, ker je
               cel sistem denacionalizacije narejen tako, da ima praktično možnost ugovora in
               pritožbe samo upravičenec, bo pač rešitev tudi, če ne bo utemeljena, postala
               dokončna. Za Vlado je važno, da se ugodi upravičencem, tudi če bo ob tem po
               nepotrebnem oškodovana država. Zato se po novem spreminjajo ravnanja zavezancev, vse
               se praviloma vrača v naravi, četudi bi obstajale podlage za ugovor vračila v naravi,
               posebej tudi zato, ker se v premoženju opravljajo za državo in družbe koristne
               dejavnosti, javne službe, nekritično se presoja vlaganja v času od denacionalizacije
               in do vrnitve in tudi odškodnina za neuporabo vrnjenega premoženja. Doslej smo na to
               opozarjali le politične stranke, posebej Socialni demokrati in slišali kritiko, da
               govorimo neresnico. Vlada je namreč trdila, da je vračanje naravi in to takoj za
               državo cenejše. Toda pravobranilec, ki naj bi varoval interese države in ima pravico
               delovati v tem primeru, tako ima po novem pravico zastopanja in pritožbe le na
               podlagi izrecnih pooblastil ministrstev, ta pa delujejo po svojih političnih
               interesih, ne pa v cilju varovanja interesov države, kar velja posebej pri vračanju
               premoženja Rimskokatoliški cerkvi in potomcem lastnikov, ki so zapustili Slovenijo po
               koncu druge svetovne vojne. In govoriti o tem, da zakon ne bo imel materialnih
               posledic, je res debela laž in sprenevedanje. Na to velja opozoriti posebej tudi
               upoštevaje mnenja državnega pravobranilstva, ki sem ga prej že omenil, ki v svojem
               zadnjem poročilu opozarja, da so postopki vračanja v naravi praviloma težji,
               praviloma bolj zapleteni, povezani z zahtevki za odškodnino za nezmožnost uporabe in
               zato praviloma bremene državo bolj kot vračilo v obliki odškodnine. Prav bi bilo, da
               si te ugotovitve državnega pravobranilca prebere in zapomni tudi Vlada, da ne bo
               zavajala javnost, da so takšni postopki za državo ugodnejši. In posebej, kar poudarja
               pravobranilec, da bi bilo zato potrebno pred umikom ugovora o nezmožnosti vrnitve
               nepremičnine v naravi, kar sedaj nekritično forsira ta Vlada in dokončno uzakonja ta
               zakon, presojati tudi finančne posledice takšne odločitve v celoti. Zanima me, ali bo
               Vlada tako ravnala, saj doslej ni. To tokrat torej ni nobeno politično stališče,
               ampak strokovno mnenje odgovorne inštitucije državi in predlagatelj, Vlada, če bi mu
               šlo za interese države, ne pa za politične cilje, bi to moral upoštevati, ne pa da
               takšna stališča ignorira. In s sprejetjem tega zakona bo ignoriranje takšnih stališč
               postalo ne le politika Vlade, ampak tudi politika Državnega zbora.</p>
               <p>S takšno politiko se Socialni demokrati ne moremo strinjati. Prepričani smo namreč,
               da škodi interesom države, in je ne bomo podprli. Ne moramo namreč pristati, da se
               zaradi političnih ciljev oškoduje država in vse njene državljanke in državljani. Kar
               cerkev in politični somišljeniki niso dobili vrnjeno doslej, bodo po novem dobili na
               podlagi tega zakona po hitrem postopku, nekritično in mnogokrat tudi brez dejanske
               pravne podlage. In to je cilj tega zakona, ki se prikriva.</p>
               <p>To morajo vedeti državljanke in državljani, ko bodo ugotavljali, zakaj država nima
               sredstev za bolj pomembne naloge. Ko bo država tudi s pomočjo tega zakona Cerkvi in
               svojim političnim somišljenikom vrnila vzeto premoženje, podlaga za to pa je tudi ta
               zakon, zakon o denacionalizaciji, o izvrševanju kazenskih sankcij o popravi krivic in
               drugi zakoni o vračanju premoženja, pa tudi sodbe o razveljavitvi povojnih obsodb, ne
               glede na razloge, bo istočasno ta Vlada v drugih primerih trdila, da upravičene
               poprave krivic, ki prav tako izhajajo ali iz II. svetovne vojne ali pa iz ravnanja
               Slovenije po osamosvojitvi ne more popraviti, ker nima sredstev. Takšen očiten primer
               je, recimo, povrnitev materialne škode oškodovancem II. svetovne vojne. Temelj za
               povrnitev škode je nesporen, II. svetovna vojna, priznava ga tudi Vlada. Višina škode
               in oškodovanci so znani, vendar država odklanja rešitev z izgovorom, da za to nima
               sredstev.</p>
               <p>Enako nesprejemljivo je ravnanje države do najemnikov v denacionaliziranih in
               hišniških stanovanjih, ki jim je krivice povzročila že samostojna Slovenija, Demosova
               vlada v letu 1991. Tudi za popravo teh krivic ni denarja. Denarja tudi ni za poštene
               pokojnine slovenskim državljanom, ki so delali v drugih republikah bivše skupne
               države, pa jim Republika Slovenija ne prizna, da je naš standard in da so naše cene
               nesprejemljive za višino pokojnin, ki jo te Slovenke in Slovenci, naši državljani,
               dobivajo iz drugih republik. Tudi za kompenzacijo nesprejemljivega povišanja cen
               življenjskih potrebščin ni sredstev in volje. Predsednik države celo pravi, da živimo
               bolje kot kdajkoli, saj iz zabojnikov za smeti gledajo cele štruce kruha. In ob tem
               se država, posebej tudi pravosodno ministrstvo, gre popravo krivic in želi zagotoviti
               pravice tudi tam, kjer niso neposredno potrebne!</p>
               <p>In končno, da ne bo nesporazumov, predlagatelj se zavzema za dosledno in takojšnjo
               izvršitev zakona, ki je, to velja še enkrat povedati, unikum v Evropi. Nobena država
               v tranziciji ni sprejela takšnega denacionalizacijskega zakona, po katerem bi vračala
               vse odvzeto premoženje, in to po možnosti v naravi in še s plačilom odškodnine za
               nezmožnost uporabe. Celo bogati Nemci so v obrazložitvi rekli, da bi vračanje vsega
               premoženja v naravi povzročilo preveliko gospodarsko škodo in da bi plačilo
               odškodnine v celotni vrednosti bilo v nasprotju z načelom socialne države.</p>
               <p>Še in še bi se torej dalo govoriti o nesprejemljivosti predlaganega zakona, posebej,
               če ga primerjamo z Zakonom o lastninjenju. Po njem so namreč vse državljanke in
               državljani dobili certifikate le za manjši del vrednosti premoženja, ki so ga
               desetletja ustvarjali, pa še to je bilo kasneje v veliki meri razvrednoteno. Prav je,
               da se, četudi poenostavljeno in na kratko, vse to pove. Če bi bilo kaj pravičnosti,
               ta Vlada ne bi skrbela samo za del svojih političnih somišljenikov, temveč za vso
               državo ter za vse državljanke in državljane. Ker pa ni tako in ker ravna izrazito
               različno do ljudi, je prav to povedati. Če že ne moremo zagotoviti pravičnih rešitev,
               želimo vsaj pomagati odpirati oči volivkam in volivcem. Hvala.</p>
            </sp>
            <sp xml:id="SDZ4-Redna-32-2007-10-25.sp125">

               <speaker>PODPREDSEDNIK SAŠO PEČE:</speaker>

               <p>Hvala lepa vam, kolega Potrč. Kolega Anton Kokalj bo predstavil stališče Poslanske
               skupine Nova Slovenija. Izvolite.</p>
            </sp>
            <sp xml:id="SDZ4-Redna-32-2007-10-25.sp126">

               <speaker>ANTON KOKALJ:</speaker>

               <p>Spoštovani gospod minister, spoštovani podpredsednik, spoštovane kolegice poslanke in
               poslanci!</p>
               <p>Država je zaradi ljudi in ne ljudje zaradi države. To je rekel nekdo, ki je umrl pred
               90-imi leti in naredil ogromno dobrega za te ljudi in seveda posredno tudi za državo,
               takratno. Bil pa je slučajno tudi član neke skupnosti, o kateri danes precej slišimo
               - ali pa ne slučajno, ne vem. Če v spletni brskalnik vtipkamo besedo
               "denacionalizacija", so na drugem mestu med najdenimi spletnimi stranmi, ki vsebujejo
               ključne besede, kot so: denacionalizacija še ni zaključena, dolgotrajna
               denacionalizacija, prepočasna denacionalizacija.</p>
               <p>Zakon o denacionalizaciji, ki je bil sprejet v letu osamosvojitve, je pretenciozno
               napovedal, da bodo popolno vloženi zahtevki za vračanje podržavljenega premoženja
               rešeni v letu dni. Kljub temu da so se v zadnjem času denacionalizacijske zadeve
               reševale prednostno, smo v 15-letnem zaostanku, saj vsi zahtevki še vedno niso
               rešeni. Za tako dolgotrajen proces gotovo obstaja več vzrokov. Pri
               denacionalizacijskih zadevah obstaja veliko možnosti pritožb ali pa je treba rešiti
               mnoga predhodna vprašanja, bodisi glede državljanstva ali glede raznih uradnih
               cenitev, ki si tudi večkrat nasprotujejo. Ne nazadnje je s posegi v zakon na
               prepočasno reševanje zahtevkov s številni odločbami opozarjalo tudi Ustavno sodišče.
               Dolgotrajnost povzroča visoke stroške, tako za državo kot za upravičence. V objekte,
               ki so predmet zahtevkov, ravno zaradi neurejenega položaja nihče ne vlaga in jih ne
               obnavlja, zato nezadržno propadajo. Med njimi so tudi zelo pomembni kulturni
               spomeniki, kot na primer Križanke in kompleks Kostanjevica, ki še čakajo na rešitev
               lastništva. Če se ne ve, kdo je lastnik, je onemogočen prostorski in ekonomski razvoj
               krajev ter gospodarjenja z nepremičninami in objekti.</p>
               <p>Upal sem, da smo si enotni, čeprav sem slišal danes, da si očitno nismo, da je treba
               postopke čim prej pripeljati do konca. To si je za eno od prioritet zastavila tudi
               sedanja koalicija po 12-ih letih drugačnih vlad, ki niso imele te prioritete. Od tod
               tudi verjetno taki zaostanki. Vlada je z različnimi ukrepi skušala zadeve pripeljati
               do konca, vendar pa naslovljene upravne enote in ministrstva niso v celoti upoštevala
               smernic. Tako iz poročila stanja spremljanja denacionalizacijskih zadev iz junija
               letošnjega leta razvidno, da so največji zaostanki na Ministrstvu za kulturo, med
               Upravnimi enotami pa je po število nerešenih zadev v ospredju upravna enota
               Ljubljana. V Poslanski skupini Nove Slovenije menimo, da si morajo za dosego cilja
               prizadevati vsa ministrstva in vsi organi, ki imajo na voljo različne mehanizme za
               povečanje učinkovitosti. Upamo, da bo zakon o zaključku postopkov vračanja
               podržavljenega premoženja, ki ga danes obravnavamo, pospešil in dokončal začetek
               postopka vračanja podržavljenega premoženja.</p>
               <p>Temeljno načelo zakona je preprečiti nekonsistentnost pri vodenju postopkov, kar se
               je v preteklosti pogosto dogajalo. Možnost reševanja zadev tako po zakonu o
               denacionalizaciji kot tudi po zakonu o izvrševanju kazenskih sankcij je včasih
               pripeljala do različnih rešitev, ki pa niso v skladu z načelom pravne varnosti.
               Predlog zakona v dveh členih določa upravičence, ki do sedaj niso mogli vlagati
               zahtevkov, vendar po zagotovili ministrstva s tem ne bo prišlo do širjenja kroga
               upravičencev niti do nastanka novih obveznosti - pa tudi če. Država mora popraviti
               krivice, to je njena osnovna dolžnost.</p>
               <p>V Poslanski skupini Nove Slovenije se nam zdi zelo pomembna vsebina 4. člena predloga
               zakona, ki določa roke za postopke. Roki so postavljeni zato, ker očitno organi niso
               resno vzeli določb, da se denacionalizacijski postopki vodijo kot prednostni. Sodišče
               bo zavezano, da mora o zahtevku na prvi stopnji odločiti v roku treh mesecev od
               dneva, ko bo ta zakon stopil v veljavo. Isti rok bo veljal tudi za odločanje o vseh
               rednih in izrednih pravnih sredstvih. Upravno in Vrhovno sodišče sta zavezana še
               krajšim rokom, in sicer 30 dni za odločanje o zahtevku in za odločanje o pritožbi ali
               reviziji prvostopenjskega sodišča. Poleg ostalih pomembnih novosti zakon nalaga
               upravljavcem objektov v javni koristi, kot so na primer javne ceste, komunalna
               infrastruktura, da v roki šestih mesecev po uveljavitvi tega zakona, pridobijo ta
               zemljišča, če so bili objekti zgrajeni na zemljiščih, ki so predmet postopkov
               vračanja. Upravljavci lahko sklenejo prodajno pogodbo, pogodbo o prenosu zemljišč ali
               pa začnejo postopek razlastitve.</p>
               <p>Kljub temu da je ostalo nerešenih samo še okoli 5% zahtev, so to postopki, ki se
               zaradi svoje kompleksnosti vlečejo že zelo dolgo časa. Že prej je bilo omenjeno, da
               se povzroča velika materialna škoda, čedalje več pa je tudi odškodninskih zahtev za
               nezmožnost oziroma za nemožnost uporabe nepremičnin v času od uveljavitve zakona o
               denacionalizaciji do vrnitve upravičencem, kar prinaša visoke stroške za državni
               proračun. V Poslanski skupini Nove Slovenije se zavedamo, da bodo morali pristojni
               organi vložiti precejšen napor, da se začeti postopki končajo. V preteklosti je bilo
               reševanje denacionalizacijskih postopkov potisnjeno na stranski tir. Razlogi pa so
               poleg že omenjene kompleksnosti, očitno po nekaterih današnjih predstavitvah tudi
               politične narave. Krivice, ki so bile po II. svetovni storjene v nasprotju z vsemi
               civilizacijskimi normami, je potrebno popraviti čim prej in omogočiti pravo
               reparacijo vsem oškodovancem.</p>
               <p>Na koncu bi rekel samo še to, da mislim, da je osnovno načelo pravne države načelo
               pravičnosti. In mislim, da je ta zakon napisan izključno v tej funkciji. Kot sem že
               uvodoma rekel, država je zaradi ljudi in ne ljudje zaradi države, zato se zavzemamo,
               da se končno popravijo krivice, ki so bile storjene. Krivice se lahko popravijo pod
               določenimi pogoji, ki so znani, in seveda se ne delajo te zadeve na pamet, kot je
               bilo mogoče sklepati iz nekaterih razprav danes. Hkrati pa ugotavljam in tudi prosim
               predsedujočega, da bi nekako ostala razprava v okviru zakona, ki nam je predložen, in
               bi pač glede na njegovo ponavadi doslednost vodenja razprav za to tudi poskrbel, da
               se ne bomo ukvarjali tudi s pokojninam in z drugimi zadevami, ki v ta zakon ne
               sodijo.</p>
               <p>Čisto na koncu bi rad samo eno opombo za kolege poslance in poslanke. Tisti, ki pač
               imate potrebno da ali zaradi političnega marketinga ali zaradi vašega osebnega
               prepričanja "mlatite" po Rimskokatoliški cerkvi - jaz razumem to, da smo v
               demokraciji, in tega sem vesel, da lahko vsak pove, kar misli. Zato bom tudi sam
               sedaj povedal kar mislim, da se zavedate, da po definiciji je Rimskokatoliška cerkev
               skupnost vernikov, v katero spadamo tudi nekateri poslanci. In teh vernikov je mnogo
               več kot tistih, ki operativno to vodijo. Zato se pač morate zavedati, ko govorite o
               tem ali ko "mlatite" po tej inštituciji, "mlatite" tudi po nas. Morate se zavedati,
               da nam ni vedno vseeno, če se govori na pamet. Nikakor vam ne želimo preprečevati
               vašega svobodnega govora, vendar samo toliko v vednost. Jaz bi si želel, tudi kot
               eden od tistih, ki skrbim za enega od kulturnih spomenikov, 300 ljudi skrbi za eno
               majhno cerkev, v katero je treba vlagati veliko prostovoljnih prispevkov in časa in
               tako naprej, in služi ljudem, služi skupnosti, ni lahko poslušati take floskule in
               take očitke. Zato bi prosil, ko govorite, da se zavedate tega, da ta lastnina, o
               kateri se govori, in številke, o katerih se govori, številke se ne dajo oceniti, ker
               to premoženje je neprecenljive vrednosti za Slovenijo, to sem prepričan, zato so vse
               številke premajhne, o katerih govorite. Bi pa lepo prosil, da se dejansko zavedate
               tega učinka. Seveda bo Nova Slovenija predlagani zakon podprla. Hvala lepa.</p>
            </sp>
            <sp xml:id="SDZ4-Redna-32-2007-10-25.sp127">

               <speaker>PODPREDSEDNIK SAŠO PEČE:</speaker>

               <p>Hvala lepa. Tekom predstavitev stališč poslanskih skupin smo spregledali poslanko
               Majdo Širco, ker je v trenutku, ko bi morala biti na vrsti, prihajala skozi vrata.
               Zato ji dajem besedo, da zdaj kot zadnja predstavi stališče poslanske skupine.
               Izvolite, gospa Širca.</p>
            </sp>
            <sp xml:id="SDZ4-Redna-32-2007-10-25.sp128">

               <speaker>MAJDA ŠIRCA:</speaker>

               <p>Hvala za razumevanje. Naj se odpravijo krivice, je dejal moj predgovornik, vendar jaz
               pravim, naj se ne dela novih krivic. V Poslanski skupini Zares vemo, da je res, da bi
               morala biti in da bi bilo dobro, da bi bila denacionalizacija že zaključena. 16 let
               na 50 let podlage, bi kdo rekel, je preveč. Ampak treba je vedeti, da ne gre za
               enostavne primere, da ne gre za enostavna vprašanja. Tudi prejšnja vlada se je tega
               zavedala in tudi prejšnja vlada je vedela, da bi morala že dokončati te postopke, a
               jim ni bila kos. Kako so zakomplicirani in koliko odprtih vprašanj je pustila tista
               rešitev iz leta 1991 in še vse ostale kasneje, se zavedamo danes. Toda vseeno pravim,
               čeprav si vsi želimo, da bi bili denacionalizacijski primeri čim prej končani, lahko
               rečem, da ne za vsako ceno. Primeri so preveč zapleteni, da bi jih sedaj na hitro
               zaključili in prišli do rešitev, ki ne bi bile konsistentne, ali pa celo prisilili
               sodišča, da preskakujejo, ravnajo morebiti pod pritiski in da ne zajemajo vseh
               dejstev, ki so v takih primerih potrebna, in da mogoče tudi v taki vnemi celo
               naredijo krivice. Zagotovo tudi tistim, ki se jih je obravnavalo prej po nekem
               rednem, po drugačnem postopku, sedaj pa se bo druge obravnavalo po drugih pravilih.
               Resda se jih je nekoč po predolgih, a vendar kratki postopki ne opravičujejo tega
               hitenja.</p>
               <p>Ostali so najtrši orehi denacionalizacije in prav najtrše bi želeli streti sedaj s
               silo. Najtrši orehi so gozdovi, kulturni spomeniki, kmetijska zemljišča v javni lasti
               in podobno. Skratka, veljati bi moralo načelo hiti počasi. Ni prav, in vsi vemo, da
               ni smiselno, da so odločitve hitre, temveč menimo, da je smiselno, da so odločitve
               pravične. Hitra pravica, ki je načelo tega zakona, se lahko spremeni v hitro krivico.
               Razumemo sicer željo, da se ta denacionalizacijski ognjemet zgodi čim prej. Še eno
               leto je časa, ampak vendar, dovolite, da predstavim pomisleke Zaresa, zakaj so
               morebiti tudi dobre želje lahko tlakovane, tiste, ki so tlakovane z dobrimi željami
               prinašajo neprimerne ali pa krivične rezultate. Skratka, ponovim: v Poslanski skupini
               Zares podpiramo vsa upravičena, ponavljam upravičena, prizadevanja Vlade Republike
               Slovenije, ki lahko prispevajo k temu, da bo Slovenija zaključila denacionalizacijske
               postopke v celoti, saj gre za proces, ki obremenjuje lastniška razmerja in tudi
               gospodarjenje z nepremičninami. Ampak, snovalci nove zakonodaje po našem mnenju niso
               upoštevali dejanskih težav slovenske denacionalizacije. In vemo, že moji predhodniki
               so poudarili, da zakon, ki je bil sprejet konec leta 1991, je bil večkrat dopolnjen,
               spremenjen, tudi Ustavno sodišče je z odločbami in razveljavitvami posameznih členov
               vplivalo in dodatno zapletlo položaje. Zapletenost nerešenih zadev je razumljiva, saj
               Zakon o denacionalizaciji v nekaj členih ni mogel razrešiti vseh tistih razmerij, ki
               so se odvijala 50 let. Nekatere druge države so to naredile, mogoče jim je danes žal
               za njihovo hitenje, in vendarle minister je poudarjal sam in tudi v materialu beremo,
               da je kar nekaj napredkov bilo narejenih. Naglica in prisila nas zato še posebej
               čudita zato, ker sami ugotavljate, gospod minister, da napredek pri reševanju
               upravnih sporov na Vrhovnem pa tudi na Upravnem sodišču, ko ste sprejeli določene
               ukrepe za pospešeno reševanje denacionalizacijskih zadev, imajo sadove. Še posebej
               velja pohvaliti v tem primeru Upravno sodišče, okrajna sodišča, vemo, da delež
               pravnomočnih zaključenih zadeve na tej stopnji je kar 92,3%, in med upravnimi enotami
               je na nacionalni ravni delež pravnomočno zaključenih zadev glede na vse vložene
               zahtevke kar 95,6%. Dejansko nerešenih zadev na upravnih enotah jih je sedaj nekaj
               več kot 900, o vrnitvi odvzetega premoženja, razen na upravnih enotah, pa vemo - na
               prvi stopnji pa moramo odločati predvsem ministrstvo za kulturo, okolje in prostor in
               za finance, kjer je naštetih 101 primer. Ministrstva kot pritožbeni organi na drugi
               stopnji pa imajo skupaj nerešenih 77 denacionalizacijskih zadev, ni veliko hkrati je
               pa mnogo glede na to, da vemo, da gre za najtrše orehe.</p>
               <p>S predlagateljem se zagotovo strinjamo na tistem mestu, ko pravi, da je treba
               odpraviti nekatere pravne ovire za dokončanje teh postopkov, ampak problematičen za
               nas je širši cilj zakona, ki kaže na pravi namen predlagateljev, in sicer na neke
               vrste izsilitvi hitrih in s tem tudi nekvalitetnih odločitev in s tem tudi
               zadovoljitev koristi posameznih denacionalizacijskih upravičencev na račun nastanka
               novih obveznosti zavezancev, še zlasti države, kar pomeni, da bo zakon povzročil
               proračunske in javnofinančne stroške. Hkrati nas tudi skrbi to, da so na pristojnem
               ministrstvu pripravljali spremembe zelo potiho, brez večjih odzivov in javne
               diskusije, kar pomeni, da bodo te rešitve še poglobile vse probleme, s katerimi se
               soočamo. To postopkov zaključka denacionalizacije ne bo pospešilo, temveč bo ta
               zakon, kot sem že dejala, uzakonil neke vrste nasilja in omejil že tako okleščene
               procese in materialne pravice države. Zakon namreč uvaja tudi roke za zaključevanje
               sodnih postopkov, čeprav se denacionalizacijski postopki vodijo kot prednostni, kar
               pomeni, da bodo sodišča prisiljena soditi po načelu hitre pravice. Lahko pride s tem
               do naglice pri dokazovanju materialne pravice, kar pomeni, da v ničemer ne bo zakon
               prispeval k spoštovanju ustavnega načela pravne države; in to bi moralo skrbeti.
               Razumem, da si imate mnogo za povedati, spoštovani poslanke in poslanci, ampak pravna
               država naj bi vendarle ne ostala preslišala - kaj ne?</p>
               <p>Zavedati se moramo, da denacionalizacija ni samo pravni proces, ampak proces, ki bi
               moral biti zavezan načelu pravičnosti, saj se ne more popravljati krivic enim na
               račun tega, da se ustvarijo nove krivice ali pa škoda drugim. In krivico, ki se
               dogaja, pa najbolje ponazarja primer, če ga na hitro omenim, primer, spomnite se vsi
               Gozdnega gospodarstva Nazarje, zoper katerega je bil sprožen likvidacijski postopek.
               Omenjam primer zapletenega denacionalizacijskega in mogoče krivičnega postopka, kjer
               je podjetju, ker podjetju ni uspelo pridobiti dela gozdov, ki so bili v
               denacionalizacijskem postopku, vrnjeni ljubljanski nadškofiji, in takrat je ostalo
               brez dela 137 delavcev, do likvidacije podjetja pa je prišlo prav zaradi tega, ker z
               nadškofijo niso uspeli skleniti ustreznega dogovora glede dela gozdov, ki so sedaj v
               njeni lasti. Spomnimo se tudi, da Nadškofiji Ljubljana so ponudili vse oblike možnega
               sodelovanja, vključno s tem, da Gozdno gospodarstvo Nazorje v družbo, ki opravlja z
               gozdovi, vstopi kot solastnik in škofija se s tem naslednjim ni strinjala, ni
               pristala na to, ker se je potem Gospodarstvo Nazor želelo maščevati in tako po mnenju
               Nadškofije nikoli ni poskušalo pospešiti postopka denacionalizacije.</p>
               <p>Skratka, vemo za to krivico, vemo za mnogo drugih in zavedamo se, da je med večjimi
               projekti, vlade Janeza Janše na mizi še zgolj eno nedokončano poglavje, poglavje
               denacionalizacije, ki se bo s tem pospeškom mogoče sprožilo v tej smeri, da določeni
               postopki bodo lahko obravnavani s silo, na hitro in s tem, kot že rečeno, lahko
               ustvarilo neenakopraven položaj v primerjavi z drugim. Recimo, spomnimo se, kakšen
               postopek oziroma kakšen primer, ki je bil ranljiv za marsikoga, se je zgodil v
               Mariboru takrat, ko je Vlada z odškodnino mariborski nadškofiji, recimo, diskretno
               odobrila vrnitev mariborski nadškofiji za časa prvega vladnega obiska v Podravju že
               leta 2005, ko je podpisala pogodbo, da vrača v naravi objekte na Vrbanski cesti, kjer
               sedaj domujejo tri šole, se pravi, kmetijska fakulteta, srednja kmetijska šola in
               srednja šola za kmetijske mehanizacije, kljub dejstvu, da se je z vrnitvijo objektov
               v naravi ogrozilo delovanje več javnih inštitucij. Skratka, takrat se je Vlada
               odločila za vračilo v naravi. Takrat je morala na stroške davkoplačevalcev zagotoviti
               tudi nadomestne objekte v vrednosti 10 milijard tolarjev. Za povrh pa je še sprejela
               sklep o povračilu skoraj dveh milijard tolarjev škode Rimskokatoliški cerkvi, ker
               mariborska nadškofija zadnjih 15 let v tem času denacionalizacijskega postopka ni
               mogla uporabljati stavbe srednje kmetijske šole. Skratka, že iz podatkov finančnega
               ministrstva izhaja, da je denarna odškodnina, ki je bila tam, bila zelo visoka in da
               je presegala razumne meje. In zato lahko rečemo, da gre za eklatantni primer
               izvenproračunskega financiranja Rimskokatoliške cerkve.</p>
               <p>Skratka, čudimo se, da se ministrstvo in Vlada zavzemata za takšne rešitve, da bi v
               čim večjem številu primerov prišlo do vračanja v naravi po hitrem postopku. Vemo, da
               je med številnimi odprtimi primeri zelo pereč problem vračanja zahtevka na območju
               Triglavskega narodnega parka, kjer gre za vprašanja ogromnih hektarjev zemljišč.
               Vemo, da gre za številne druge primere, kjer se bojimo, da zaradi tega hitenja bo
               prišlo do novih krivic, do hitrega reševanja in prehitevanja postopkov, kjer se
               bojimo, da so intence zelo jasne in da bodo nekateri prišli s preskakovanjem do
               tistega, kar bi se moralo reševati po taki poti, kot se je reševalo drugje. Hvala
               lepa.</p>
               <p>Gospod Jerovšek, seveda, hotela sem tudi vam sporočiti, da takega hitrorokega zakona
               v naši poslanski skupini ne moremo podpreti.</p>
            </sp>
            <sp xml:id="SDZ4-Redna-32-2007-10-25.sp129">

               <speaker>PODPREDSEDNIK SAŠO PEČE:</speaker>

               <p>Kolega Jerovšek, mislim, da greste zadnji čas res predaleč. Če ima kdo vročino,
               zadržite to za sebe. Poleg tega pa, dovolite, maloprej ste prišli v službo, mislim,
               da s skoraj šesturno zamudo, in od takrat dalje, mislim, da ste že vsem kolegom
               povedali, kaj ste popoldan in ponoči počeli, ampak dajte to opraviti zunaj. Tu je
               parlament, parlamentarno zasedanje, obravnavamo zakone, vi pa ne samo, da motite
               predstavnico skupine Zares, temveč ste izjemno neotesani in nekultivirani, vsaj tako
               ste se nazadnje izkazali s svojo opazko. Trenutno nadaljujete s svojim početjem, zato
               prosim, prekinite ga. Hvala.</p>
               <p>Končali smo s predstavitvijo stališč poslanskih skupin. Prehajamo na splošno razpravo
               poslank in poslancev. Pred tem vas obveščam, da je s seznama prijavljenih k besedi
               pomotoma izpadel kolega Rudi Veršnik, ki se po novem na seznamu nahaja za govornikom
               Bogdanom Barovičem. Prvi pa ima besedo poslanec Janez Drobnič. Izvolite. </p>
            </sp>
            <sp xml:id="SDZ4-Redna-32-2007-10-25.sp130">

               <speaker>MAG. JANEZ DROBNIČ:</speaker>

               <p>Hvala lepa za besedo, predsedujoči. Seveda od poslank in poslancev pričakujem
               komentarje, ki strokovno vzdržijo, in bi želel, da se tudi nekako odrečemo ideološkim
               predznakom, temveč predvsem gledamo lastnino, vračanje premoženja kot demokratičen
               standard. Torej, od tega zakona pričakujem uveljavljanje demokratičnih standardov.
               Eden od temeljnih postulatov demokratičnih standardov je lastnina, je tudi svoboda in
               odgovornost. In če bomo na teh stvareh gradili, potem se nam ni bati za prihodnost.
               Zato je povsem nesmiselno postavljati vprašanja, kot so, komu vrniti in komu ne.</p>
               <p>Denimo, v imenu Poslanske skupine Nacionalne stranke je bilo rečeno, da se je treba
               vprašati, komu bi dali ali ne. Če se dokaže, da je nekdo lastnik, mene kot državljana
               čisto nič ne zanima, ali je on levi, desni, ali je to Rimskokatoliška cerkev, ali je
               to nekdanja predvojna politična stranka ali kdorkoli. Če uveljavljamo te standarde
               enakosti, potem jih moramo tudi na tem področju. In tu ni nobene dileme, s tem se
               samo smešimo pred svetovno javnostjo, sicer pa lahko tudi povem, tudi pred evropsko
               javnostjo in pred Evropskim sodiščem. Namreč, vsi tisti, ki so zavirali postopke
               vračanja podržavljenega premoženja, so dajali vtis, da delajo v dobrobit države,
               dobrobit davkoplačevalcev. Ampak kaj se na koncu pokaže - da so delali v škodo
               državljanov, davkoplačevalcev. Zato, ker bo ta lastnina definitivno vrnjena, v
               kolikor se dokaže, ne samo na osnovi zakonov Republike Slovenije, ampak tudi
               Evropskega sodišča, poleg tega pa so upravičeni še do odškodnin. Torej, dvojno breme.
               In zato je nesmiselno vprašanje, zakaj tako hitimo. Jaz se sprašujem, zakaj nismo
               tega že naredili v 17 letih. Ali naj potemtakem čakamo sto let, da bodo obremenitve
               za davkoplačevalce še bistveno večje. Lepo prosim, ne nalagajte nam kot
               davkoplačevalcem tega bremena in ne prelagajte obveznosti do lastnikov na poznejše
               obdobje.</p>
               <p>Lastnino je treba spoštovati. Tudi ti primeri, ki kažejo, kako je z najemodajalci in
               najemniki. Glejte, najemnina, toliko, da nam je jasno, najemnina lastnika se
               uporablja, če jo seveda daje nekomu v najem, za ohranitev vrednosti, za vzdrževanje,
               tekoče in seveda dolgoročno obnavljanje. Kajti lastnina, če se ne obnavlja, potem gre
               po principu entropije v nič. In zato so ti primeri, kako so ti delavci izgubili
               zaposlitev morda na prvi pogled krivični, ampak definitivno pomenijo, nekdo bo moral
               opravljati to vzdrževanje v gozdu. Če niso ti delavci, bodo potem neki drugi delavci,
               ki bodo morali to opraviti. Če pa niso imeli kaj opravljati, je pa definitivno taka
               družba obsojena na propad, ker ne bo mogla poslovati. In to je osnovno načelo, zato
               takšni primeri niso relevantni za argumentiranje vseh teh zadev. Torej enaka merila
               za vse.</p>
               <p>Zagotovo ne velja, da je potrebno hiti počasi in da hitrost ubija. V pravnem žargonu
               in na pravnem področju to ne velja. Na pravnem področju in področju pravic velja drug
               rek: pravica preložena je pravica odrečena. In o tem kriteriju se lahko pogovarjamo,
               ne pa da preveč hitimo. Potemtakem naj upravičenci čakajo še morda 50 ali 100 let?
               Enaka merila za vse. To pričakujejo državljani, ne glede na to, ali gre to za pravno
               osebo ali gre za fizično osebo, če izkazuje svoje lastništvo. Nobene utemeljitve ni,
               da se tega ne vrača: ne pravne, ne moralne, ne katerekoli druge. To je pa pravzaprav
               bistveno, kar bi morali imeti v mislih. Zakon meri v to smer. In v tej smeri ga tudi
               podpiram kot poslanec, kajti rad bi, da bi Slovenija, kar se tiče teh standardov,
               tudi glede lastnine bila v tistem krogu primerjalnih evropskih držav.</p>
            </sp>
            <sp xml:id="SDZ4-Redna-32-2007-10-25.sp131">

               <speaker>PODPREDSEDNIK SAŠO PEČE:</speaker>

               <p>Hvala lepa, kolega Drobnič. Proceduralno, izvolite, kolega Jerovšek.</p>
            </sp>
            <sp xml:id="SDZ4-Redna-32-2007-10-25.sp132">

               <speaker>JOŽEF JEROVŠEK:</speaker>

               <p>Spoštovani gospod predsedujoči. Prej ste prekoračili meje dovoljenega, bili ste
               neotesani, čeprav ste to meni očitali, ki sem medklic, ki je klasičen inštitut
               evropskega parlamentarizma, izrekel. In vi ste rekli, da sem z zamudo šestih ur
               prišel v parlament in v službo. Jaz sem danes tukaj že govoril v dopoldanskem času,
               vas pa ni bilo. In, če je podzavest iz vas izbruhnila in ste imel slabo vest, da vas
               ni bilo, da ste "špricali" to parlamentarno zasedanje, potem opravite sami s
               seboj.</p>
               <p>Kolegici Majdi pa sem rekel, da govori z vročino, ker je govorila nesprejemljive
               zadeve. In na vročino se je zgovarjala takrat mi pisno, ko je enkrat v govoru v
               parlamentu govorila, da Grosman, avtor prvega slovenskega filma, je Prlek in da je
               Ljutomer središče Prekmurja in je odgovorila, da naj kot opravičilo sprejmem, da je
               govorila z vročino. Domnevam, da je tudi tukaj govorila z vročino. Hvala lepa. Bi se
               pa vi morali opravičiti za takšen očitek, da nisem prišel v službo.</p>
            </sp>
            <sp xml:id="SDZ4-Redna-32-2007-10-25.sp133">

               <speaker>PODPREDSEDNIK SAŠO PEČE:</speaker>

               <p>Moram priznati, da ste kar nekaj časa potrebovali, da ste odreagirali. Drugo pa, ne
               verjamem, da ste vi v položaju, ki bi ocenjeval:, kdo govori nesprejemljive zadeve,
               pa najsi bo to za kolegico Širco ali kogarkoli drugega. Nadaljujemo z razpravo.
               Besedo ima poslanec Dimitrij Kovačič. Izvolite.</p>
            </sp>
            <sp xml:id="SDZ4-Redna-32-2007-10-25.sp134">

               <speaker>DIMITRIJ KOVAČIČ:</speaker>

               <p>Hvala lepa za besedo. Kolegice, kolegi! Če nekdo reče, da je zakon, ki ga danes
               obravnavamo, namenjen oziroma je v interesu samo ene kategorije ljudi, potem gre
               tukaj bodisi za neznanje bodisi pa za zavestno zavajanje. In glede na to, da je to
               izrekel nekdo, ki ima visoko izobrazbo, ne verjamem, da gre za neznanje, ampak
               dejansko gre za zavajanje. Dejstvo je, da je zakon namenjen vsem kategorijam ljudi,
               vsem, ki izpolnjujejo pogoje za to, da na podlagi tega zakona uresničijo vračanje
               podržavljenega premoženja ne glede na to, komu se je to zgodilo, kot posamezniku ali
               kot inštituciji. In govoriti tako neresno in tako manipulativno, da gre samo za eno
               kategorijo, ki je zajeta v tem zakonu, je dejansko velika velika manipulacija, kar je
               pa verjetno bil tudi namen. Zanimivo je, da že več kot 15 let nekateri poskušajo na
               vsak način onemogočiti realizacijo zakona o denacionalizaciji, pa tudi zakona o
               izvrševanju kazenskih sankcij, kjer gre ravno tako na tej podlagi za vračanje, tokrat
               zaplenjenega premoženja. In zanimivo je tudi, da marsikdo od teh tako velikih
               kritikov za to, da bi se zakon izvršil do konca in da bi se premoženje vrnilo, so v
               začetni fazi zakona o denacionalizaciji sami zelo dobro poskrbeli za sebe in svoje
               ožje družinske člane in so dejansko že v enem letu, kot je takrat zakon predvideval
               in zavezoval, da je treba vrniti premoženje, so oni to dobili, potem pa so iz
               sebičnih nagibov vsem drugim pa to preprečevali in se zavzemali za to, da se ne bi
               nikoli v celoti zakon izvršil. To je neverjetno. Veliko jih poznam teh najhujših
               kritikov, ki so za sebe in svoje najožje družinske člane poskrbeli.</p>
               <p>Dejstvo pa je, da glede na to, da na podlagi zakona o denacionalizaciji in tudi na
               podlagi zakona o izvrševanju kazenskih sankcij še vedno ni prišlo do izpolnitev vseh
               obveznosti, ki jih oba zakona nalagata, se mi prav gotovo zdi prav, da kot
               zakonodajalec naredimo vse, da storjene krivice, ki so se v preteklosti zgodile tudi
               popravimo. Mislim, da je to naravno in to bi moral biti cilj vseh nas, torej, da
               odpravimo tudi hkrati vse težave, ki še vedno obstajajo, bodisi zaradi zakonodaje
               same bodisi zaradi preveč toge realizacije zakonskih določil, pa seveda tudi zato, da
               se prepreči nadaljnje povzročanje škode. Ta nastaja tako v državi kot tudi drugim
               pravnim ali tudi fizičnim osebam, kajti premoženje, ki je predmet različnih postopkov
               vračanja, ni aktivno premoženje in zato lahko propada, bodisi da propada ali pa ga
               zaradi tega ni mogoče tako ali drugače oplemenititi, kar je ravno tako povzročanje
               škode.</p>
               <p>Vse te težave narekujejo, da tudi na zakonodajnem področju poiščemo vse možne poti,
               da se postopki vračanja podržavljenega premoženja končno zaključijo. To je naša
               moralna dolžnost do vseh upravičencev, ki doslej še vedno zaradi številnih pravnih
               ali birokratskih ovir svojih upravičenj do vrnitve podržavljenega premoženja niso
               mogli uresničiti. Stroški, ki so doslej zaradi mnogih dolgotrajnih postopkov vračanja
               nastali in še naprej nastajajo in se kopičijo ter bremenijo tako upravičence kot
               zavezance, pa tudi državo, vse to skupaj prav tako narekuje, da to travmatično
               vprašanje, ki državljane Slovenije obremenjuje že toliko vrsto let, naposled le
               rešimo.</p>
               <p>Zato sam pozdravljam predlagani zakon, kot bom podpiral in pozdravljal tudi vse druge
               morebitne predpise in ukrepe, ki bodo prispevali k enaki rešitvi kot prispeva danes
               obravnavani zakon. Upam, da bomo v nadaljnjem postopku in pa opravljeni razpravi
               oblikovali takšno vsebino zakona, ki bo omogočala kar največjo učinkovitost, da bo
               namen, ki ga zakon zasleduje, tudi v celoti dosežen. Hvala.</p>
            </sp>
            <sp xml:id="SDZ4-Redna-32-2007-10-25.sp135">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanka Majda Širca. Izvolite. Se odpovedujete. Besedo ima
               poslanec Kristijan Janc. Izvolite.</p>
            </sp>
            <sp xml:id="SDZ4-Redna-32-2007-10-25.sp136">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovani predstavnik Vlade, kolegice in kolegi. Ko sem
               pozorno poslušal predstavnike strank in stališča, ki ste jih predstavljali, težko
               razumem, imam drugačno prepričanje in zame osebno je lastnina svetinja. To pomeni
               nekaj, kar bi mogli vsaj v tej hiši poslanci spoštovati in ceniti, pa ne glede,
               čigava je. Sploh ni pomembno. To je nekaj, kar je nedotakljivega, ker je v bistvu
               tudi zakon, ki je bil takrat sprejet mislim, da leta 1991, je bil takšen, kakršen pač
               je. Verjetno, da ni bil vsem pošeči, da verjetni tudi vse ni idealno zajel v takratni
               vsebini, ampak vendarle namen pa je imel dober in jasen, vrniti nazaj tisto, kar je
               bilo nekoč nepošteno odvzeto, pa naj bo to takšen ali drugačen lastnik. Sploh ni
               pomembno komu. Mislim, da je skrajni čas, da po 16 letih to zgodba zaključimo. In
               verjamem, da to, kar piše v naslovu predloga zakona, "o zaključku postopkov", vendar
               drži; da bomo to stvar zaključili v tej samostojni, demokratični državi. In da končno
               tisti upravičenci, ki še ostanejo, ki še živijo, kajti mnogi te sreče ne bodo
               dočakali oziroma je niso dočakali, dobijo nazaj tisto, kar jim je bilo na takšen
               način odvzeto. Mislim, da je konec koncev tudi za pravno državo, za vsako
               demokratično družbo nujno potrebno to dejanje do konca storiti. Se pa strinjam s
               tistimi, ki pravijo: ne povzročajmo novih krivic. Jaz upam, da ni bilo preveč
               povzročenih krivic, da pa vendarle s tem zakonom, ki ga imamo zdaj na mizi in s
               katerim želimo to pospešiti in poenostaviti, vendarle pridemo do cilja, kajti ta
               tekma traja predolgo. 16 let je pa res predolgo, zato je treba priti do cilja in to
               stvar zaključiti. In verjamem, da ta današnji predlog zakona o zaključku tega
               postopka daje meni upanje, predvsem pa številnim tistim, ki še čakajo v vrsti, da
               vendarle dobijo na koncu nazaj premoženje, ki jim je bilo nekoč odvzeto. V tem času
               je zagotovo nastala nova škoda, tako državna kot za upravičence, in ne nazadnje tudi
               veliko posredne in neposredne škode. Verjemite mi, kajti številni objekti, ki so v
               teh letih čakali na aktivnega gospodarja, na pravega gospodarja, so propadli in
               kažejo ne samo slab ugled kraja, ulice, trga, ampak postajajo že nevarni. Zato je
               zadnji čas, da jih dobi aktiven gospodar nazaj, da bo lahko z njimi gospodarno ravnal
               kot lastnik, kot dober gospodar in naredil iz teh objektov takšno in drugačno novo
               vsebino.</p>
               <p>Na podlagi vsega, kar je bilo povedanega, verjamem, da bo ta zakon dobil podporo v
               Državnem zboru, čim širšo, bi si želel, in da to stvar, ki so jo naši predhodniki,
               parlamentarci pred nami, sprejeli v dobri veri, tudi mi dokončamo v tem času, kot je
               predlagan. Poprava krivic iz preteklosti, mislim, da je to naša naloga, naša dolžnost
               in tudi naša odgovornost. Glede načela hiti počasi je po mojem že dovolj povedanega s
               tem, da smo 16 let hiteli počasi in da je vendarle čas, da pridemo do konca. Da pri
               tem upoštevamo zakonske okvire, ki jih je postavil takratni parlament, in tudi
               zaključimo v času in postopku, kot je predviden, ki je po moji oceni sprejemljiv in
               daje upanje, da bo vendarle stvar prišla do cilja in da bo tekma naposled končana.
               Hvala.</p>
            </sp>
            <sp xml:id="SDZ4-Redna-32-2007-10-25.sp137">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Boštjan Zagorac. Izvolite.</p>
            </sp>
            <sp xml:id="SDZ4-Redna-32-2007-10-25.sp138">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Pohlep je lahko velik greh, ampak ta vlada
               se je odločila, da bo danes in jutri naredila še to zadnjo neumnost, zadnjo
               izpolnitev svojih predvolilnih obljub do RKC-ja. Danes bomo sprejeli to, v 17-ih
               letih se ni moglo vse vrniti - mi bomo to rešili v treh mesecih do novega leta. Kot
               da gre barka navzdol. Ampak zdaj pa resnično vidim, da barka gre navzdol, barka se
               potaplja in prve podgane jo že zapuščajo. Ampak vseeno je treba, preden se pa
               dokončno potopi, biti pa toliko konsistenten do ene inštitucije ali pa do nekaterih
               ljudi, da pa je treba te končne obljube še izpolniti. Prvo bomo to naredili danes,
               drugo spoštovane kolegice in kolegi, jutri. RKC v vse pore našega življenja. Bilo je
               kar nekaj govora o denacionalizaciji na štajerskem območju, od koder sam prihajam.
               Bil je omenjen že tudi Vrbanski plato, vemo, da se v teh inštitucijah nahaja med
               drugim tudi Kmetijski zavod Maribor kot ena posebna inštitucija z zaposlenimi 90
               ljudi, ki jih bo ta neumnost denacionalizacijska vrgla na cesto. Nimajo kam, država
               jim pa ne želi priskrbeti neke nove lokacije, kot da niso pomembni. Ne želi. Zakaj pa
               tukaj ne rečete, da se dogaja krivica komu ali pa nekomu? Pokrajinski muzej v
               Mariboru je ena taka varianta - enaka. Zakaj pa tukaj ne govorite o krivici, pa o
               popravi krivice, pa ne vem, kaj vse? Tukaj pa ne. Kot da se to vas ne tiče! Betnava
               je tako ali tako poglavje za sebe, tam je iz farške inštitucije nastal celo
               adrenalinski park, za katerega mora vsak Mariborčan, če želi si ta adrenalinski park
               ogledati skupaj s svojim otrokom, plačati bodisi ali se odloči za črno varianto
               adrenalina ali pa za zeleno od 5 do 15 evrov. Ne 3 evre, toliko kot stane kino, ali
               pa 6, kot stane nogometna tekma; od 5 do 15 evrov. Sam tega nisem plačal, ampak so mi
               pa kolegi pravili, da menda celo, toliko da ne skoči en gospod v črno oblečeno, da te
               pa prestraši do konca, pa pozabiš na tistih 15 evrov, ki si jih dal na začetku, ampak
               te je adrenalinsko strah. Vmes pa seveda, ko tečeš ali pa hodiš, poslušaš pobožne
               pesmice o belem božičku, pa ne vem, komu še vse. To je trženje. To je pohlep, o
               katerem govorim. Vrnili smo gozd, da se danes na račun tega gozda hrani ena
               inštitucija, o kateri danes mi naj ne bi govorili. Čeprav vemo, da je daleč največji
               denacionalizacijski upravičenec po vašem prepričanju v tej državi. Ampak o njej danes
               mi naj ne bi govorili! Ampak ta inštitucija se napaja in hrani na ta račun. Zdaj se
               bo napajala še preko šol. In še in še je teh primerov. Nedolgo nazaj, ko smo tudi
               razpravljali v tem parlamentu, pa se spomnite T2. Čigav je T2? Kdo ti za 34 evrov na
               mesec, kolikor reklamirajo svojo ceno, ponuja tri kanale pornografskih vsebin? T2. In
               kdo je lastnik T2? Ta ista inštitucija, o kateri mi danes tukaj naj ne bi govorili, o
               kateri ne smemo govoriti in ki ni pohlepna. Tudi to je del vaše denacionalizacije in
               v treh mesecih, kot jih predvideva ta zakon, boste vrnili vse, na vrat na nos, kar je
               upravičeno in kar ni. Vse živo, samo da vrnete, da izpolnite svoje obljube, potem pa
               barka, "makar dol" ali pa nizbrdo. Že kolega Barovič je povedal v svojem nastopu:
               pobrati še tisto, kar je ostalo, drugo leto, ko so volitve, pa mogoče neka nova
               ekipa, ki pa dejansko ne bo več imela kaj pobrati in bo resnično delala za dobrobit
               te države. In danes vam lahko povem, da resnično upam, da vas na tej barki ne bo.
               Hvala.</p>
            </sp>
            <sp xml:id="SDZ4-Redna-32-2007-10-25.sp139">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo pa ima poslanec Bojan Kontič.</p>
            </sp>
            <sp xml:id="SDZ4-Redna-32-2007-10-25.sp140">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovane kolegice in kolegi! Ministra ni. Težava
               je dejansko in s to težavo se soočajo lokalne skupnosti, ko želijo izpeljati svoje
               investicije, pa jih zaradi denacionalizacijskih postopkov dejansko ne morejo. Tudi
               kakšen objekt se najde v mestih, ki bi ga bilo potrebno obnoviti, potrebno tudi
               porušiti, ampak to ni mogoče zato, ker poteka denacionalizacija.</p>
               <p>Danes sem slišal v tej razpravi, in to me ravno najbolj skrbi, v zagovor temu
               predlogu zakona to, da je premoženje treba vrniti, pa ne glede na to, komu. Ravno to
               bo namreč ta zakon dejansko tudi omogočil. Naj pa povem, da me za denacionalizacijske
               upravičence res ni strah, sploh sedaj, ko imajo Vlado ali pa imamo Vlado, ki je zelo
               naklonjena denacionalizaciji, zelo naklonjena popravi krivic za preteklost, za nazaj,
               sedaj o teh krivicah, ki se dogajajo, pa bolj malo razmišlja. Kot me tudi ni strah za
               te novodobne bogataše, ki bodo seveda skupaj s temi, ki pridobivajo velika
               premoženja, tvorili najpremožnejši sloji v Sloveniji. Ko govorimo in razpravljamo o
               zakonu o denacionalizaciji o spremembah, se, sodeč iz današnje razprave, ni mogoče
               izogniti tudi vprašanju Cerkve. In tu nasprotujem vsem tistim, ki delajo enačaj med
               verniki in Cerkvijo kot institucijo. Pa ni to zraslo na mojem zelniku, to mi
               razlagajo ljudje, ki hodijo k obredom, ki so verni in torej tudi financirajo na nek
               način to svojo cerkev, pa imajo pomisleke pri denacionalizaciji, pri pridobivanju
               lastnine.</p>
               <p>Ne bom govoril tudi ne o gozdovih, ki sedaj spreminjajo lastnino, o nekdaj naših
               gozdovih. Bom pa pri tem opozoril samo na to, da se oglašajo domači slovenski
               lesarji, ki opozarjajo na težave, s katerimi se srečujejo, ki opozarjajo na to, kaj
               se sedaj v teh naših slovenskih gozdovih dogaja. In vedno manj "šumijo gozdovi
               domači", bi lahko povzeli eno izmed slovenskih pesmi.</p>
               <p>Osnovna napaka je v osnovnem zakonu, ki je dejansko določil pretirano vračanje
               lastnine v naravi in pretirane odškodnine za neuporabo tega lastništva. Razlogov,
               poleg tega, kar sem govoril za nepodporo temu zakonu, je več, med njimi tudi
               nelogičnost. Vloge bodo lahko vlagali novi upravičenci, dodatnih stroškov pa ne bo -
               "lari fari". Vloga pravobranilca, - posredoval bo le na predlog izrecnih pooblastil
               pristojnega ministra ali pa ministra. Zgodba je povsem jasna, ko pogledam te naše
               ministre in njihove aktivnosti v teh treh letih. Skrajšati čas - ni problem zgolj v
               času, problem je, ali je vračanje upravičeno ali upravičenci izpolnjujejo pogoje;
               vprašanje o tem, kako so posamezniki ali institucije to premoženje pridobili, pa je
               verjetno sploh bogokletno in ne sodi k temu zakonu. Tudi vprašanje, kdo bo to plačal,
               je odveč, ampak odveč je zaradi tega, ker natančno vemo, kdo bo to plačal -
               državljanke in državljani Republike Slovenije, nekaj rodov naprej, vsi tisti, ki v
               Sloveniji plačujemo ali plačujejo davke.</p>
            </sp>
            <sp xml:id="SDZ4-Redna-32-2007-10-25.sp141">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Mihael Prevc. K besedi pa vabim poslanko Darjo
               Lavtižar Bebler. Izvolite.</p>
            </sp>
            <sp xml:id="SDZ4-Redna-32-2007-10-25.sp142">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovani kolegice in kolegi! Ne morem se
               znebiti vtisa, da je tudi ta zakon pisan po načeli "a la cart". Torej, zavoljo tega,
               da se posebej ustreže nekaterim konkretnim subjektom, tistim subjektom, ki jih ta
               oblast favorizira in jim hoče zato olajšati postopke uveljavljanja njihovih dejanskih
               ali namišljenih upravičenj. Še posebej pri zakonih, ki prihajajo z Ministrstva za
               pravosodje, so nas izkušnje izučile, da se je vedno treba vprašati, le kaj oziroma
               kdo je zadaj. Naj spomnim, da sem tudi pri sprejemanju novele Zakona o kazenskem
               postopku imela neki čuden občutek, da je zadaj nemara namera pripraviti teren za
               razveljavitev sodbe zoper škofa Rožmana in za nekatere druge konkretne zadeve te
               vrste. Občutek je bil pravi, danes je to jasno. No, glede na odziv predsednika Vlade
               je bil tisti zakon vendarle pomanjkljiv, ker ni obenem določil tudi bolj primernega
               tajminga, kdaj sme Vrhovno sodišče takšno sodbo objaviti in kdaj še ne. Čeprav sem
               bila sama vseskozi prepričana, da se je Demosova vlada oziroma Slovenija od vseh
               postsocialističnih držav odločila za najmanj primeren in najbolj škodljiv princip
               vračanja podržavljenega premoženja, danes zagovarjam stališče, da je res treba
               denacionalizacijo čim prej zaključiti, čim prej določiti končne lastnike tega
               premoženja in tudi preprečiti nadaljnje finančne posledice za državo in
               davkoplačevalce. Z vidika uveljavljanja pravne države, pravne varnosti in zaupanja v
               pravo pa je vprašljivo, ali je mogoče pred koncem tega procesa spreminjati tudi
               nekatere pogoje materialnopravne narave.</p>
               <p>Vse to postavlja pod vprašaj tudi načelo enakosti pred zakonom. Denimo, doslej so
               upravičenci do denacionalizacije dobili odškodnino zaradi nemožnosti izkoriščanja
               podržavljenega premoženja, od sedaj naprej pa naj do te odškodnine ne bi bili
               upravičeni. Mislim, da je to zelo vprašljivo. Predlagatelj zagotavlja, da bo ta zakon
               bolj pravičen tudi do oseb, ki so bile v času podržavljanja jugoslovanski državljani,
               sedaj pa so zgolj državljani neke druge države, ki je nastala iz katere od republik
               bivše SFRJ. Sedaj ta krog upravičencev širi tudi na tiste, ki so bili rojeni na
               območju Slovenije in so praviloma slovenske narodnosti, pozneje pa so se iz različnih
               razlogov preselili na območja bivših Republik SFRJ. Nisem prepričana, da je to
               pravična rešitev. Nisem niti ne prepričana, da je takšna rešitev v skladu z Ustavo
               Republike Slovenije. Nekdo je bil lahko rojen tudi drugje, pa mu je bilo njegovo
               premoženje v Sloveniji kljub temu podržavljeno, nekdo je lahko bil rojen v Sloveniji,
               pa ni slovenske narodnosti, pa mu je bilo tudi podržavljeno nepremično premoženje v
               Sloveniji itn. Mimogrede, predlagam, da si tudi predlagatelj bolj natančno prebere
               14. člen Slovenske ustave, kjer je govora o enakosti pred zakonom oziroma o
               človekovih pravicah in se tam omenja, da rojstvo, narodnost so tiste kategorije, ki
               tukaj nekaj štejejo.</p>
               <p>Pričujoča novela nalaga sodiščem in upravnim organom, da zadeve zaključijo v izredno
               kratkih rokih in da jih obravnavajo prednostno. V zadnjem obdobju smo kar pogosto
               priča zakonom, ki nalagajo sodiščem prednostno obravnavanje zadev. Ja, zdi se
               imenitno, toda kaj se bo zaradi takšnih zavez s sodiščem dogajalo s tistimi
               številnimi nerešenimi zadevami, ki že itak in tudi že predolgo čakajo na sodno
               razrešitev v razumnem roku?</p>
               <p>In ker sem že na začetku rekla, da je vedno treba biti pozoren na to, kaj oziroma kdo
               je zadaj, mislim, da zajec tiči v grmovju 2., 3. in 10. člena. V teh členih se
               srečujemo s pojmi, kot so "rojen v Sloveniji", "slovenske narodnosti", "ne glede na
               pogoj vzajemnosti", "kadar teče postopek po Zakonu o izvrševanju kazenskih sankcij"
               itn. Osebam, ki nastopajo v 2., 3. in 10. členu, naslednji 11. člen, daje možnost
               neprave obnove pravnomočno končanega postopka. Torej zanimivo, samo upravičencem ne
               pa tudi zavezancu. Upam, da nam je jasno, da ponovno odpiranje pravnomočno končanih
               postopkov ne prispeva k čimprejšnjemu zaključku denacionalizacije. Pa še nekaj.
               Nekateri od omenjenih pojmov nekako ne "pašejo" v Evropsko konvencijo o varstvu
               človekovih pravic. In nekje tam na koncu, veste, je Evropsko sodišče v Strasbourgu.
               Ne bodimo presenečeni, če se bo kakšna od teh zadev končala prav v Strasbourgu.</p>
               <p>Spoštovani! Bojim se, da tudi tajming sprejemanja tega zakona in vsebina tega zakona
               ne bosta mnogim všeč. Pa ne glede na to, ali so verni ali niso verni. Prepričana sem,
               da je ta predlog zakona nesprejemljiv in zato ga nikakor ne bom mogla podpreti.
               Hvala.</p>
            </sp>
            <sp xml:id="SDZ4-Redna-32-2007-10-25.sp143">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Rudolf Petan.</p>
            </sp>
            <sp xml:id="SDZ4-Redna-32-2007-10-25.sp144">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani! Govorimo o denacionalizaciji. Kaj
               pa sploh je to? Če boste vprašali kakšnega staro Evropejca, Američana, Japonca, blage
               veze ne bo imel, kaj je to denacionalizacija. Iz preprostega razloga, zato ker je to
               posledica in oni vzrokov ne poznajo, ker pri njih ne poznajo nacionalizacije in v tem
               je ves problem. Brez nacionalizacije, ki se je zgodila po II. svetovni vojni pri nas,
               tudi danes ne bi govorili o denacionalizaciji. In mislim, da je res bila velika
               škoda, da se je v tistem času dogajalo to, kar se je, da so se dogajale
               nacionalizacije, da moramo še danes govoriti leta 2007 o denacionalizaciji. Dejstvo
               je, da mi ne želimo v treh mesecih rešiti tistega, kar se je dogajalo 17 let, pa ni
               šlo, kajti ta zadeva ne traja 17 let, ampak 60 let in še nekaj zraven, približno
               toliko. In sedaj verjetno, za božjo voljo, je že čas, da pozabimo na te travme, da
               rešimo to zadevo, ki nas bremeni, da odvržemo ta nahrbtnik, ki ga kar naprej nosimo
               in ga nekateri potegnejo takrat, ko se jim zdi prav, da bi oživeli kulturni boj.
               Drugače si jaz tega enostavno ne znam več razlagati.</p>
               <p>Drži, kar ste nekateri trdili, da so v nekaterih evropskih državah kapitalizem
               gradili nekaj sto let, mi bi pa sedaj radi to, ne vem, v 17 letih, tako da bi bilo to
               sedaj hitro. Ampak to tudi ni najboljši argument, kajti tudi Slovenija je kot država
               nastala šele leta 1991, prej je bila neke vrste diktatura, saj tako so mene učili v
               šoli, je šla leta 1991 kot država na pot demokracije in se je v 17 letih izgradila
               državo, spoštovanja vredno državo. Ko so nekatere druge države prehodile pot 100, 200
               ali pa 300 let, Slovenija je leta 2004 postala članica EU, nekatere druge države
               članice EU so takšno pot mukotrpno delale 20 let in še več. Po šestih letih
               intenzivnega približevanja smo dosegli članstvo EU in po treh letih prevzeli evro.
               Nekatere države članice ga še niso prevzele, ker ga ene ne želijo, druge ga ne
               morejo, mi smo to intenzivirali, pa je šlo zelo uspešno. In dejstvo je, da mi smo
               bili na neki stranpoti v preteklih 50 letih, generalno gledano - vse seveda ni bilo
               slabo, to moram tudi povedati - ampak generalno gledano je bila stranpot. Danes bi
               bilo prav, da bi zaključili z vsem tem, kar nas teži, kar nas nekako obremenjuje, kar
               obremenjuje tudi bodoče rodove, če tega ne bomo zaključili in se spominjali samo
               tistega, kar je dobro - bilo je veliko tega tudi. In zakaj se moramo še danes
               ukvarjati s to denacionalizacijo, ki jo še po 17-ih letih nismo zaključili, druge
               države, kjer so imele nacionalizacijo, so to že opravile - tako ali drugače uspešno,
               manj uspešno, ampak to so zaključile. Ta nahrbtnik so odvrgli in se ne delijo več po
               tem, kar je bilo pred 60-mi in 70-mi leti. In čas bi bil, da tudi mi pozabimo na to
               in da se bolj ukvarjamo s tem, kako bo naprej. Ampak brez tega nahrbtnika, če ga ne
               vržemo stran, ga bomo imeli stalno na hrbtu in to nas bo stalno obremenjevalo, zato
               je res čas, da to zaključimo.</p>
               <p>Kar se pa tiče pohlepa, o čemer smo ga danes slišali, pa jaz nisem čisto prepričan
               katerega; pohlepa tistih, ki so včasih bili lastniki določenih nepremičnin, njim ne
               moremo očitati, njim je bilo odvzeto, njim je bilo odvzeto. Kvečjemu je potem lahko
               pohlep tistih, ki so si nezakonito pridobili pravico do uporabe lastnine ali pa tudi
               zakonito, vendar niso nič prispevali, so jo dobili. Tudi mogoče nič krivi. Jim je
               bila podarjena, jo lahko upravljajo, lahko gospodarijo z njo, ampak lastnina ni bila
               njihova. Ampak verjamem, če so si pa pridobili kakšno korist od tega, da pa sedaj se
               težko odpovedo temu tako ali drugače. In sedaj reči, to je krivica, da ne bo imel več
               pravice nad tem, kar ni bilo nikoli ne njegovo ne od njegovih staršev, je zopet velik
               problem. Zato je potrebno to enkrat zaključiti. In zelo pomembno se mi zdi to - ali
               pa najbolj žalostno tudi -, da je ta lastnina bila odvzeta ljudem ali krivica
               narejena ljudem zato, ker so bili lastniki nekega premoženja, kajti tistim, ki niso
               imeli premoženja, se jim ta krivica ni zgodila. In ti ljudje, veliko teh ljudi, vsaj
               jaz poznam takšne familije, njihovi ostanki danes ležijo na Teznem, v Teharjah ali pa
               v enem od 400 mest približno, kjer je zagrebljenih nekaj 10.000 Slovencev. Tam so
               tudi dojenčki, ki niso bili nič krivi, edino to, da so bili na tisti dan, ko se je to
               zgodilo, živi. In to se je dogajalo samo zato, ker so bili, recimo, starši ali oni
               osebno lastniki lepe hiše, tovarne, gozda, velikega posestva ali pa česa podobnega,
               kar se je splačalo odvzeti. To so dejstva. In to nas še vedno bremeni in mi bi morali
               to resnično čim prej zaključiti, končati, pozabiti na te travme. To, da se moramo še
               danes obremenjevati s tem v letu 2007, je resnično odveč in neproduktivno, ampak brez
               tega, da to zaključimo ne bo šlo, če ne bomo zdaj zaključili, bomo to vlekli še, ne
               vem, eno leto, dve leti, pet let - če bomo hiteli počasi. Ampak jaz mislim, da bi že
               morali zdavnaj tako pohiteti, da bi že zaključili. In mislim, da se moramo primerjati
               tudi z Evropo. Prav je tako, včasih nam sicer malo manj ustreza, ampak tudi evropski
               standard je, da se v letu 2007 pa res ne ukvarjamo več, ali pa vsaj ne intenzivno ali
               vsaj ne na zakonski ravni, s pravnimi okviri, s stvarmi, ki so nas bremenile in so se
               zgodile, leta 2007 pa nas še kar naprej bremenijo in nas še kar naprej razdvajajo.
               Kar poslušajmo današnjo razpravo, kako smo se tu nekako razdvojili popolnoma po
               nepotrebnem. Če bi ta tema bila rešena, potem danes o tem ne bi razpravljali in bi se
               ukvarjali mogoče s čim drugim, kar je mogoče stvar prihodnosti ali pa, kar se je
               zgodilo pred dvema letoma, ne pa pred 60 ali 70 leti. Mislim, da bi bilo to veliko
               bolj produktivno.</p>
               <p>Zaradi tega jaz zagovarjam ta zakon. Sama vsebina ni bila moja priljubljena tema
               nikoli. Ampak glede na to, da nas to še vedno obremenjuje, pa še moje otroke bo to
               obremenjevalo, je čas, da to zaključimo. Zaradi tega bom ta zakon podprl. Ne trdim,
               da je zakon najboljši, idealen. Če bi se dalo tak zakon narediti, bi verjetno že bil
               narejen, že pri prejšnji vladi pa pri predprejšnji vladi. Ampak očitno je stvar
               težka. Vendar mislim, da danes smo v taki situaciji, da to res lahko zaključimo.</p>
               <p>Kar pa se tiče strahu pred velikim bogastvom teh denacionalizacijskih upravičencev,
               pa mislim, da izkušnje v Sloveniji v tem trenutku kažejo, da temu ni tako.
               Najbogatejši so tisti, ki - kolikor jaz vem - niso ničesar dobili od
               denacionalizacije, sploh niso bili upravičenci, niti oni osebno niti njihovi starši,
               ampak so prišli do tega bogastva drugače. To je pa zopet, lahko rečemo, neka
               nacionalizacija, ki pa smo jo storili, ne vem, v prejšnji vladi pa predprejšnji
               vladi, če jo lahko tako imenujem, ampak to je zgodba za druge okvire in druge zakone.
               Hotel sem samo to povedati, da denacionalizacija verjetno velikih, tistih največjih
               bogatašev ne bo prinesla. Tisti so že formirani, največji bogataši, ki danes kupujejo
               podjetja in prodajajo, pa pri tem zaslužijo. To je druga zgodba. Strahu pred bogatimi
               ali pred bogataši na račun denacionalizacije ne bo. Čas pa je, da to zaključimo, da
               ta nahrbtnik odvržemo in se ne obremenjujemo z zadevami, ki so nastale pred 70 leti,
               pa jih mi še zdaj nismo uspeli rešiti. Samo za to gre in samo zaradi tega bom ta
               zakon podprl. Za vsebino pa upam, da so jo tisti, ki so zakon pripravili, dovolj
               intenzivno, dovolj kvalitetno in dovolj strokovno pripravili. Hvala lepa.</p>
            </sp>
            <sp xml:id="SDZ4-Redna-32-2007-10-25.sp145">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim poslansko Barbaro Žgajner Tavš. Izvolite.</p>
            </sp>
            <sp xml:id="SDZ4-Redna-32-2007-10-25.sp146">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. No, veste, ko govorimo o denacionalizaciji, imamo v mislih
               premoženje, in to tisto premoženje v prvi vrsti, ki spet postaja cerkvena last. Pa mi
               dovolite, tisti, ki govorite na pamet in ki s prstom kažete na opozicijo, kako
               krivična je, ker si upa govoriti o nepravilnostih, ki se dogajajo v naši družbi tudi
               pod to Vlado. Franc Rode je pred davnimi leti dejal, da je bila Cerkev pred drugo
               svetovno vojno, pa ga bom citirala, "preveč bogata". Cerkev je imela premoženje, ki
               ni bilo potrebno za izpolnjevanje njenega poslanstva. Torej, premoženje, ki je
               izhajalo še iz fevdalne dobe. Sama bi se morala odpovedati svojim posestim in jih
               izročiti ubogim. To je dejal gospod dr. Franc Rode pred davnimi leti. Zato tisti,
               veste, ki ste primerjali Cerkev z verniki - sram vas bo, ker hočete na tak način
               manipulirati, manipulirati s širšo slovensko javnostjo. Verniki so nekaj, Cerkev pa
               je v današnjem času tudi zaradi te Vlade postala največji kapitalist na Slovenskem.
               Pa ne le največji kapitalist, RKC bo po končanih postopkih denacionalizacije tudi
               zaradi tega zakona, ki ga je pripravil gospod Šturm, najpremožnejše civilno združenje
               na Slovenskem. Toliko o poštenosti, toliko o enakopravnosti oziroma standardih
               enakosti, ki so jih nekateri iz vaših vrst zagovarjali danes na seji. O standardih
               enakosti - naj vas spomnim, kaj je zapisano ali pa kaj je cilj tega zakona. Cilj tega
               zakona je tudi, da bodo za pravnomočno končane postopke, v katerih upravičenci iz
               katerega izmed razlogov, ki so sedaj jasno urejeni v tem zakonu, se pravi, novih
               razlogov, niso uspeli po starem, je potrebno predvideti v kratkem roku možnost
               sprožiti nepravo obnovo pravnomočno končanega postopka. Pa ne se šaliti! Kje je,
               spoštovane kolegice in kolegi, tukaj standard enakosti? Jaz bi vas prosila, če boste
               upoštevali ta standard enakosti takrat, ko se je potrebno znotraj naše države, pa
               tudi pred evropskimi inštitucijami boriti za slovenske državljanke in državljane
               posameznike. Pa verjamem, da se tudi gospod Šturm spomni družine Šelih, tiste
               družine, ki je leta 1993 zaradi domnevne zdravniške napake izgubila sina. Ko zaradi
               učinkovitosti naših sodnih mlinov niso dočakali doma pravnomočne kazenske sodbe,
               ampak so morali iti pred Evropska sodišča za človekove pravice! Ampak tudi, ko je
               Evropsko sodišče reklo, da je država Slovenija dolžna izplačati, pa bom rekla zgolj 9
               tisoč evrov odškodnine tej družini, se je Republika Slovenija, državno
               pravobranilstvo pritožilo znova pred evropske inštitucije. Kje je, spoštovane
               kolegice in kolegi, moralna odgovornost naše države? Padli smo na celi črti za 9
               tisoč evrov. Danes pa govorimo, jaz imam podatek, da naj bi Rimskokatoliška cerkev po
               končanih postopkih denacionalizacije dobila več kot 200 milijonov evrov! Pa
               primerjate: 9 tisoč evrov na eni strani - ne, to je preveč za družino, ki je bila
               oškodovana v našem sistemu - 200 milijonov evrov - pa bomo dali Rimskokatoliški
               cerkvi, zgolj iz postopkov denacionalizacije. Pa bom tukaj odštela tisto odškodnino,
               ki jo je Republika Slovenija že ali pa jo še bo plačala. 8,1 milijona evra odškodnine
               za nezmožnost uporabe objektov, ki so bili predmet denacionalizacije, zgolj en
               primer. In veste, kaj je rekel minister Zver na to? Minister Zver je izjavil, da je
               bil to dober posel zgolj 8,1 milijona evrov odškodnine, dober posel zato, ker je
               Rimskokatoliška cerkev hotela več.</p>
               <p>Spoštovane kolegice in kolegi! Ne se šaliti. Ta zakon je pisan na kožo zgolj in samo
               eni, če hočete, pravni osebi v naši državi: Rimskokatoliški cerkvi. Ja, ker tudi
               preko tega zakona poplačujete tiste obljube, ki so bile še dane v času pred volitvami
               ali pa - verjamem, da jutri imela več tudi časa, da bom spregovorila o še eni veliki
               preveri te Vlade, ki se ji reče konkretno Mladinska knjiga. Veste, tudi tam je
               Rimskokatoliška cerkev večinski lastnik. Pa vam bom jutri prikazala, na kakšen način
               se Rimskokatoliška cerkev preko Mladinske knjige vsiljuje v učbeniški sklad oziroma
               na področju šolstva.</p>
            </sp>
            <sp xml:id="SDZ4-Redna-32-2007-10-25.sp147">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Veber.</p>
            </sp>
            <sp xml:id="SDZ4-Redna-32-2007-10-25.sp148">

               <speaker>JANKO VEBER:</speaker>

               <p>Hvala za besedo. Denacionalizacija je zagotovo ena od tem, ki je še kako pomembna za
               razvoj Slovenije v bodoče, kajti finančne obveznosti, ki nastajajo zaradi
               denacionalizacije, so res enormne in bodo še večje tudi po tem zakonu. Hkrati pa je
               tudi res, da veliko stvari ta hip v državi stoji, ker denacionalizacija še ni
               končana. Vendar je treba tudi to povedati, da denacionalizacije ni končana zaradi
               tega, ker smo edina država, ki je sprejela tako obsežen zakon in tako obsežen način
               vračanja premoženja, seveda v naravi, če ne gre v naravi, potem z odškodninami. Če pa
               je tudi bilo vrnjeno v naravi, pa je potrebno potem še izplačati odškodnino za
               neuporabo tega premoženja. To je nenormalna obremenitev javnih financ in te javne
               finance naj bi bile predvsem v državnem proračunu, in prav zanimivo je, kako si Vlada
               upa zapisati v ciljih in načelih tega predloga zakona, da bo čim hitrejši zaključek
               postopkov vračanja podržavljenega in zaplenjenega premoženja, pri tem pa ne sme priti
               do širjenja kroga upravičencev in niti ne do nastanka novih obveznosti zavezancev, še
               zlasti države. Torej država res misli zgolj samo nase, navidezno, če govorimo o
               državi, ki jo predstavlja Vlada. To je mnenje Vlade oziroma predlagatelj je Vlada
               tega zakona. In ne drži to, kar je zapisano v teh načelih in ciljih, kar sem tudi
               prebral, kajti v členih zakona, ko jih bereš, zelo jasno piše, da bodo tudi tisti,
               pri katerih je že pravnomočno končan postopek o denacionalizaciji, lahko v roku treh
               mesecev ponovno vložili zahtevek za novi postopek in s tem do novih pravic. Če bodo
               vložili zahtevek za to, da bo to obremenitev za upravičenca, verjamem, da tega ne
               bodo naredili. Če bodo vložili zahtevek za to, da bodo dobili dodatno odškodnino ali
               dodatno premoženje, bodo to naredili. Torej to v ciljih in načelih, gospod minister,
               kar je zapisano v tem zakonu, resnično ne drži in je veliko zavajanje slovenske
               javnosti, predvsem pa zavajanje vseh tistih, ki prispevajo v javne finance, da se
               lahko potem te odškodnine izplačujejo.</p>
               <p>Zdaj, če že govorimo tudi o premoženju Rimskokatoliške cerkve, je treba tudi
               povedati, da je tudi veliko premoženja in tudi veliko poslov, ki jih opravlja ta
               ustanova, neobdavčeni, in če bi tudi vračala v javnofinančno konstrukcijo državnega
               proračuna, potem bi človek še nekako mogoče razumel, da dajmo še kaj upoštevati, ker
               bomo tudi iz tega naslova potem kaj dobili v proračun. Ampak temu ni tako!</p>
               <p>Želim pa opozoriti še na naslednje dejstvo. Prav žalostno je, da predlagatelj, to je
               Vlada, ne zapiše, da bo prišlo do dodatno javnofinančnih obremenitev tudi občin. Tudi
               občine so tiste, ki bodo izplačevale odškodnine za neuporabo premoženja v tistem
               obdobju, dokler to premoženje ni bilo vrnjeno. Naj samo ponazorim primer najemnin v
               poslovnih prostorih, recimo, kjer si upravičenec lahko dobesedno sam izračuna, koliko
               mu pripada za tisto obdobje, ko mu to premoženje ni bilo vrnjeno, dobesedno sam
               izračuna in občina mu mora to izplačati. Zdaj bomo ta krog upravičencev še razširili
               in bo teh zahtevkov še več. Ta zakon tudi pravi, da v šestih mesecih občine morajo
               odkupiti vsa tista zemljišča, katerih še niso premoženjsko uredili, niso postali
               lastnik, ki je, recimo, pod javnimi cestami, pod javnimi ustanovami, katerih je
               lastnik občina, in v šestih mesecih bodo morale občine skleniti pogodbe z upravičenci
               in jim izplačati to pogodbeno vrednost, ki bo izračunana. Verjamem, da tudi te
               pogodbene vrednosti ne bodo majhne, prej višje kot nižje in občina bo pravzaprav
               ravno tako v neki nemogoči situaciji, da bi se sploh pogajala o tej ceni, ampak bo
               ponujena cena, izvolite, toliko zahtevamo in toliko bo občina morala plačati.</p>
               <p>Pa to tudi še nekako razumem, da tisti upravičenec zahteva takšno plačilo in da je to
               v skladu s temi normami, veliko težje pa razumem, da se v ta zakon zapiše, da je
               lahko upravičenec upravičen do nadomestnih zemljišč samo takrat, ko bo Sklad
               kmetijskih zemljišč in gozdov Republike Slovenije dostavil sodišču popoln seznam
               parcel, s katerimi gospodari. Danes smo že govorili o tem, pa bomo še nekajkrat, ko
               bo tudi poročilo o nadzornem odboru Sklada kmetijskih zemljišč za leto 2006, upam, da
               tudi kmalu na dnevnem redu, ugotovili, da sklad nima popolnih evidenc. Sklad
               kmetijskih zemljišč nima popolnih evidenc in ne more podati popolnega seznama parcel,
               s katerimi razpolaga. Torej ne bo moč tudi nekaterih zadev reševati na način, da se
               zagotovi nadomestno zemljišče, ker Sklad kmetijskih zemljišč in gozdov Republike
               Slovenije nima popolnih evidenc. In to vsi, ki ta zakon pišejo, zelo dobro vedo, od
               ministra in vseh tistih, ki so sodelovali pri pisanju tega zakonskega predloga. Če pa
               poskušamo temu Skladu kmetijskih zemljišč in gozdov vzeti en evro, je pa v tem
               parlamentu pravzaprav panika, predvsem na vladni strani, kaj se bo pa zdaj zgodilo.
               In za kaj pravzaprav gre pri tem skladu? Sklad je bil res ustanovljen za to, da
               izpelje denacionalizacijo čim prej. Ali je v interesu sklada, da to naredi, je
               ključno vprašanje. Niso bile upravne enote tiste, ki naj bi zavirale te postopke,
               največ problemov je bilo ravno pri Skladu kmetijskih zemljišč, ki pa je pod okriljem
               desnice skoraj ves čas, odkar je bil ta sklad ustanovljen. In zvračati krivdo na
               nekoga drugega, tretjega ali pa, recimo, da tudi mi nismo za to, da se zaključi
               postopek denacionalizacije, je daleč od resnice. Sklad kmetijskih zemljišč je
               praktični primer, da to ne drži. In dejstvo je, da občine od tega sklada ne dobivajo
               od koncesij v državnih gozdovih niti evra. To je edina koncesija v tej državi, ki je
               sklenjena na način, da občini ne pripada niti evra. Pa ji pripada po zakonu, po
               ustavi, po vseh predpisih, vendar se enostavno ne da spremeniti niti enega zakona, da
               bi do te spremembe prišlo.</p>
               <p>In zakaj pravzaprav nima Vlada interesa, da do te spremembe pride, da bi lahko tudi
               pri Skladu kmetijskih zemljišč občine dobile del teh koncesnin oziroma odškodnin za
               koncesije in tudi del zakupnin za državna kmetijska zemljišča iz enostavnega razloga:
               10% teh prihodkov, ki jih ustvarja Sklad kmetijskih zemljišč in gozdov, se namenja
               Slovenski odškodninski družbi, ki izplačuje potem tudi določene zneske in postopke za
               to, da upravičenci dobijo sredstva tudi iz naslova Slovenske odškodninske družbe. Če
               bi seveda 30, 40, 50% koncesnin in zakupnin pripadalo občini, bi seveda tudi
               Slovenski odškodninski družbi pripadalo manj sredstev, ker jih dobi toliko, kolikor
               jih dejansko sklad, torej 10% tistega, kolikor jih ustvari s svojimi pogodbami, ki
               jih pač sklepa na ta račun. In tukaj se zopet za hipec vrnem nazaj na to dejstvo, da
               bi Vlada morala zapisati v cilje in načrte tega zakona, če že zavaja javnost, da ne
               sme priti do javnofinančnih obremenitev zlasti države, bi morala zraven napisati, da
               tudi ne sme priti do obremenitev občin. Ampak ne samo, da se tega ne želi zavedati,
               zavrača prav vse rešitve, ki bi občinam omogočile, da pridejo do vira, s katerim bodo
               lahko izplačevala izgubo sredstev, ki jih bodo zahtevali upravičenci. Občine tega
               vira nimajo na razpolago, država ga ima v imenu Sklada kmetijskih zemljišč. In to
               mislim, da je resnično eden od tako velikih problemov, da ga je nemogoče reševati na
               ta način, kot je tukaj zapisano, da bomo zdaj pa v treh mesecih, kar vse zaključili.
               Ne, daleč od tega, dragi moji! S tem zakonom se bodo postopki še bistveno bistveno
               razširili in zavlekli, končali bodo na sodiščih in tudi to pravdanje na sodiščih
               seveda ne bo kar tako po enostavnem postopku zaključeno. Še huje pa bo, če se bo
               dejansko na ta sodišča pritiskalo, da zaključijo te postopke, pa ne glede na to, ali
               je vse pravno čisto ali ne.</p>
               <p>In če je minister v uvodu predstavitvi tega zakona govoril o tem, da gre za pravno
               varnost - ja, ta zakon ponovno odpira zelo veliko vprašanje pravne varnosti v naši
               državi, v kolikor bo sprejet. In mislim, da ga resnično v takšni obliki ne smemo
               sprejeti in dajmo raje se vprašati, ali ne bi zaključili denacionalizacijo na način:
               da ugotovimo, do tukaj smo po postopkih prišli, ugotavljamo, da so nekateri resnično
               ali nerešljivi in jih ne rešujemo na način, da se vrača v naravi, se oceni, kakšne
               odškodnine se temu upravičencu da, in si jutri podamo roko in gremo narazen. Vendar,
               ne! Gremo drugo pot, tako da bomo dejansko še bolj obremenili državni proračun, še
               bolj bomo obremenili občinske proračune, nekdo bo pa še vedno govoril, da je bilo to
               vse skupaj zastonj.</p>
               <p>Res ne razumem takšnih razlag in v izogib takšnim razlagam in takšnim zavajanjem je
               res težko podpreti tak zakon in pričakujem, da dejansko ta zakon ne bo podprt, ker ne
               prinaša nobenih pametnih, predvsem pa ne pravno čistih rešitev. Hvala.</p>
            </sp>
            <sp xml:id="SDZ4-Redna-32-2007-10-25.sp149">

               <speaker>PREDSEDNIK FRANCE CUKJATI:</speaker>

               <p>Hvala. Gospod Žnidaršič.</p>
            </sp>
            <sp xml:id="SDZ4-Redna-32-2007-10-25.sp150">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod predsednik. Prav gotovo ima ta zakon pomanjkljivosti, zaradi
               katerih ga ne bom podprl. Podprl ga ne bom zato, ker se ve, da je v nerešenih
               primerih lastninjenja, vračanja podržavljenega premoženja, da je ta zamuda pri
               rešitvah nastala zaradi praviloma neutemeljenih zahtevkov, zaradi spornih zahtevkov,
               zaradi nedokazanih upravičenj in tukaj hiteti pomeni, da bo prišlo do hudih napak,
               spodrsljajev in seveda zlorabe. In v tem smislu je zakon pisan na kožo tistih, ki bi
               radi dobili, pa niso upravičeni, in zaradi tega ni mogoče tega podpreti. Prav tako je
               znotraj tega zakona skrita želja in namera vračati tudi tistim, ki niti približno
               niso upravičeni do vračila podržavljenega premoženja. Pri tem mislim na tuje
               državljane, zlasti na avstrijske tuje državljane, ki so itak preveč dobili nazaj
               oziroma vse, kar so dobili, ne bi smeli, in treba bo pogledati, kdo je podpisoval in
               kdo je odobraval vračilo avstrijskim državljanom, katerih premoženje je bilo ostalo
               bivši Jugoslaviji in seveda s tem tudi Republiki Sloveniji na račun vojne škode. Ti
               državljani bi morali dobiti svoja upravičenja povrnjena od avstrijske države.
               Nekateri so to uresničili, nekateri najbrž niso, nekateri so zamudili rok, ki je bil
               s strani avstrijske države določen. In tistim naj bi mi sedaj velikodušno vračali
               premoženje. Zunanji minister je v nekem intervjuju izjavil, da je avstrijskim
               državljanom vrnjeno 90% vseh zahtevkov, da je bilo rešeno pozitivno. Kje je pamet
               tistih, ki to trdijo oziroma so to naredili? To je nezakonito! To je v nasprotju z
               interesom Republike Slovenije, to gre na škodo naših državljanov, tudi tistih, ki so
               med drugo svetovno vojno, na račun katere je to premoženje avstrijskih državljanov
               ostalo bivši državi in tudi naši! Kdo misli na tiste naše državljane, ki so izgubili
               vse svoje premoženje takrat premično, nekateri tudi nepremično premoženje, pa do
               danes niso dobili dinarja odškodnine? Mi bomo sedaj velikodušno vračali vsem po
               vrsti, seveda naši pa so zunaj zakona, zunaj možnosti dobiti del svojega premoženja
               nazaj prav iz tega premoženja, ki bi ga morali ne vrniti, pač pa prodati in dati
               našim, torej v sklad za povračilo vojne škode našim upravičencem. Tega ne delamo, to
               se odmika, Nemčija nam je dolžna nad 5 milijard ameriških dolarjev - o tem se ne
               pogovarjamo, ker smo dobri ljudje, ker dobre odnose kupujemo s ponižnostjo in z
               odpustki, ki so vredni milijarde dolarjev, napram našim državljanom pa se obnašamo
               neodgovorno in jih puščamo, da ne rečem, dobesedno v revščini, ker se po drugi vojni
               mnogi niso nikoli pobrali, ker so ob vse prišli, pa država - torej sedanje in
               prejšnje oblasti niso po tem vprašanju storile nič. Zaradi tega se jaz s takimi horuk
               vračanjem premoženja v treh mesecih ne morem strinjati.</p>
               <p>Tukaj se pojavlja še eno drugo zelo resno vprašanj, to je vprašanje sodnih
               zaostankov. Recimo, kje je logika, da bodo tisti, ki neupravičeno terjajo neko
               premoženje, sedajle takole pod roko na hitrico dobili v treh mesecih svoje rešitve,
               tisti, ki pa deset let čakajo na svojo pravično sodbo, bodo pa naprej čakali še malo
               dalj, na račun teh, ki jih bodo morala sodišča prednostno reševati. Vrstni red bi
               moral tam veljati za vse državljane. Marsikomu je sodba, ki ni izrečena, več vredna
               kot kakšno premoženje, ki še ni vrnjeno, pa bo čakal zaradi tega zakona še dalj časa.
               S tega vidika mislim, da to ne gre.</p>
               <p>Prav tako se v 3. členi skrivajo zanke, na katere je opozoril dr. Rode, in sprememba
               tega člena je taka, da manj natančno določa upravičenja kakor obstoječi veljavni
               zakon. Zaradi tega bi bilo treba ta člen spremeniti in mi bomo, če ne bo nihče drug,
               vložili ustrezen amandma v tem smislu, da se ohrani dikcija veljavnega zakona ne pa
               nova dikcija, ki pomembno spreminja pravi namen.</p>
               <p>Ne nazadnje je treba ugotoviti, da ta zakon postavlja denacionalizacijske upravičence
               v neenak položaj. In taki zakoni, ki postavljajo državljane v neenak položaj, so po
               mojem videnju nesprejemljivi in jih zaradi tega ni mogoče podpreti.</p>
               <p>Skratka, zakon je pisan na kožo nekaterim nestrpnim zahtevkom, ki nimajo temelja,
               postopki so dolgi zaradi tega, ker so neupravičeni vlagatelji za vrnitev svojega
               premoženja, in tega prav gotovo ne bi smeli pospeševati, čeprav bi še leta trajalo,
               treba je razčistiti do konca, kaj je s temi zahtevki, in potem pravično rešitev
               prinesti v skladu z zakonom, ki je že veljaven, ne pa zakon spreminjati zaradi tega,
               da se bo na hitrico reševalo, kajti na hitrico se lahko stvari ne naredijo dovolj
               natančno. V hitrih ravnanjih je mogoče storiti več napak in seveda tudi več zlorab. S
               tega vidika je zakon slab in ga prav gotovo ne bom podprl. Hvala lepa.</p>
            </sp>
            <sp xml:id="SDZ4-Redna-32-2007-10-25.sp151">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gantar, izvolite.</p>
            </sp>
            <sp xml:id="SDZ4-Redna-32-2007-10-25.sp152">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovani gospod minister, spoštovane kolegice in
               kolegi.</p>
               <p>Ko sem vzel ta zakon v roke, ga prebral, sem seveda rekel sam sebi: "No, saj sem
               vedel, končalo se bo tako, kot se je začelo, z revolucionarnim pravom." Leta 1945 in
               naprej so na revolucionaren način, z revolucionarnim pravom odvzeli in jemali
               komurkoli je bilo možno kaj vzeti v imenu neke družbene pravičnosti in tako naprej.
               In danes leta 2007 vračamo nazaj na enak način, kot se je vzelo, revolucionarno. In,
               če v tem Državnem zboru, kolegice in kolegi, včasih zavlada govor o preteklosti in ko
               se obtožuje, kdo je nosilec kontinuitete s prejšnjega režima ali ne, potem moram
               reči, da če kdo predstavlja kontinuiteto revolucionarnega prava, ga predstavlja ta
               Vlada in vi, gospod minister s takšnim zakonom. Dejstvo je, da je seveda
               denacionalizacija, tako kot je bila pri nas postavljena, velik in resen problem,
               nesrečno zastavljen problem. V bistvu je pojem napačen. Ne gre za denacionalizacijo,
               ampak v bistvu gre za restitucijo. In to je predlagana sprememba zakona, zakon o
               dokončanju restitucije. Zakon, ki želi vrniti lastniško pravna razmerja na leto 1945,
               ne da bi ob tem upošteval, da se je od leta 1945 zgodilo, kar se je pač zgodilo, na
               takšen ali drugačen način in da se tudi lastniška razmerja v tem času se spreminjala
               in tako naprej. Če bi želeli, bi rekel, takšen zakon, ki ga nima nobena država -
               nekoliko boljše poznam nemški sistem, tam je sistem jasen, več kot so ti vzeli, manj
               dobiš nazaj, relativno glede na vsoto ali pa na vsoto, ki so ti jo vzeli oziroma na
               objekte in praviloma seveda ne v naravi. In še danes trdijo, da so bili celo preveč
               širokogrudni. Dejstvo je, če bi šli po tej poti tudi lastnine kot demokratične
               pravice in standarda, ali boste obnovili in bi že morali vse hipoteke na zemljiščih
               in objektih, ki so bili takrat dani. Zakaj tega ni, zakaj ni obnove teh hipotek?
               Zakaj ni lastnina vračana in restituirana na leto 1945 v državi, ki je kljub temu
               preživela in družbi 60 let, zakaj to ni narejeno na takšen način? Jaz sem prepričan,
               da ni mogoče naprej v preteklost s takim zakonom in s takšno rešitvijo in ta zakon je
               pravzaprav logika vsega, kar se je dogajalo zdaj, njegova, bi rekel, dramatična, celo
               bi rekel, sarkastična dovršitev in zaključek. In v tem smislu ni naključje, da je
               tu.</p>
               <p>Sam sem se pogovarjal o tem, večkrat sem sodeloval, seveda sem tudi vračal v svoji
               funkciji to premoženje in se spominjam nekega pogovora leta 1991, 1992, takoj po
               sprejetju tega zakona. Mislim, da me je nek ugleden liberalni politik iz Anglije
               spraševal, kakšen zakon smo sprejeli, in sem mu razložil vse to, in da bomo vrnili
               nazaj v naravi, in on se je zelo čudil. On se je čudil: kako v naravi, kako pa
               mislite to v naravi vrniti po 60 letih in tako naprej. Kaj pa, če tisto, kar je bilo
               odvzeto v naravi, ne obstaja več v obliki, v kateri je bilo odvzeto, in se je
               lastninsko pravno in vrednostno to spreminjalo - kako boste vrnili to v naravi? In mi
               je rekel: "Zelo enostavno, poglejte, je rekel, "denacionalizacija je tako kot naravna
               nesreča. Vsakdo, ki ima lastnino, ve, da se to lahko zgodi. In vsakdo tudi ve, če se
               zgodi, in ko se popravi, nekaj boš dobil nazaj, vsega pa nikoli ne." In po tej logiki
               so narejeni vsi drugi zakoni o denacionalizaciji, razen slovenskega. In mislim, da
               nas ta zakon blokira v razvoju že 15 let, na način, kot je narejen, in na način, kot
               se bo zaključil. Pa tudi danes mi ne bomo vedeli, in to je problem, v tem času je
               njiva, ki je bila odvzeta, postala pot in potem je postala javna cesta. In imate 7.
               člen in 8. člen, ki ga bom amandmiral v drugem branju samo zato, da bom pokazal na,
               kako bi rekel, na neverjetno, lahko bi rekli, ironijo in sarkazem teh rešitev, ki so
               tu noter - na neverjetne norosti tega člena, ki ga bom amandmiral na poseben
               način.</p>
               <p>Tu bi rad povedal naslednje. Veliko tega premoženja, ki je bilo vrnjeno, že zdavnaj
               tudi ni več tam, kjer je bilo. Saj je tako tudi prav, svet se spreminja. Jaz vem iz
               prve roke, da je del finančnega premoženja, ki je bilo vrnjeno, in je bilo oblikovano
               v finančno premoženje, izginilo in izpuhtelo v zrak ob argentinski finančni krizi.
               Nič hudega, to se pač zgodi.</p>
               <p>Kar zadeva T2, bi jaz v nasprotju s kolegom Zagorcem ocenil in pohvalil investitorja,
               za katerim stoji največja slovenska cerkev, da je tako pogumno investiral v T2. In
               ker se malo bolje spoznam na telekomunikacije, mislim, da bo premalo, če dodamo še
               dva porno programa, da bi lahko rešili to investicijo, kajti tako močan je ta
               zalogaj. Iz tega je mogoče tudi razvidna ta denacionalizacijska lakota, ki še
               obstaja.</p>
               <p>Sam menim, da so nekateri členi takšni, da mi res vzbujajo strah in dvigujejo lase.
               Rekel bi, no, da je 7. člen nekaj takšnega, kar dobesedno zavrti državo nazaj v leto
               1945. Ali lahko to naredimo? Dajmo poskusiti! Jaz ne vem, če se to da, da smo vsi, bi
               rekel, za 60 let starejši - mene še ne bi bilo! Ali to lahko naredite? In naredite,
               da se to ne bi zgodilo in potem vrnete zadevo nazaj. Jaz ne razumem kako boste vrnili
               neko javno sredstvo v last, če se občina ne bo smela pogoditi z nekom, ki še ni
               lastnik. Občina bo morala to odkupiti od nekoga, ki še ni lastnik. In če tega ne bo
               naredila bo potem meni nič, tebi nič ta upravičenec dobil in pot in lastnino nazaj in
               tako naprej. 8. člen, ki je kratek, je super. Jaz bom tu dodal amandma, in sicer: Če
               dobi nazaj zazidano zemljišče v smislu te določbe tega 8. člena, če dobi nazaj mora
               zgradbo na tem objektu porušiti v treh mesecih. Če jo legalizira, mora državi
               odšteti, ne državi, občinskemu proračunu odšteti prirastek, ki nastane v ceni med
               nezazidljivim in zazidanim stavbnim zemljišče. Že sedaj napovedujem amandma. Ti
               amandmaji so nonsens, ampak nonsens, ki bodo pokazali na nonsens teh določb tega
               člena. Res vas sprašujem, ali je treba to narediti na takšen način. Priznam, zadrege
               ob denacionalizaciji, denacionalizacijski zakon, tak kot je, in to vam povem iz prve
               roke, vodil sem postopke - ne jaz, ampak v službi, ki sem jo vodil - in vem, da je,
               kot bi rekli Angleži, v nekaterih določbah, bi rekli Angleži "selfdefiting" -
               samoizničevalen. In to zato, predvsem zato, ker naleti na toliko različnih konkretnih
               situacij oseb, okoliščin, neurejenih stanj, ki odstopajo od realnosti, da se
               zablokira samo sebi. In namesto da bi takrat naredili enostavne zakon, postavili neko
               načelo pravičnosti, ki bi, recimo, tistim, ki so izgubili manj, pa jih je več, vrnili
               čim več, in tistim, ki so izgubilo veliko, pa jih je malo, bi vrnili nek manjši
               delež, tako kot so naredili, recimo, v Nemčiji ali kjer drugje, in bi imeli danes te
               stvari rešene in kolikor toliko vzdržno, tudi etično in moralno vzdržno, situacijo
               glede tega. Tako imamo pa spore, konflikte in nerešene probleme.</p>
               <p>Jaz zakona v prvi obravnavi ne bom podprl, moja beseda in moj glas na sivi tipki ne
               bo štel nič, ampak napovedujem za drugo obravnavo vložitev amandmajev že zaradi tega,
               da bi opozoril na absurdnost nekaterih členov. Hvala lepa.</p>
            </sp>
            <sp xml:id="SDZ4-Redna-32-2007-10-25.sp153">

               <speaker>PREDSEDNIK FRANCE CUKJATI:</speaker>

               <p>Besedo ima gospod Jerovšek.</p>
            </sp>
            <sp xml:id="SDZ4-Redna-32-2007-10-25.sp154">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi, gospod minister! V
               obdobju, ko se Slovenija pripravlja na predsedovanje EU, in znotraj tega je tudi
               dialog med civilizacijami in kulturami, medverski dialog, imajo eni kolegi tukaj
               probleme s civilizacijskimi normami. Ena od osnovnih civilizacijskih norm je seveda
               tudi vračilo ukradenega premoženja. Tu pa ti isti tudi širijo versko nestrpnost, s
               ščuvanjem, hujskanjem, podtikanjem in še čem, da ne govorimo o kulturi dialoga. Eni
               imajo očitno probleme s poznavanjem evropske krščansko-židovske civilizacije, bolj so
               navezani očitno na dediščino kavkaško-mongolskega idola Josipa Vasinjoroviča in so še
               danes očarani z njegovimi rešitvami, njegovimi idejami in trdno stojijo za njegovimi
               idejami oziroma za idejami njegovega kronskega princa Kardelja. Moram reči, da je
               očitno, da se jih civilizacijskih dosežki Evrope niso dotaknili in zaradi tega tukaj
               poslušamo tako neznosne, tako retrogradne, tako dogmatske izjave in izpade. Ampak
               prihajajo pa ravno tudi iz vrst, kjer so pa za svoje upravičence, ki so v kontakt z
               revolucionarnimi oblastniki prišli preko porok in vsega tega, za tiste in sami zase
               so takoj poskrbeli, ko so bili na oblasti. Prvi so bili denacionalizacijski primeri
               rešeni, ko so reševali te denacionalizacijske upravičence, ki so bili v trdih
               povezavah z vašimi strankami. Ko smo poskrbeli sami zase - je vaša filozofija - potem
               je treba preprečiti nadaljnje reševanje tega na podlagi civilizacijskih norm.</p>
               <p>Glejte, moram reči, da so vsi ti argumenti, ki jih navajate glede vračila gozdov, pa
               naj bo komur koli, neupravičeni. Takrat ste tulili, kot da bodo gozdovi odneseni, da
               bo v trenutku vse posekano, da bodo goloseki in sedaj - gospa, vi s Primorske, jaz se
               pa boljše na gozdove spoznam, ker sem jih dosti sekal na lastni kmetiji - sedaj so
               gozdovi bistveno boljši, se je začelo gospodariti in cena lesa je znatno padla, kajti
               prej sta z gozdovi upravljali Udba in partija in sta se financirali iz tega, kmet pa
               ni dobil nič. In recimo, plačevali so biološko amortizacijo, ampak gozdna
               gospodarstva niso pogozdovala. Na našem terenu je prej včasih bil kostanj plevel in
               ga ni bilo, v 60-ih letih prejšnjega režima je zaraslo ogromno kostanja, ki je pri
               lesni masi plevel, ker niso pogozdovali, čeprav so si zaračunavali biološko
               amortizacijo. Moram tudi reči, da takšno na pamet govorjenje me ne čudi oziroma se
               sprašujem, o kakšnih "naših gozdovih" je gospod Kontič govoril: "nekdaj naši". Ali je
               to preko tega, da je predsednik Zveze borcev ali je bil verjetno nekdanji funkcionar
               pri partiji ali še pri kakšni drugi organizaciji, ki je upravljala z gozdovi
               posredno, kajti jaz o tistih gozdovih, ki niso bili del naše kmetije, nisem nikoli
               govoril o "naših gozdovih". Očitno pa je imel neke povezave, da so bili vse to preko
               partije "naši" - tisti, ki so bili partijci. Tu "osporavate" tudi to, da prihaja pri
               takšni realizaciji takšnega zakona tudi do nekaterih napak. Jaz se strinjam, da so
               verjetno nekateri tuji državljani že bili poplačani. To je bil del sporazuma
               Tito-Kreisky in Tito-Brandt, vendar tisti, ki imate tu pri roki še Titove diplomate
               in imate neposredne povezave z njimi, niste nikoli povedali, kaj je v tem sporazumu
               bilo, kam je šel tisti denar, kaj je bilo določeno, nočete ga pokazati. In seveda so
               tisti tuji državljani danes lahko veseli, da jih bivši partijci ščitijo, da lahko
               ponovno vlagajo zahtevke, ker vedo, da je jugoslovanski del denarja šel v neke čudne
               žepe. Nič denarja niso dobili ti izseljenci, čeprav je gospod Žnidaršič zdaj očitno
               na strani tistih, ki so krivice delali, in tako naprej. Povejte, kam je šel tisti
               denar iz sporazuma Tito-Kreisky, kateri avstrijski upravičenci so dobili, da ne bodo
               še enkrat dobili v Sloveniji. Jaz se s tem strinjam, samo vi imate dokumentacijo, vi
               ste skrili, .../Medklic iz klopi./ vaši politični predhodniki in predniki so to
               delali. In zato ne sprejemam marsičesa tega. Gospa Beblerjeva je tudi razkrila še eno
               pomembno stvar in zaradi tega je takšna razprava dobra. Ona je dejala tudi, da
               ministrstvo, ki je pripravilo ta zakon, ni določilo bolj primernega tajminga, kdaj
               sme Vrhovno sodišče objaviti sodbo v zadevi Rožman. To bom povezal z njenim
               predlagateljem ali pa idejnim vodjem, gospodom Miheljakom, ki je včeraj govoril o
               Peterletu. Nekdo mu je spretno podtaknil Rožmana, teme kulturnega boja, a tega ni
               storila levica. Opa! Gospa, Beblerjeva se je izdala, je storila levica, seveda je
               storila. Ko govoriva o umoru v družini, skorajda ne bi dvomil, kdo je to storil, a
               vse skupaj spominja na umor iz ljubosumja. Da pride razsodba Rožman ven nekaj dni
               pred volitvami, ni naključje. Nisem marksist, a tukaj le velja tista njihova:
               naključja ni. In moram reči, da izjava, intriga gospoda Miheljaka je ne samo značilna
               za marksiste, ampak je na nivoju diplomiranca kakšnega iz univerze Džerdžinskega.
               Seveda pa se je gospa Beblerjeva s tem zelo zelo vpletla v neodvisnost sodstva. Ona
               je predpostavila, da je danes v sodstvu še tako, kot je bilo v času njihovega
               vladanja, da so pritiskali na sodstvo, in jaz trdno vem in upam, da bodo ravno
               sodniki zanikali to izjavo - danes so nekateri kandidati za ustavne sodnike. Jaz sem
               trdno prepričan, da je bila to planirana provokacija, pa vendar ne s strani tistih,
               ki jim Miheljak in Beblerjeva podtikata. In seveda moram vedeti, kako se nam
               manipulira v tej državi, tudi preko medijev.</p>
               <p>Treba je reči, da vam iz opozicije, ki včasih deluje kot obsedena, ko gre za
               denacionalizacije pridobitve - jim nasprotujete -, da ustreza zavlačevanje vračanja
               premoženja. Ustreza vam nereševanje tega problema, ustrezajo vam nedokončani procesi,
               kajti to je del vašega političnega orožja za kulturni boj in za vse drugo. Danes ste
               številne primere tukaj navedli, in boste storili vse, da bi se to podaljševalo v
               neskončnost. Čeprav, ko premoženje, ki je bilo ukradeno, zaplenjeno, dobi pravega
               gospodarja, so ti gospodarji, to pa je sedaj že dosti primerov, bistveno boljši
               gospodarji in bistveno bolj socialni do svojih delavcev, zaposlenih, kot so tajkuni,
               ki ste jih proizvedli vi in ste jim podarili in jim omogočili lastninjenje nekaterih
               slovenskih podjetij. Pa jim ni bilo nič ukradenega! Bistveno boljši in bistveno bolj
               socialni! In ti primeri so danes že navedeni - zadnjič sem na televiziji gledal
               delavce v nekih gozdovih, ki so rekli, da so bistveno boljši novi lastniki od
               prejšnjega gozdnega gospodarstva. Gozdna gospodarstva niso kriva, tam sta upravljali
               udba in partija. Ves dohodek je šel na ta dva naslova. Zaradi tega skušate
               prepričati, skušate zapeljevati, manipulirati s prebivalstvom in se s tem poglobljeno
               ukvarjati. Vendar, vračilo je civilizacijska norma. In z vašimi inkvizicijskimi
               metodami mračnjaštva se ne strinjam. Zaradi tega je skrajni čas, da se to leto
               oziroma v teh ne vem koliko letih od sprejema zakona konča in da se tudi tisti
               nekateri upravni organi, ki se tega iz ideoloških razlogov branijo na vse načine,
               morajo tudi obnašati kot se spodobi za uslužbence države in pravne države. Hvala
               lepa.</p>
            </sp>
            <sp xml:id="SDZ4-Redna-32-2007-10-25.sp155">

               <speaker>PREDSEDNIK FRANCE CUKJATI:</speaker>

               <p>Hvala. Gospa Beblerjeva ima repliko.</p>
            </sp>
            <sp xml:id="SDZ4-Redna-32-2007-10-25.sp156">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsednik. Jaz bom rekla vseeno, gospod Jerovšek, pa glede na to,
               da vi mene stalno poimenujete Beblerjeva, bi jaz vam morala reči Jerovškov.</p>
               <p>Glede tajminga, ja, sem govorila. Če sem pravilno prebrala in tudi slišala v
               prispevku na televiziji, se je predsednik Vlade pridušal čez to, da je kandidat na
               sedanjih volitvah, gospod Peterle, dobil tudi zato manj glasov, ker je Vrhovno
               sodišče ravno v tem času pred prvim krogom volitev objavilo razveljavitveno sodbo v
               zadevi Rožman. In glede na to je bilo razumeti, da je pač predsednik Vlade sodil, da
               tajming objave te sodbe ni bil pravi. In kot veste, se je predsednik Vrhovnega
               sodišča zelo jasno pravzaprav odzval na to trditev. In glede na to, ker nas čaka še
               drugi krog, sem prepričana, da je tajming priprave tega zakona tudi nepravi. Ker ne
               glede na to, ali so ljudje, ki naj bi volili Peterleta, verni ali ne, mnogi od njih
               se ne strinjajo s takšnim procesom denacionalizacije. Zato menim, da je tajming
               priprave tega zakona napačen, ker tudi ta utegne slabo vplivati na razpoloženje
               volivcev, od katerih bi se sicer pričakovalo, da bodo v drugem krogu volili gospoda
               Peterleta.</p>
               <p>No, sicer pa, ko govorite o naših političnih predhodnikih, pa, gospod Jerovškov, saj
               je tudi vaš šef eden od teh političnih predhodnikov. Hvala lepa.</p>
            </sp>
            <sp xml:id="SDZ4-Redna-32-2007-10-25.sp157">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Veršnik. Gospod Žnidaršič, niste bili citirani. Ja,
               oprostite. Izvolite.</p>
            </sp>
            <sp xml:id="SDZ4-Redna-32-2007-10-25.sp158">

               <speaker>MAG. FRANC ŽNIDARŠIČ:</speaker>

               <p>Hvala lepa. Torej, naprej bi rad povedal, da Jerovšek govori o vsem, samo o zadevi,
               ki je na dnevnem redu, ne. In v tem smislu sem zadnji med tistimi, ki bi me lahko
               potiskali, gospod Jerovšek, na stran tistih, ki so delali take ali drugačne krivice v
               preteklosti. In to moramo povedati. Tako da svoje zmedenosti v tem smislu, da ne
               veste, o čem govorimo, ne smete uporabljati za to, da žalite ljudi z etiketami, ki
               jim ne pripadajo. Jaz sem bil takrat še zelo majhen, ko je bila izpeljana
               denacionalizacija. Sem žrtev vojnega nasilja, družina je izgubila vse premoženje, pa
               še dva člana zaradi tiste vojne, in v tem smislu ne zaslužim nobenih takih etiket.
               Bil pa sem član Zveze komunistov, tako kot vaš šef, ampak sem na tisti čas ponosen.
               Namreč, jaz sem mislil, da je to, da moraš biti solidaren, da moraš več delati kot
               drugi za enak denar, plačeval sem neko članarino, nikoli nisem bil na oblasti in nič
               ne vem o krivicah, ki jih je tisti režim komu naredil. Jaz med njimi nisem bil. Moram
               pa reči, da sem bil pa v svojih razpravah kritičen do takratne oblasti, za razliko od
               mnogih tistih, ki so do leta 1990 skrbno molčali in so zdaj junaki, ko ni več
               nevarno. Tako da v tem smislu bi vas prosil, da se vzdržite etiket, ki mi ne
               pripadajo. Hvala.</p>
            </sp>
            <sp xml:id="SDZ4-Redna-32-2007-10-25.sp159">

               <speaker>PREDSEDNIK FRANCE CUKJATI:</speaker>

               <p>Hvala. Gospod Veršnik, imate besedo.</p>
            </sp>
            <sp xml:id="SDZ4-Redna-32-2007-10-25.sp160">

               <speaker>RUDI VERŠNIK:</speaker>

               <p>Hvala za besedo. Lep pozdrav gospodu ministru, vsem prisotnim! Kako lahko je nekaj
               vzeti in kako težko je neupravičeno odvzeto vrniti, lahko spremljamo od konca leta
               1991, ko je bil sprejet Zakon o denacionalizaciji, in vse do danes, ko ugotavljamo,
               da še vedno ni v celoti vrnjeno po vojni neupravičeno odvzeto premoženje. Vračanje
               premoženja je bilo kljub zakonu, ki naj bi ga znali vsi enako brati, v veliki
               odvisnosti od volje birokratov na upravnih enotah in posameznih vlad oziroma
               pripravljenosti izvajanja zakona. Seveda pa je bilo pomembno, komu se je vračalo.
               Prepričan sem, da so tisti, ki so bili blizu oblastem, proces denacionalizacije
               končali kar hitro, ostali pa bitko za neupravičeno odvzeto premoženje bojujejo še
               dandanes.</p>
               <p>Kako se je odvijalo vračanje po vojni odvzetega premoženja, sem od blizu spremljal
               tudi sam. Prve težave so se začele že na upravni enoti, kjer ni bilo dovolj primerno
               usposobljenih kadrov. Na odločbo upravne enote se je prvi pritožil zavezanec za
               vračilo - na prvi stopnji, organ ministrstva. Za odgovor je bilo treba čakati eno
               leto. Naslednja stopnja je bilo Upravno sodišče, kjer je bilo treba ponovno čakati na
               odločbo več kot eno leto. Le-to je zadevo vrnilo upravni enoti in tako se je zadeva
               vrtela celih 15 let, s tem, da se je eno leto pritožba obravnavala tudi na Vrhovnem
               sodišču. Kljub nesporni odločenosti sedanje Vade, da se ta proces končno zaključi, se
               je Vlada odločila, da v parlamentarno proceduro pošlje predlog zakona o zaključku
               postopkov vračanja podržavljenega premoženja. Eden od ključnih členov je 4. člen
               novele, kjer so predpisani bistveno krajši roki odločanja na sodiščih, odslej bodo
               morala sodišča o zahtevku odločati v roku treh mesecev. Isti roki veljajo tudi za
               odločanje sodišč v vseh rednih, izrednih pravnih sredstvih. Upravno sodišče mora v
               skladu s predlagano novelo zakona odločiti v roku 30 dni, Ustavno v roku 60 od
               prejema popolne vloge za vse ustavne pritožbe. Rok 60 dni je določen tudi za postopek
               ugotavljanja državljanstva. Več novosti je tudi pri vračanju zemljišč, kjer se
               zahteva, da se upravičenec in Sklad kmetijskih zemljišč in gozdov Republike Slovenije
               dogovorita v roku 60 dni, nasprotno upravni organ ali sodišče izbere nadomestno
               zemljišče kot obliko odškodnine. Vse navedeno, skupaj z ostalimi novostmi, ki jih
               prinaša Predlog zakona o zaključku postopkov vračanja podržavljenega premoženja,
               pomeni garancijo za dokončanje procesa vračanja neupravičeno odvzetega premoženja, ki
               je vse od osamosvojitve dalje prava sramota za pravno državo.</p>
               <p>Spoštovane kolegice in kolegi! Ne pozabimo, da je v Evropi privatna lastnina
               svetinja, mi pa smo polnopravni člani te skupnosti. Mar ne? Hvala.</p>
            </sp>
            <sp xml:id="SDZ4-Redna-32-2007-10-25.sp161">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Drofenik.</p>
            </sp>
            <sp xml:id="SDZ4-Redna-32-2007-10-25.sp162">

               <speaker>MARJAN DROFENIK:</speaker>

               <p>Hvala lepa, spoštovani predsednik. Gospod minister, poslanke in poslanci! Ko sem bil
               leta 1991, 16 let približno mlajši kot danes, se nekako takrat začne tudi moja, če
               tako rečem preprosto, politična kariera. In vem, da sem kot podpredsednik izvršnega
               sveta takratne skupščine občine spremljal sprejemanje te zakonodaje in pravzaprav
               razmišljal, kaj bo prinesla. In se spomnim, kakšne so bile takrat diskusije, podobne
               kot danes. Mogoče malo manj, celo ostre in naperjene nekatere zadeve, kot sem jih
               danes poslušal. Rekel bi, da sem takrat pravzaprav razmišljal, istočasno se je pa
               začenjal proces lastninjena po Markovičevi zakonodaji. Ustanavljale so se by-pass
               firme. Preko teh by-paas firm, skoraj vsak direktor večje trgovske firme je imel
               kakšno grosistično by-pass firmo, se je potem verižilo in nazadnje so se preko male
               firme kupile velike firme. In takrat sem pravzaprav razmišljal, dobro, verjetno gremo
               v kapitalizem, pa je potrebno, da na nek način olastninimo in olastninili bodo tisti,
               ki so sposobnejši. Istočasno sem pa razmišljal, potem pa naredimo vsaj to in vrnimo
               tisto, kar je bilo pred 45-imi leti ukradeno, vzeto po revolucionarnih zakonih. In
               pravzaprav izhajam iz družine, ki nima problemov, nič ji ni bilo vzeto, pa nič ni
               dobila vrnjeno, pa kljub vsemu podpiram denacionalizacijo. Zaradi tega, ker se mi zdi
               in sem trdno prepričan, da je zasebna lastnina tista lastnina, ki daje jamstvo
               gospodarjenju, ki daje jamstvo, da imaš neko zaupanje, da gradiš še več. In ta več,
               daje še več in to daje delo. Ko smo to gledali, istočasno sem bil takrat v tistem
               obdobju od 1992 leta naprej tudi štiri leta predsednik denacionalizacijske komisije.
               In ko smo izdajali prve odločbe in ko so prihajale pritožbe, po nastopu vlade LDS-a
               so praktično vse odločbe začele padati, ni deloval odškodninski sklad, ni delovalo
               nič. Prvih nekaj let je bil velik problem. In verjetno je še kdo drug, ki se je
               ukvarjal s to problematiko. Rekel bi, da je zadnji čas, da to zakonodajo oziroma to
               temo denacionalizacije spravimo z mize, mislim, da bomo vsi lažje delovali. Bi pa
               rekel, da se že dolgo, dolgo nisem tako neprijetno počutil, kot sem se počutil danes.
               Mislim, da smo unikum v Evropi, da je pri vsaki temi, pa naj gre za šolstvo, pa naj
               gre zdaj za denacionalizacijo, pa naj gre še za kakšen drug problem, se pojavi
               problem Rimsko-katoliške cerkve. Ni mi sram priznati, da hodim v cerkev, da sem
               veren. Pa moram reči, da tako neprijetno sem se počutil še samo v 60-ih, 70-ih letih,
               ko sem končal študij in ko sem bil zaposlen kot diplomirani strojni inženir in so me
               vsako leto enkrat spravljali v partijo. Takrat sem moral povedati, da ne bom šel v
               partijo, ker hodim v cerkev in potem mi je dopovedoval, kako sem starokopiten in tako
               naprej. Veste, to kar sem danes poslušal, to moram reči, da sem bil žalosten, čeprav
               bom rekel pa tole. Glejte, Rimskokatoliška cerkev je v zgodovini dobila neko
               premoženje. In to premoženje je služilo javnemu dobru, Slovencem, vernim in nevernim.
               Spomnimo se škofovih zavodov, spomnimo se samostanskih šol, spomnimo se še marsikaj
               drugega. Po 45. letu tega ni bilo sicer več. Danes, ko to dobivajo nazaj, zopet imamo
               škofove zavode, imamo v Mariboru gimnazijo, ljudje božji, saj ta denar gre v koristno
               stvar, brez tega tudi inštitucija kot cerkev ne more delovati. Zaradi tega sem rekel,
               da smo unikum. In takšnega napadanja institucije še nisem slišal v nobenem evropskem
               parlamentu kot se dogaja pri nas, na vsaki drugi, tretji točki dnevnega reda.
               Spomnimo se za nazaj, pri šolski zakonodaji, 80% na 100%, pa dajmo se malo zamisliti.
               Mogoče sem skrenil malo stran, vendar se mi zdi, da sem tu po šestih mesecih sedenja
               v tem parlamentu, priznam, da sem se danes počutil tako neprijetno, da bi me skoraj
               postalo sram, da hodim v cerkev. Hvala lepa.</p>
            </sp>
            <sp xml:id="SDZ4-Redna-32-2007-10-25.sp163">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite, imate besedo. Vi se lahko javite kadarkoli k
               razpravi. Izvolite.</p>
            </sp>
            <sp xml:id="SDZ4-Redna-32-2007-10-25.sp164">

               <speaker>DR. LOVRO ŠTURM:</speaker>

               <p>Hvala za besedo, spoštovani gospod predsednik Državnega zbora. Res sem prosil za
               besedo, pa se ne javljam vsebinsko, ampak proceduralno. Žal sem bil v to prisiljen.
               Najprej naj pojasnim to, da če ministra ni v dvorani, ker je nekdo od poslanske
               skupine združene liste v razpravi prej omenil, Socialnih demokratov, se opravičujem,
               to ne pomeni, da minister ne spremlja tega drugje. Tako sem razpravo tisti kratek
               čas, ko me tukaj ni bilo oziroma ne v vidnem polju, spremljal. Pač pa se sedajle
               oglašam zaradi nečesa drugega. Razpravo ves čas pazljivo spremljam, vendar
               spoštovanega predgovornika, ki je ravnokar govoril, nisem mogel dobro spremljati,
               kajti v Poslanski skupini Socialnih demokratov je zelo živahen medsebojni živ-žav,
               pogovor, in ko sem prosil najbližjega, spoštovanega poslanca Kumra, da, mimogrede sem
               rekel, da ne morem slišati, je odvrnil, saj vam ni treba poslušati. Moram reči, da
               sem ogorčen nad tem. .../glas iz dvorane/... Ne morete protestirati proti temu, kar
               se je zgodilo. Ja. To se je zgodilo. To sem slišal, to ste odvrnili in ste z
               medsebojnim živahnim pomenkovanjem nadaljevali tudi kasneje, tako da nisem mogel
               spremljati izvajanje spoštovanega predgovornika.</p>
            </sp>
            <sp xml:id="SDZ4-Redna-32-2007-10-25.sp165">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kumer, imate repliko. Izvolite.</p>
            </sp>
            <sp xml:id="SDZ4-Redna-32-2007-10-25.sp166">

               <speaker>DUŠAN KUMER:</speaker>

               <p>Če bi to bilo res, kar je sedaj izjavil spoštovani gospod minister, bi se opravičil.
               Ampak sedaj pa prosim, da se minister opraviči meni, ker jaz tega izrekel nisem. Sem
               pa na glas izrekel, ko je kolega rekel, da nič niso imeli nacionalizirano, in tudi
               nič nazaj niso dobili, in je rekel, jaz sem eden od tistih, sem pa rekel, pri nas pa
               smo imeli nacionalizirano, pa nič nazaj nismo zahtevali. Edino ta stavek sem izrekel
               v tem kontekstu in nič drugega. Prosim, gospod minister, da se mi v parlamentu, kjer
               je moja hiša, naša hiša, ne vaša hiša izvršne oblasti, za to insinuacijo, ki ste jo
               sedaj izrekli, opravičite. Tukaj na istem mestu.</p>
            </sp>
            <sp xml:id="SDZ4-Redna-32-2007-10-25.sp167">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, replike na repliko ni. Lahko se pa prijavite k razpravi.
               Izvolite.</p>
            </sp>
            <sp xml:id="SDZ4-Redna-32-2007-10-25.sp168">

               <speaker>DR. LOVRO ŠTURM:</speaker>

               <p>Pač nadaljujem razpravo. To je bila glasna opomba, to je bila tista, ki me je motila,
               ki mi je preprečevala, da bi slišal, kar je spoštovani predgovornik govoril, zato sem
               vam preko klopi rekel, da prosim, da ne morem slediti razpravi in na kar ste dejansko
               odvrnili, saj vam ni treba. Pač povem to, kar sem slišal, kar sem povedal in več
               povedati ne morem.</p>
            </sp>
            <sp xml:id="SDZ4-Redna-32-2007-10-25.sp169">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Širca.</p>
            </sp>
            <sp xml:id="SDZ4-Redna-32-2007-10-25.sp170">

               <speaker>MAJDA ŠIRCA:</speaker>

               <p>Če nadaljujem tam, kjer se je moj kolega, gospod Drofenik, ustavil. Ni čudno, da je
               ta tema, ki se dotika tudi Rimskokatoliške cerkve, tolikokrat v obtoku, glede na to,
               da skoraj ni več zakona, ki se je ne bi dotikal. Ali pa posledic tistih zakonov, ki
               so bili, še preden ste tukaj sedeli, deležni neke benevolence Rimskokatoliške cerkve.
               Ampak vendarle danes ne govorimo o tem, kdo je do česa upravičen, ampak govorimo, na
               kakšen način in na kakšne postopke lahko prepoznavamo, da je nekdo do česa
               upravičen.</p>
               <p>In moram nadaljevati, tudi meni je bilo prvo obdobje, recimo, v prejšnjem desetletju
               90-ih let, mnogokrat neprijetno, ali nerazumljivo, ali se mi je zdelo krivično, ko so
               se določeni postopki odvijali in se mi je zdelo, čeprav zadostijo zakonskim določilom
               zakona iz leta 1991 o vračilu neupravičeno odvzetega premoženja, vendarle ne
               zadostijo neki notranji logiki. Spomnim se je sredi 90-ih let takrat še minister
               Peljhan hitro odločil, da se je cerkev Svetega Jožefa, v kateri je domovala Viba,
               vrnila v naravi in je zadostovalo, upravičeni so bili po zakonu, ampak hkrati je
               vrgla na cesto film, ki že leta in leta potem ni prišel do adekvatnih prostorov za
               to, da bi se lahko v njihovih okvirih dogajala filmska dejavnost. Takrat, ne samo, da
               je bila vrnjena cerkev Svetega Jožefa, ampak je bila tudi adaptirana, kar je konec
               koncev tudi, hvala bogu, to se zgodilo, da smo prišli do Plečnikovega oltarja in da
               se je razkril, ampak hkrati je film dobil neko posuto industrijsko halo v Stegnah, za
               katero pa ni bilo več denarja, da bi se lahko adaptirala, dokler pač ni prišla neka
               odločitev in in se je začelo leta 1998 vlagati tudi v adaptacijo teh studijev, ki so
               na srečo zdaj adaptirani, na žalost pa nimajo kaj delati, ker pač minister ne izvaja
               kulturne politike na področju filma tako, kot bi moral.</p>
               <p>Če se vrnem k predmetnemu zakonu. To, kar sem hotela tudi v začetku obravnave in
               predstavitvi stališča Poslanske skupine Zares poudariti, je, da se čudimo, da se
               ministrstvo in vlada zavzemata za takšne rešitve, da bi v čim večjem številu prišlo
               do vračanja v naravi po hitrem postopku, skratka, da bi se preskakovali in časovno
               omejevali določeni postopki, ki so bili do sedaj v teh nesrečnih 15-ih letih
               podvrženi drugačnemu tretmaju. In tukaj bo prišlo do neenakopravnega položaja.</p>
               <p>Hkrati naj opozorim, da je ključnih še kar nekaj odprtih projektov oziroma
               upravičencev, ki niso majhni in naj ponovim - Nadškofija v Ljubljani in tudi ostale
               nadškofije še nimajo rešenih najbolj zapletenih zahtevkov. In o delu zahtevka na
               območju Triglavskega narodnega parka, ki obsega skoraj 21 tisoč hektarov zemljišč,
               teče še vedno postopek ugotavljanja pravnega in dejanskega stanja, na podlagi
               katerega bodo določili odškodnino, odškodnino na področjih, kjer je nadškofija zaradi
               ovir pri vračilu v naravi do nje upravičena. Med nerešene postopke, ki sem jih jaz
               imenovala kot trd oreh, ki jih sedaj na silo in prehitro razbijate, med nerešene
               zahteve spada tudi vprašanje glede samostana v Kostanjevici, Arboretuma v Volčjem
               Potoku. Od večjih zahtevkov ni rešena tudi stavba Pokrajinskega arhiva Maribor, o
               čemer je bilo danes že govora, in še bi jih lahko naštevali. In zato se bojimo, da s
               takšnega vidika, iz takega zakona in, poudarjam, prioritetno smo za reševanje, ne pa
               z omejevanjem in ustvarjanjem neenakopravnega položaja, vizavi ostalih dosedanjih
               postopkov. Bojimo se, da ministrstva, ki so v postopku, in Vlada pri razreševanju teh
               trdih orehov bodo preskakovala ovire in se jih s tem ciljem, da pride čim prej do
               konca in do črno na belem rešitve, lahko tudi odrekala določenemu javnemu interesu.
               Zato se danes sprašujem, če bi reševali primer Blejskega otoka po tem zakonu, ali bi
               se zgodilo to, kar se je zgodilo, ko je Ustavno sodišče reklo ne v naravi, tisti
               teren Blejskega otoka ne, ker je bilo upoštevano določilo javnega interesa in skladno
               z drugimi zakoni. In s tega vidika in z vidika, da se soočamo še s številnimi, kot
               pravim, zelo zapletenimi - jasno, lažje primere se je rešilo prej, nekateri danes
               govorijo, da se jih je prej zaradi tega, ker so nekateri tako zrežirali, da so se
               prej, ampak lažje primere se je rešilo prej, poravnalo ali kakorkoli že. Nekateri
               primeri čakajo v Strasbourgu, to vemo. Gre seveda za vprašanje najemnikov, ki so se
               pritožili na Sodišče za človekove pravice v Strasbourgu. Skratka, ali se bodo s tem
               krčenjem postopkov morebiti skrčile pravice, to je problem. In problem je, ker se
               bojimo, da ne bo šlo v interes tistih, do katerega so upravičeni. Hvala.</p>
            </sp>
            <sp xml:id="SDZ4-Redna-32-2007-10-25.sp171">

               <speaker>PREDSEDNIK FRANCE CUKJATI:</speaker>

               <p>Hvala. Gospa Tavš, izvolite.</p>
            </sp>
            <sp xml:id="SDZ4-Redna-32-2007-10-25.sp172">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. No, upala sem, da bom dobila besedo že nekoliko prej, ampak ne
               glede na to, dovolite, da v okviru svojega proceduralnega predloga opozorim na to, da
               sem dobila občutek, da sem bila tudi sama glede na svojo razpravo napak razumljena.
               Veste, niti enkrat nismo želeli ali pa nismo poudarjali, narobe sem se izrazila,
               nismo poudarjali ali pa, grdo rečeno, pljuvali po ljudeh, ki so verni. Daleč od tega.
               Sama osebno zelo spoštujem ljudi in tudi njihovo izbiro, da hodijo v cerkev, da so
               verni. Hvala bogu! Rekla bom, spoštujem toliko bolj vero v boga v teh težkih časih, v
               katerih živimo, da. Ampak želim opozoriti, dovolite, gospod predsednik, tisto, kar
               sem sama želela poudariti v svojih predhodnih razpravah, je bilo predvsem opozoriti
               na nekorektno početje ministra Šturma in vladne politike v imenu enakosti in
               enakopravnosti. Zato prosim vse tiste, ki želite manipulirati in hočete
               enačiti...</p>
            </sp>
            <sp xml:id="SDZ4-Redna-32-2007-10-25.sp173">

               <speaker>PREDSEDNIK FRANCE CUKJATI:</speaker>

               <p>Gospa Žgajner, to ni proceduralni predlog.</p>
            </sp>
            <sp xml:id="SDZ4-Redna-32-2007-10-25.sp174">

               <speaker>BARBARA ŽGAJNER TAVŠ:</speaker>

               <p>... Rimskokatoliško cerkev z verniki, in ki kažete s prstom na opozicijo, vsaj na del
               opozicije, kjer sedi Slovenska nacionalna stranka, je nepošteno. In prosim, da se v
               bodoče temu izogibate. Dovolite, gospod predsednik, bilo bi zelo smiselno, kajti
               reakcija ministra Šturma...</p>
            </sp>
            <sp xml:id="SDZ4-Redna-32-2007-10-25.sp175">

               <speaker>PREDSEDNIK FRANCE CUKJATI:</speaker>

               <p>To je razprava, gospa Žgajner, bodite, no... Prosim, no!</p>
            </sp>
            <sp xml:id="SDZ4-Redna-32-2007-10-25.sp176">

               <speaker>BARBARA ŽGAJNER TAVŠ:</speaker>

               <p>Bom oblikovala, imam še čas v okviru svojega proceduralnega predloga. Pa naj
               opozorim, da...</p>
            </sp>
            <sp xml:id="SDZ4-Redna-32-2007-10-25.sp177">

               <speaker>PREDSEDNIK FRANCE CUKJATI:</speaker>

               <p>Ni proceduralni predlog, v tem je problem.</p>
            </sp>
            <sp xml:id="SDZ4-Redna-32-2007-10-25.sp178">

               <speaker>BARBARA ŽGAJNER TAVŠ:</speaker>

               <p>Problem, v čem?</p>
            </sp>
            <sp xml:id="SDZ4-Redna-32-2007-10-25.sp179">

               <speaker>PREDSEDNIK FRANCE CUKJATI:</speaker>

               <p>Vi hočete v okviru proceduralnega predloga razpravo in polemiko.</p>
            </sp>
            <sp xml:id="SDZ4-Redna-32-2007-10-25.sp180">

               <speaker>BARBARA ŽGAJNER TAVŠ:</speaker>

               <p>Poglejte, jaz sem napovedala svoj proceduralni predlog in bi prosila, kolikor vidim,
               mi tudi čas teče, v okviru Poslanske skupine Slovenske nacionalne stranke. To je prva
               stvar, na katero bi opozorila. Druga stvar pa, tri minute imam časa za oblikovanje
               proceduralnega predloga. Kolikor veste, gospod predsednik, proceduralni predlog je
               treba oblikovati in obrazložiti. In v okviru razlage imam, kolikor razumem, 3 minute
               časa, da dokončno oblikujem proceduralni predlog.</p>
               <p>In če mi dovolite, samo zaključim. Reakcija ministra Šturma v Državnem zboru je bila
               neustrezna. Minister Šturm prihaja iz izvršilne veje oblasti in ni pošteno, da na tak
               način nastopa pred poslanci Državnega zbora.</p>
            </sp>
            <sp xml:id="SDZ4-Redna-32-2007-10-25.sp181">

               <speaker>PREDSEDNIK FRANCE CUKJATI:</speaker>

               <p>Gospa Žgajner Tavš, moral sem počakati, da so vsi slišali, da ste zlorabili
               poslovnik.</p>
               <p>Besedo ima gospod Sajovic.</p>
            </sp>
            <sp xml:id="SDZ4-Redna-32-2007-10-25.sp182">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Spoštovani gospod minister, kolegice in
               kolegi! O denacionalizaciji se da povedati veliko. Moram reči, da sem eden tistih, ki
               smo v družini izgubili kar precej premoženja, vendar ga nikdar in nikoli nismo
               zahtevali nazaj. Nisem bil nikoli v partiji, pa tudi v cerkev me občasno ni sram iti
               in zgodbo ne jemljem ideološko, pač pa predvsem, da se je enkrat zgodila krivica,
               danes sem pa prepričan, da se marsikje krivica dela še večja.</p>
               <p>Leta 1991 smo se s sprejemom tega zakona brez dvoma ustrelili v levo koleno, s
               popravkom, kot je pa današnji, vsaj v nekaterih členih, moram biti iskren in pošten,
               ne v vseh, pa se bomo očitno še v desno koleno.</p>
               <p>Denacionalizacija je zgodba mojih starih staršev. Jaz sem se rodil kakšnih 10, 15 let
               po tistem času, brez dvoma pa bodo to zgodbo drago, zelo drago plačevali moji otroci
               in pa tudi moji vnuki, če kdaj do njih pride.</p>
               <p>Kot župan se s to zgodbo denacionalizacije srečujem vsak dan. Petina občine je bila
               vrnjena potomcem enega denacionalizacijskega upravičenca. Proti temu kot župan nimam
               čisto nič, ker so dobri gospodarji, plačujejo davke in z njimi kot župan vzorno in v
               redu sodelujem. Imam pa v občini tudi druge nerešene zahtevke, kjer se ljudje iz vrst
               denacionalizacijskih upravičencev pritožujejo nerazumno, brez konca, ponovno in
               ponovno. ko mestna obvoznica stoji že 10 let, ker nam je onemogočen šestmetrski
               prehod čez neko tako zemljišče. In ko se že sporazumemo, ko gremo naproti k rešitvi,
               da rešimo, pa zopet pritožba, eno sodišče, drugo, tretje, četrto. Obogateli bodo
               advokati, sodišča izgubljajo čas, rezultata pa čisto nobenega. Poglejte, primer,
               recimo Vila Bistrica, ki je bila dana v last občine Tržič. Kot občina se borimo,
               občina je sestavni del države, za svoje premoženje in zdaj so me opozorili, ker
               nadaljujem te postopke, da ima že občina tam med 300 in 400 tisoč evrov dolga samo iz
               tega naslova, ker tistemu gospodu, ki je v Franciji, tečejo neke odškodnine, ker
               zadeve enostavno ne more uporabljati. Jaz sem kot župan bil izvoljen, da se borim in
               tolčem za javni interes proti nekemu zasebniku in na koncu zgodbe se bo zgodilo, da
               bomo seveda vsi v tej državi to zadevo plačali zelo drago. V tem postopku je bila
               evidentno napravljena tudi napaka s strani sodišča. Vendar sodišče svoje napake in pa
               zmote ne prizna. Njihovo napako bomo pa očitno drago plačali vsi, najprej v občini
               Tržič, potem pa tudi v državi Sloveniji. Kaj še reči o tej zgodbi? Mi za določeno
               lastnino, za določene nepremičnine, za katere se je postavil več kot utemeljen sum,
               da so ti ljudje, ki zdaj ponovno zahtevajo vračilo od Republike Slovenije, da so bili
               že poplačani s tako imenovano vojno odškodnino kot tuji državljani, smo pred časom
               poslali našega pooblaščenca v arhiv v Beograd in mi je bilo sporočeno nazaj, da je
               ime tega videl na spisku tistih, ki so odškodnino že dobili. Ko smo ga zdaj po
               dokument poslali ponovno, tega dokumenta tam kar naenkrat ga ni več za najti. Kar
               naenkrat tega papirja ni. Ko sem vprašal, kako je to možno, ja, so rekli, veš župan,
               možno, da se je oglasil tudi kdo iz nasprotne strani, ki ne želi, da bi se ta
               argument našel in očitno tehta več, kot tehtaš ti. In jaz tukaj izjavljam in zahtevam
               od ministra, ministrstva in te države, da pridobi spisek vseh teh ljudi, ki
               uveljavljajo zahtevek v postopku denacionalizacije in so bili tuji državljani, da se
               preveri, kdo je že kaj dobil. Baje takšen spisek poleg Beograda obstaja tudi še v
               Haagu. Ampak poslušajte, ali je racionalno in pa pametno, da se vsi posamezniki in pa
               vsi župani borimo za te spiske na dovoljene in nedovoljene načine, ali bi to, da
               državi ne bo treba plačati dvakrat, bila naloga ministrstva in pa države. Če nihče
               drug, bom ravno v tej smeri sam vložil amandma, da država tudi pridobi ustrezne
               spiske, kdo je odškodnino enkrat že dobil. Kajti obstaja kar nekaj utemeljenih sumov,
               da marsikdo, ki je imel svoje zemljišče takrat pod hipoteko, zadevo dobiva danes
               nazaj in da je nekdo zadevo prodal dvakrat ali trikrat. Prvič takrat, ko je najel
               kredit, dobil za to denar, potem, ker je bila hipoteka, zdaj mu bo pa slovenska
               država to vračala in plačevala nazaj še enkrat. Mislim, da smo na slabi poti.</p>
               <p>O tem zakonu lahko rečem, da podpiram dober namen, ki je bil za to, da se postopki
               hitro in v razumnem roku zaključijo. To je, moram reči, dobra in pozitivna stran
               zakona. Vendar upam, da ne bomo hiteli preveč, tako kot so hiteli preveč v tistih
               časih, ki jih velika večina v tem Državnem zboru obsoja, takoj po koncu druge
               svetovne vojne in so se takrat zgodile nerazumne napake. Polž je rekel, hitrica ni
               nikoli dobra, ko ga je vrglo iz ovinka. Mislim, da je treba proučiti vsa dejstva,
               odpreti arhive, vendar to mora narediti ministrstvo ali pa država v interesu vseh
               Slovenk in Slovencev.</p>
               <p>Moram tudi reči, da je zgodba denacionalizacije kot nek evergreen. Začeli smo leta
               1991, najprej so bili na vrsti gradovi, potem gozdovi, še pred koncem te seje bomo
               govorili tudi o denacionalizaciji srnjakov, pojutrišnjem pa tudi o tem, da je treba
               denacionalizirati tudi gobe, borovnice, da morajo dobiti z denacionalizacijo svoje
               lastnike v naslednjem koraku prost prehod čez gozdove. Kaj bo pojutrišnjem, ne vem,
               mogoče si bo kdo od teh novih fevdalcev zaželel tudi, da postane absolutni lastnik
               sonca, zraka, vode in da si bodo kakšni tisti trenutek, ko čez njihove parcele leti
               kakšno letalo, lastili za tisti čas tudi to letalo. Zgodba gre brez meja in brez
               zdravega razuma.</p>
               <p>Potem je tu zanimiv 7. člen, ki pravi, da v primerih, kadar so bili zgrajeni ali
               rekonstruirani objekti v javni lasti, javne ceste, vodovodi, rezervarji in tako
               naprej, če se po uveljavitvi tega zakona v 6 mesecih ne doseže dogovora... S kom, s
               trenutnim lastnikom ali s potencialnim lastnikom? Mi imamo postavljena vodna zajetja,
               ki oskrbujejo 12.000 prebivalcev na nekem takem zemljišču gospoda, ki je potencialni
               denacionalizacijski upravičenec. Ni pripravljen na noben sporazum, na noben dogovor.
               Proti komu naj torej sprožim dogovor, če ni mogoč? Proti komu naj sprožim postopek
               razlastitve? Proti sebi, proti občini? Saj smo zdaj v Zemljiški knjigi napisani kot
               lastnik občina, nekdo pa uveljavlja ta zahtevek, ni pa za pameten in trezen dogovor.
               Bodo ljudje zaradi takšnih zgodb ostali brez vode? V Tržiču gradimo, ta trenutek se
               trudimo, da bi zgradili obnovljen javni vodovod, da zamenjamo salonitne cevi in pa
               azbestne in da zagradimo čistilno napravo. Ravno zaradi postopka denacionalizacije,
               zaradi nepridobljenih služnosti ali potencialnega lastništva, projekt, vreden nekje
               med 15 in 20 milijonov evrov, visi v zraku. Visi v zraku, ker se nočejo ljudje
               pogovarjati in dogovarjati, mi jim pa z lastnino in pa s tem zakonom dajemo še neko
               dodatno varnost in pa zaščito. Ustavno sodišče se je o lastnini velikokrat izjavilo,
               vendar velikokrat zapiše, da lastnina ni absolutna. Jaz spoštujem lastnino, jo cenim,
               sem za vsak razumen dogovor, vendar kadar to ne gre, takrat mora država presekati in
               povedati, tako je.</p>
               <p>Podpiram pa recimo 9. člen, da kadar gre za vračilo nekega kmetijskega zemljišča, da
               se pa to zemljišče, če imamo na skladu kmetijskih zemljišč tudi druga zemljišča, da
               se v roku dveh, treh mesecev to zamenja. Dva dni nazaj smo sedeli na Odboru za
               notranjo politiko in tam je recimo pritožba nekoga, ki mu je bila pred desetimi leti
               ponujena odškodnina za neko kmetijsko zemljišče, za njivo 2300 metrov v vrednosti
               takratnih 32.000 mark in oni se takrat s tem niso strinjali, so se že sedemkrat
               pritožili, zdaj bo še ustavni spor in ne vem kaj še. Poslušajte, to zemljišče, njiva,
               tam je šlo pa za travnik, je danes vredno manj kot 16.000 evrov, če to pretvorimo. In
               nekdo ima interes se pravdati, pritoževati, krasti državi čas, denar in pa sredstva,
               ni pa pripravljen vzeti tega zemljišča. S takšnim je treba zaključiti v treh mesecih,
               povedati, če nočete vzeti odškodnine, če nočete vzeti enako velike njive ali travnika
               na nekem drugem mestu, potem je zgodbe konec. Ne moremo biti mlade generacije in pa
               naši potomci ujetniki in talci te nore denacionalizacijske zgodbe.</p>
               <p>Podpiram pa predlog, ki ga je bilo danes tudi že slišati, da se tiste najtežje
               najbolj sporne primere zaključi z denarjem, enostavno, ker vračila v naravi ne gredo
               in so objekti takšnega pomena, potem je treba zadevo poravnati z denarjem. V
               pritožbah večkrat slišim in tudi v tej, ki gre zdaj na Ustavno sodišče, je bilo
               recimo zanimivo napisano, da se vrednost tega zemljišča danes spreminja in tako
               naprej. Brez dvoma, tudi vrednost tistih obveznic, kdor jih je takrat vzel in dobil,
               denacionalizacijskih, je danes precej, precej drugačna, kot pa je bila takrat, ko so
               jih ljudje dobili, pred 12-mi, 13-mi ali 14-mi leti. Pa tudi pri dohodnini in pri
               davkariji smo istim ljudem dali še dodatne bonitete in mogoče je celo prav takrat.
               Ampak enkrat je to zgodbo, za božjo voljo, treba ustaviti. Hvala lepa.</p>
            </sp>
            <sp xml:id="SDZ4-Redna-32-2007-10-25.sp183">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Peče.</p>
            </sp>
            <sp xml:id="SDZ4-Redna-32-2007-10-25.sp184">

               <speaker>SAŠO PEČE:</speaker>

               <p>Spoštovani prisotni! Med celotnim spremljanjem razprave, mislim, da smo vsi enotni
               samo v temu, da obstoječi zakon o denacionalizaciji ni dober zakon. Da je ta zakon po
               eni strani preohlapen, preobsežen, preradodaren in premalo natančno določa, v
               narekovajih, "upravičence". Po drugi strani, vsaj vladni poslanci govorite, da je
               slab zakon zaradi tega, ker postopki še niso končani, za katere vi ocenjujete, da bi
               že morali biti.</p>
               <p>Ob sprejemanju takrat sprejetega zakona o denacionalizaciji je bilo rečeno, da bo
               zakon omogočal v letu dni ureditev teh razmerij. Vidimo, da ni tako, da se je obdobje
               povečalo za več kot 10-krat. Danes prihaja Vlada z nadomestilom tega zakona in pravi,
               da bo, če bo zakon sprejet, v treh mesecih razrešila omenjene stvari. Vsi vemo, da
               tudi temu ne bo tako. Ampak problem tega zakona ni v tej časovni dimenziji treh
               mesecev, ki se bodo na koncu spremenila v tri, pet let. Problem tega je, ker nova
               novela zakona prinaša, vsaj po moji oceni, nekaj nevarnih vsebin ali pa momentov.
               Nedvomno je eden izmed njih poseg za nazaj oziroma določitev izrednega pravnega
               sredstva, ki bo v posameznih zadevah odprlo že pravnomočno končane zadeve. Po moji
               oceni je nevarnost, če boste zakon danes podprli v prvi obravnavi in če bo omenjena
               vsebina ostala, se bo na tem mestu pa res zgodila še večja katastrofa, kot jo imamo
               danes na področju denacionalizacije. Osebno sem eden izmed tistih, ki zelo nasprotuje
               zgodbam okoli denacionalizacije, ker sem prepričan, da je celotna zgodba podvržena,
               pa nočem načenjati teme, lahko pa se kdo odzove, torej vsebini in bogatenju
               Rimskokatoliške cerkve. In pa, da je celotna zgodba v drugem nivoju namenjena tistim,
               da se naj prijateljsko še bolj obogatijo ravno zaradi tega, ker v osnovnem zakonu o
               denacionalizaciji ni korektnih temeljev za ugotavljanje zgodovinskih dejstev. In da
               si aktualna oblast prilagaja, opravlja izvensodne poravnave in sodne poravnave na
               omenjeni vsebini v zasledovanju tistega cilja, torej da se ohrani na oblasti, po
               drugi strani pa tudi, če pogledamo časovno dimenzijo tega zakona, vidimo, da bo
               vpeljana v svoji vsebini, če upoštevam normalni zakonodajni postopek v tem mandatu,
               kar pomeni, da ima življenjsko dobo enako življenjski dobi Vlade Republike Slovenije,
               aktualni vladi. Iz tega naslova se bojim, da je namen zakona izključno ta, da bo
               enkratno dodatno nagrajevanje tistega elementa, ki je dejstvo in ne glede na to, ali
               bo nekdo zaradi tega zopet jokal v okviru dvorane ali ne, da je Rimskokatoliška
               cerkev najbogatejši gospodarski subjekt v naši državi in da je le del dela
               Rimskokatoliške cerkve skrb za onostranstvo, predvsem pa je skrb za finančno
               tostranstvo. Tudi če pogledamo gospodarske posle, finančno izpostavo omenjene
               inštitucije, potem vidimo, da ta zakon ne bi smel niti priti v parlamentarno
               proceduro. Vlada Republike Slovenije govori in nam prikazuje, češ, kako je ta zakon v
               redu, ker poenostavlja postopke. Ja, ampak ta zakon je približno tako, kot če bi na
               področju Kazenskega zakonika rekli, da je že samo sum dovolj, da človeka postavimo
               pred zid. Tudi v tistem primeru bi se tovrstni postopki - sumi, zelo hitro končali.
               Verjetno ne bi bilo čakalnih dob, verjetno ne bi bilo nesorazmerno dolgih sodnih
               odločitev in podobnih stvari. Ampak pravica in pa .../Opozorilni znak za konec
               razprave./... poštenje pa bi tudi morala igrati določeno vlogo, ne glede na to, kdo
               aktualno vlada v naši državi.</p>
               <p>In še dovolite, ker je bilo nekajkrat izpostavljeno in večkrat omenjeno leto 1945,
               kako se je zasegalo premoženje Rimskokatoliški cerkvi. Iz tega mesta, bilo je leta
               1939, tedanji minister Korošec, v okviru SHS-a je enostavno pripisal Rimskokatoliški
               cerkvi .../Opozorilni znak za konec razprave./... gozdove na Pokljuki in Mežaklji, pa
               za to niti ni dobil žigan v okviru SHS-a. Ampak tako je nastal del premoženja
               Rimskokatoliške cerkve, za katerega danes vsi pravite, kako je bil prigaran. Nek
               minister je .../Izklop mikrofona./...</p>
            </sp>
            <sp xml:id="SDZ4-Redna-32-2007-10-25.sp185">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kokalj.</p>
            </sp>
            <sp xml:id="SDZ4-Redna-32-2007-10-25.sp186">

               <speaker>ANTON KOKALJ:</speaker>

               <p>Hvala lepa.</p>
               <p>Sicer mislim, da smo si danes pravzaprav že vse povedali. Tisti, ki zakon podpiramo,
               smo jasno povedali, da se nam zdi 15 let predolga doba za popravo krivic in za dosego
               osnovnega načela pravne države, to je načelo pravičnosti. Ne glede na to, koliko je
               bilo komu vzeto oziroma če je bilo vzeto veliko, je treba toliko vrniti. Če nekoga to
               moti, bi rad vrnil manj, kot je bilo vzeto, seveda to ni načelo pravičnosti in seveda
               takšnega stališča mi ne moremo podpirati. Slišali smo, da nekaterim upravičencem je
               primerno vračati, drugim pa nikakor ni primerno vračati. To je druga kršitev načela
               pravičnosti. Se pravi, zopet v tej demokratični državi, ki je postala članica
               Evropske unije, se zagovarjajo načela, ki pravzaprav ne zagotavljajo več enakosti
               pred zakonom. To jaz lahko razumem samo kot nevoščljivost in strah, da bi se stvari
               postavile na svoje mesto, tako kot so bile, hkrati pa iz razprave pravzaprav, ki je
               nekoliko tudi zmedena na trenutke, lahko razberemo, da pravzaprav točno ta zakon
               poskuša reševati in razbremenjevati strahov, posledic, ki so se tu prikazovale.
               Predvsem kar zadeva zemljišča, ki so sedaj v upravljanju ali pa ne katerih je javna
               infrastruktura, jaz mislim, da, hvala bogu, je tu en člen, ki poskuša to zadevo
               rešiti. Tu je govoril tudi gospod, ki je bil včasih minister za okolje. Cel kup javne
               infrastrukture je na privatnih zemljiščih in ni bil storjen niti en korak, da bi se
               to rešilo. Pa ne gre za zemljišča, ki so bila nacionalizirana, gre za privatna
               zemljišča, kjer se je včasih gradilo. Polovica cest ali tri četrt cest v Sloveniji
               poteka in ni bil sprejet noben zakonski akt, ki bi ta problem rešil. In tu mi potem
               nekdo govori o tem, kakšen problem se sedaj s tem zakonom vzpostavlja, ko se poskuša
               reševati vsaj tisti del zemljišč, ki so bila nacionalizirana in se poskuša najti neka
               rešitev v korist javni infrastrukturi. .../Oglašanje iz klopi./ Ja, v korist seveda,
               za rešitev problemov v korist javni infrastrukturi, vsekakor, gospa Pečanova. Sicer
               pa se lahko prijavite za besedo. Vi vedno komentirate, ko drugi govorijo. Bi vas lepo
               prosil, če se odvadite tega, ker mi ne komentiramo, ko vi govorite. .../Oglašanje iz
               klopi./ Ja, res je.</p>
               <p>Sam bi še enkrat poudaril, prej se je v razpravi navajalo tudi, češ, kako bo država
               na slabem, ker se upravičencem vrača neko premoženje, ki jim je bilo odvzeto, sedaj
               bo pa to pomenilo za državo dodatne stroške, dodatno obremenitev in se bo dobesedno
               oškodovalo državo. Še enkrat bom ponovil: Država je zaradi ljudi in ne ljudje zaradi
               države. Državljani so pred državo. Absolutno. Če so jim bile storjene krivice, je
               treba te krivice popraviti. In ta zakon ima namen, da konča to 15-letno agonijo in da
               že enkrat rešimo te krivice, ki so bile storjene pred mnogimi leti, da to tudi ne bo
               več, bom rekel, neka moteča zadeva tudi na politični sceni, da nas ne bo več motila,
               da bomo lahko enkrat začeli, ne glede na to, kako gledamo konkretno na ta problem,
               bolj konstruktivno gledati v prihodnost, vsi skupaj tisti, ki smo trenutno odgovorni
               za politične odločitve v tej državi.</p>
               <p>Jaz bi predlagal, da poskušamo ta zakon podpreti, ga popraviti v tistih členih, kjer
               mogoče ni idealen. Jaz mislim, da nekatere pripombe s strani kolegov so bile tudi
               upravičene, s katero bi se tudi lahko strinjal, s kakšno, ki je vezana tudi na sklad
               kmetijskih zemljišč, bi se tudi lahko osebno strinjal. In mislim, da je treba v zvezi
               s tem skladom tudi reči kakšno stvar. Vsekakor pa mislim, da ni dobro,da se ta zadeva
               zaustavi samo zato, ker pač ne more biti realizirana v tako kratkem času. Mislim, da
               ta razlog resnično ne šteje. Vlada, mislim, da je tudi korektno, da predlaga rešitve,
               ki jih je mogoče izpeljati v njenem mandatu. Mislim, da je to zelo odgovorno, da
               predlaga roke, ki jih je možno speljati v njenem mandatu. Jaz sem tudi prepričan, da
               bo ta Vlada naredila vse, da se ta agonija enkrat konča. Predvsem s tega vidika lahko
               še enkrat rečem, da bom sam podprl ta zakon. Prepričan sem pa tudi, da je Vlada in
               gospod minister pripravljen poslušati in upoštevati pripombe, ki bi ta zakon lahko
               izboljšale in dosegle učinkovitost dokončanja te denacionalizacijske zgodbe. Hvala.
            </p>
            </sp>
            <sp xml:id="SDZ4-Redna-32-2007-10-25.sp187">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč.</p>
            </sp>
            <sp xml:id="SDZ4-Redna-32-2007-10-25.sp188">

               <speaker>MIRAN POTRČ:</speaker>

               <p>Hvala lepa. Mogoče je soglašati, da se morajo sprejeti zakoni izvršiti. Mogoče je
               soglašati, da izvrševanje tega zakona mnogo predolgo traja. Vendar je prav povedati,
               da doslej ni bilo volje, da bi se kakršnokoli opozorilo na nesprejemljivost vsebine
               veljavnega zakona upoštevalo, čeprav so bili dani utemeljeni očitki in utemeljene
               pripombe. Ves čas se je kazalo na mednarodne primerjave, pa nihče o tem ni bil
               pripravljen slišati niti besede. Spomnil bom, ker sem pač privilegiran, da sem bil v
               parlamentu tudi v času, ko smo sprejemali ta zakon, da je takrat pred parlamentom
               Geoffrey Sachs, ki ga je pripeljal Demos, da bi v Sloveniji propagiral lastninsko
               preoblikovanje in ukinjanje družbene lastnine ter uvajanje privatne, glede
               denacionalizacijskega zakona rekel, da je to nesprejemljiv predlog zakona, ki bo
               državi storil škodo, ljudi pa sprl med seboj. Na žalost je imel prav. Mi smo ga v
               mnogočem poslušali, na tej točki ga pa nismo bili pripravljeni poslušati.</p>
               <p>Drugo, kar bi rad poudaril. Da, državljani so pred državo in treba je spoštovati
               njihove obveznosti. Ampak zakaj samo nekaterih? Tega ne razumem. Zakaj samo
               nekaterih? Zakaj ta država vključno s tisto državo ali pa tisto vlado, v kateri sem
               bil tudi sam koalicijski partner, ni bila sposobna in pripravljena povedati, kaj se
               bo zgodilo s popravo materialnih krivic. Razen lepih besed in obljub, pa tu je
               aktualni minister storil morda še največ, ker je vsaj zbral vse podatke, povedal,
               kolikšen je skupen znesek, povedal, da sam ocenjuje, da bi bilo mogoče oškodovati
               ljudi s približno 30%, ne pa s celotno vrednostjo, in predlagal Vladi, da izvede
               nadaljnje ukrepe. Toda Vlada je ukrepala tako, da je dala te predloge v predal. Ampak
               tudi v tem primeru, če bi ministrov predlog, ki je bil sprejemljiv, bil sprejet, bi
               dali odškodnine v višini 30%. Denacionalizacijskim upravičencem smo dali 100%, poleg
               tega nismo upoštevali v celoti vlaganj, ki so bila v 50 letih v te nepremičnine.
               Danes se je Vlada odločila proti zakonu ali pa enostransko z vidika zakona, da se bo
               vračalo samo v naravi, tudi tam, kjer obstojajo realne ovire, da se v naravi ne
               vrača, ker se uporablja objekt v javno korist, ker se ne ugotavlja, ali bo nadomestni
               objekt stal več kot samo povračilo, ker je to rešitev, ki bolj odgovarja
               upravičencem. To je odločitev Vlade. Vlada se je odločila, da v nekaterih primerih
               sploh ne bo dajala pooblastil pravobranilstvu, da vlaga pritožbe ali da zastopa
               interese države, ker so interesi upravičencev pred interesi države. To se pač nam v
               Socialni demokraciji ne zdi prav. In to niso koristne rešitve. To so enostranske
               rešitve, ki ne bodo zagotovile ustreznega položaja upravičencev, morda kakšnega,
               povzročile pa bodo veliko novih sporov, s katerimi se bomo še leta srečevali.
               Izhajati iz sodišča, da je vse samo hudobija, ker ni bilo rešeno, ne pa, da je bil v
               marsičem zakon slab, enostavno ni točno. Izhajati iz predpostavke, da bo vsaka
               vrnitev v kratkem roku pomenila tudi vsebinsko korektno rešitev, ni točno. Že zdaj v
               upravnih organih vedo, da Vlada, aktualna ministrstva, ki o tem odločajo, želijo, da
               se postopki predvsem pospešijo in najdejo dokončne rešitve, tudi če se, kot sami
               pravijo, dlakocepsko ne pogledajo vse pravice in obveznosti. Toda to je reševanje, ki
               pomeni enostransko uveljavljanje interesov, ne pa interesov vseh. Pametno bi bilo, da
               država in Državni zbor razmisli o takih rešitev, ker bi potem lahko prišli do mnogo
               boljših, tako pa nekaj lepih besed, da bodo sprejeti tudi pomisleki, ki so jih
               izražali kolegice in kolegi, enostavno jim glede na izkušnje, ki jih imamo, ni mogoče
               zaupati.</p>
            </sp>
            <sp xml:id="SDZ4-Redna-32-2007-10-25.sp189">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ljubeljšek. Se odpoveduje, ker je premalo časa. Gospod minister,
               izvolite imate besedo.</p>
            </sp>
            <sp xml:id="SDZ4-Redna-32-2007-10-25.sp190">

               <speaker>DR. LOVRO ŠTURM:</speaker>

               <p>Hvala za besedo, gospod predsednik Državnega zbora. Skrbno sem spremljal celotno
               razpravo in vse misli posameznih razpravljavcev. Vendar naj uvodoma povem, da je
               razprava bila v velikem delu današnjega dne usmerjena ne v predlog zakona, ki ga
               imamo pred seboj, ampak usmerjena je bila v zakon o denacionalizaciji, ki je bil
               sprejet leta 1991. Usmerjena je bila v temeljne rešitve zakona, ki je bil sprejet
               pred 16-imi leti in bi moral biti že zdavnaj uresničen.</p>
               <p>Zato se ne morem in ne želim opredeljevati do teh stališč, opozarjam pa le na to, da
               zakona, ki toliko časa velja, v vsebinskem pogledu nikakor ni mogoče spreminjati. Ta
               zakon bi bilo treba v tej obliki, kot je bil sprejet, leta 1991, pripeljati čim prej
               do konca. V razpravi, ki je bila mestoma tudi protislovna, pa je vendar bilo zapaziti
               pozive k čimprejšnjemu zaključku denacionalizacije. Res je, da so bili nekateri
               pozivi usmerjeni v to smer: dajmo čim prej dokončati postopke, tako da pač rešimo na
               ta način, da ne vrnemo nič, da ne ugodimo denacionalizacijskim upravičencem. Tudi to
               je ena od rešitev, seveda, če niso upravičeni zahtevati tega, kar želijo. Zakaj pa
               ne, se v celoti strinjam. Ampak seveda enako legitimno je treba potem povedati, da
               smo pa tudi za to, da je treba tistim, ki so upravičeni do zaključka njihovih zadev
               po Zakonu o denacionalizaciji, da tudi tem omogočimo, da rešijo svoje zadeve, pa
               čeprav njim v prid. To zahteva zakon, to zahteva ustava.</p>
               <p>Moram povedati, da sem bil na nek način zaskrbljen zaradi tonov, ki so se pojavili v
               današnji razpravi, kajti bili so v očitnem nasprotju s stališči, ki jih je izrazilo
               ponovljeno v vrstnem nizu let, v različnih sestavah in pod različnimi predsedniki
               Ustavno sodišče Republike Slovenije. Ustavno sodišče je pozvalo v tem svojem pozivu
               vse državne organe. Državni organi so seveda poleg tistih, ki odločajo v postopku
               denacionalizacije, tudi drugi državni organi, nenazadnje tudi Državni zbor - naj
               storijo vse za čimprejšnji zaključek denacionalizacije in naj upoštevajo, da Ustavno
               sodišče kot primarno in najbolj popolno obliko poprave krivic priznava vračanje v
               naravi. To je osrednje stališče Ustavnega sodišča. Zaskrbljen sem, ker sem v današnji
               razpravi zasledil nemalo odtenkov ali celo odkritih nasprotovanj temu očitnemu in
               jasno večkrat izraženemu in ponovljenemu - najmanj 20-krat je to Ustavno sodišče
               storilo - sporočilu Ustavnega sodišča. Ne bom se opredeljeval, ali so ga prejšnje
               Vlade upoštevale ali ne, ravno zato, da ne bo kdo očital, da govorim nekaj o
               prejšnjih vladah. Sedanja Vlada ga želi spoštovati. Tudi v uvodnem nastopu, uvodni
               predstavitvi sem opozoril, da odločanje o tem, ali organ v postopku, ki odloča o
               stvari ali odloča o vrnitvi v naravi ali v vračanju v obliki denarne odškodnine, ni v
               rokah upravnega organa. Je v rokah denacionalizacijskega upravičenca in v okviru
               zakona. Zakon je tisti, ki v tem pogledu določa pogoje. Če ti pogoji doslej niso bili
               spoštovani in če je kdo smatral, da je naloga državnih organov, da z dolgotrajnimi
               postopki in na vse druge načine izvajajo prisilo nad upravičenci, da jim zvijajo
               roke, da odnehajo in popustijo, da ne bodo zahtevali vračila v naravi, ampak da se
               bodo zadovoljili z odškodnino v obveznicah, potem seveda takšno ravnanje ni pravno
               ravnanje, ni ravnanje v skladu s pravno državo. In moramo si prizadevati, da ravnamo
               striktno v skladu z njihovimi zahtevami in s postulati, ki jih postavlja zakon.</p>
               <p>Naj pojasnim še nekaj. Zelo velikokrat je bilo v današnji razpravi slišati rok treh
               mesecev, češ, sedaj bomo pa na horuk ali celo revolucionarno je bilo slišati, sedaj
               bomo pa prisilil. Toda koga? Organ, ki odloča, naj zadevo reši v treh mesecih? Kdo pa
               je ta organ? To je sodišče ali upravni organ mora po zakonu rešiti v dveh mesecih.
               Ja, po tem, ko ima vse podatke, v dveh mesecih. Splošni zakonski rok, ki velja že od
               nekdaj. Ampak poslušajte, saj danes je bilo v Državnem zboru slišati pravzaprav zelo
               težke besede nezaupanja v naš pravosodni sistem, v sistem sodišč, v delovanje sodišč.
               Podton je bil. Sedaj pa bodo sodišča vračala revolucionarno. Ja, to je globoko
               nezaupanje v delo sodišč in dolžan sem ga na tem mestu odločno zavrniti. Menim, da si
               takšnega tona do tretje veje oblasti ne smemo dovoliti.</p>
               <p>Naj pojasnim še tudi to. Poglejte, to je eden od inštrukcijskih rokov. Takšnih
               inštrukcijskih rokov, spoštovane poslanke in poslanci, ste v tem Državnem zboru
               sprejeli že zelo veliko. To ni prvi niti ne zadnji. Sprejeli ste jih že mnogo,
               sprejeli jih boste še zelo veliko. Ali kdo ve, kateri je najkrajši? Ali bo morda kdo
               povedal, kateri je najkrajši rok za meritorno odločanje, za vsebinsko odločanje? Vam
               bom povedal. 8 dni. Ja. 8 dni velja za odločanje o azilu. Ali je takrat kdo
               protestiral, da je ta rok prekratek, da ni mogoče odločiti pravično. In v zakonih
               najdete še cel niz takšnih inštrukcijskih rokov. Vsi so stvarno upravičeni, tako kot
               je stvarno upravičen tudi ta rok. In naj povem še to. To seveda ne pomeni, da bo
               zadeva resnično tudi v treh mesecih rešena, kajti rok po konceptu, ki ga zakon
               ponuja, se bo štel takrat, ko je vloga popolna, ko so predstavljena stališča obeh
               strani, ko je torej zagotovljena popolna objekviteta oziroma dialog obeh strani v
               postopku. To pa traja še dlje, pred temi tremi meseci. In še naprej. Sodišče seveda
               nikdar ne odloči dokončno. Zoper odločbo sodišča je možna pritožba. Imamo pritožbeni
               rok in potem je treba znova šteti vse možnosti, da na pritožbo odgovori spet druga
               stran, kar pomeni, da ta rok, ki je potem ponovno na pritožbenem sodišču tri mesece,
               se ne more seštevati, tri mesece in tri mesece, ampak že prvi rok treh mesecev pomeni
               kar nekaj več kot tri mesece in tudi tisti drugi rok pomeni precej več kot tri
               mesece. Tako da je vsako govorjenje, jaz bi rekel celo, ne bom rekel podtikanje,
               rekel bom, govorjenje morebiti iz nepoznavanja postopkov, ki tečejo pred sodišči, ta
               rok je seveda precej daljši. Kar je pa pomembno, je to, da nedvoumno zagotavlja vsem
               organom, ki odločajo, tako upravnim organom kot sodiščem, objektivno stvarno presojo,
               natančno upoštevanje vseh okoliščin in s tem tudi korektno in nepristransko sojenje.
               In to je tisto, kar si pa želimo.</p>
               <p>Še nečesa ne smemo pozabiti. Te zadeve, če doslej niso bile rešene, se niso reševale
               16 let, ampak 16 let niso bile rešene zato, ker niso sploh prišle na vrsto. Ker
               bodisi upravni organ ali pa sodišče sploh še zadeve ni začelo reševati, je sploh še
               ni vzelo v roke. To je glavni razlog, zaradi katerega želimo, da se te zadeve
               rešujejo s spoštovanjem inštrukcijskih rokov.</p>
               <p>Padla je tudi beseda, da je Ministrstvo za pravosodje pripravilo ta zakon v neki
               tajni skupini. To seveda ni res. Poleg uradnikov na Ministrstvu za pravosodje sta res
               sodelovala dva zunanja sodelavca. Vedno, kadar nas vprašajo, vsakemu povemo, kdo so
               ti zunanji sodelavci. Eden je bil nekdanji vrhovni sodnik in odličen poznavalec
               denacionalizacije, Jože Sedonja, drugi pa je bil nekdanji ustavni sodnik in zdaj
               profesor na Pravni fakulteti v Ljubljani, dr. Lojze Ude, zelo dober poznavalec in
               tudi pisec in avtor predloženega zakona. Hvala lepa.</p>
            </sp>
            <sp xml:id="SDZ4-Redna-32-2007-10-25.sp191">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo. O predlogu sklepa... Oprostite, sem prezrl. V
               skladu z 71. členom poslovnika, ker čas, določen za razpravo, še ni potekel, odpiram
               prijave za vse, ki želite še razpravljati. Sedem prijavljenih, vsak ima štiri minute.
               Gospod Sajovic, izvolite.</p>
            </sp>
            <sp xml:id="SDZ4-Redna-32-2007-10-25.sp192">

               <speaker>MAG. BORUT SAJOVIC:</speaker>

               <p>Hvala lepa. Zakaj je tudi potrebno, da se ta denacionalizacija enkrat konča vendar na
               tisti pošten in pravičen način, je tudi to, da številne stavbe, ki so bile nekdaj v
               rokah drugih lastnikov, danes propadajo, se rušijo, ogrožajo varnost. Tudi tisti
               lastniki, če je to lokalna skupnost, pa v njih ne smemo posegati oziroma trošimo za
               nekaj kar ne vemo, ali bo ali ne bo naše veliko davkoplačevalskega denarja.</p>
               <p>Še enkrat pa postavljam tisto vprašanje, ki ga je minister prej gotovo preslišal: Ali
               bo država pridobila evidence vseh tistih, ki so že dobili odškodnino od tujih držav
               in to upoštevala? Ali bo pridobila tudi podatke, na katero denacionalizirano
               premoženje, ki se zdaj vrača v naravi, so bile takrat vložene hipoteke in za takrat
               pridobljen tudi denar. Hvala lepa.</p>
            </sp>
            <sp xml:id="SDZ4-Redna-32-2007-10-25.sp193">

               <speaker>PREDSEDNIK FRANCE CUKJATI:</speaker>

               <p>Hvala. Gospod Koren.</p>
            </sp>
            <sp xml:id="SDZ4-Redna-32-2007-10-25.sp194">

               <speaker>DRAGO KOREN:</speaker>

               <p>V tem današnjem dnevu ob tej razpravi moram reči, da sem bil osebno kar parkrat močno
               prizadet. Mislim, da je bilo v glavnem to tudi posledica nepoznavanja osnovnega
               zakona o denacionalizaciji in tudi obravnave današnjega zakona, in sem hvaležen
               ministru, da je na koncu še enkrat obrazložil ta glavna dejstva, ki so za ta postopek
               denacionalizacije pomembna. Vsak, ki se danes ne strinja s tem, da se storjene
               krivice popravijo na pošten način, mislim, da ne sodi v čas, v katerem živimo. Vrsto
               let, 50 let so bili lastniki prikrajšani za uporabo, za koriščenje te svoje lastnine,
               ki jim je bila neupravičeno odvzeta v prejšnjem sistemu, vrsto let bi lahko uživali
               dohodek od te lastnine, pa na žalost tega niso mogli. In sedaj, jaz bom rekel kar po
               spremembi našega sistema in spoznanju resnice, ko skušamo zadevo popraviti, ne morem
               razumeti, da nasprotujete tem dejstvom. Toliko let že poteka ta denacionalizacija in
               še je ne bi želeli zaključiti.</p>
               <p>Sam sem v prejšnji službi veliko delal na tem področju ne s samim odločanjem, ampak s
               pripravo podatkov, ki so bili v pomoč upravnim enotam, ki so vodile zadeve
               denacionalizacije in tudi določene zadeve hitro vrnile. Ne vidim pa nobenega razloga,
               da zadeve tako dolgo trajajo in da jih tako odlašamo. Veliko občin ima dejanske
               težave tudi zaradi denacionalizacije, ampak ne zato, ker je denacionalizacija, ampak
               zato ker denacionalizacija ni rešena. In če se bomo vsi zavzeli za to, da bomo to
               zadevo pospešili tudi s tem trimesečnim rokom, ki pomeni lahko tudi nekaj več časa,
               tudi kakšno leto, da bo stvar zaključena, mislim, da nam bo lahko vsem skupaj samo v
               korist. Hvala lepa.</p>
            </sp>
            <sp xml:id="SDZ4-Redna-32-2007-10-25.sp195">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ljubeljšek.</p>
            </sp>
            <sp xml:id="SDZ4-Redna-32-2007-10-25.sp196">

               <speaker>MITJA LJUBELJŠEK:</speaker>

               <p>Hvala lepa, gospod predsednik. Glede na to, da ni na razpolago veliko časa, bom
               povedal samo nekaj misli, bo pa verjetno v nadaljnjih obravnavah še čas, da se kaj
               pove.</p>
               <p>Rad bi rekel, da sam nikoli nisem bil in nisem obremenjen z denacionalizacijo. Ne
               spadam med tiste nesrečnike, katerih staršem je bilo premoženje denacionalizirano,
               niti nisem med tistimi srečniki, ki bi z denacionalizacijo kaj dobil, kajti imel sem
               revne starše. Trdno pa stojim za tem in bom vedno za tem stal, tako sem bil vzgojen,
               tako sem vzgajal svoje otroke, kot tudi verjamem, vsi vi, da je lastnina neodtujljiva
               in da je treba vsako lastnino, ki je bila odvzeta, ali nacionalizirana, ali ukradena,
               vrniti. Sam ne delim upravičence med fizične in pravne osebe, za mene za vse
               upravičence velja ista ustava, isti zakoni. Ta predlog zakona, ki je, smatram kot
               dobro podlago, da se dejansko odpravi dvotirnost, da se dodajo določene dodatne
               rešitve in dopolnitve, da bodo enkrat dokončani tudi te denacionalizacijski
               postopki.</p>
               <p>Bi pa rad vprašal vse tiste, ki tako nasprotujejo in so že vnaprej napovedali, da
               bodo nasprotovali sprejemu tega zakona. Kako bomo rešili to denacionalizacijo, saj
               enkrat jo je vendarle treba rešiti - ali bomo to pometli pod preprogo? Gospod kolega
               Žnidaršič pravi, da z njo zavlačujmo - do kdaj? Da bodo vsi pomrli? Saj bodo še vedno
               nasledniki! In enkrat jo je treba zaključiti, treba je biti toliko moder, da najdemo
               toliko skupnega konsenza, take rešitve, da bomo te zadeve tudi končali.</p>
               <p>Sam sem bil pozoren na določena "zapažanja", pripombe, tudi sam imam določene
               pomisleke, vendar verjamem, da tako nekaj že z obrazložitvijo gospoda ministra, kot
               tudi pri nadaljnjih obravnavah, da bomo, izpilili posamezna določila, da bomo po
               tretjem branju le našli toliko modrosti, da bomo sprejeli zakon.</p>
               <p>Verjamem pa, da se bo zmeraj našlo nekaj poslancev, poslank, ki bodo nasprotovali
               kakršnikoli rešitvi. Za njih je to pomembno, da se ta problem denacionalizacije
               nikoli ne reši.</p>
            </sp>
            <sp xml:id="SDZ4-Redna-32-2007-10-25.sp197">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jerovšek.</p>
            </sp>
            <sp xml:id="SDZ4-Redna-32-2007-10-25.sp198">

               <speaker>JOŽEF JEROVŠEK:</speaker>

               <p>Hvala lepa. Zdi se mi zelo primerno, da je minister tako pravno eksaktno in pravno
               ekspertno obrazložil in zavrnil očitke, ki so bili tukaj navrženi, morda iz neznanja,
               verjetno pa iz nenačelnega ravnanja. In krasno je tudi, da je pokazal, da nekateri
               pravniki, tudi med poslanci, zavestno ali iz neznanja ne obvladajo pravne abecede in
               da se tudi zavzemajo za čudne vrednote. Tako je kolegica Darja Lavtižarjeva
               priporočala ministru prej, da ni pravi tajnik, češ ker bi bilo treba taktizirati,
               nespoštovati pravičnosti, enakosti, pravočasnosti, ampak biti nenačelen in odlagati.
               In to so čudne vrednote in krasna morala in upam, da se bo njen kandidat in sošolec
               gospod Türk ogradil od takšne morale. Prej se je tudi zavzemala, in je del tega
               izrazila tudi v svojem nastopu - globalno nezaupanje v delo sodišč, kot je bilo
               rečeno. Mislim, da je to navajanje, da je Vrhovno sodišče delovalo po nalogu oblasti
               v neki zadevi, vmešavanje v neodvisnost sodišča. Nisem pričakoval, da če že Miheljak
               na tak način intrigira, da bodo tu pravniki tako intrigirali in metali takšne
               intrige.</p>
               <p>Moram tudi odgovoriti kolegu Žnidaršiču, ker me očitno ni razumel, pa je prej
               reagiral. Jaz sem se zavzel in sem mu povedal, da je on tudi bil žrtev, jaz poznam
               zgodbo njegove družine in so mu tudi vzeli, upam, da so dobili vrnjeno po tem zakonu.
               Vendar žrtev so bili tudi v prejšnjem sistemu, ko iz sporazuma Tito-Brandt izseljenci
               niso dobili nič in se ne ve, kam je šel tisti denar. Opozoril sem pa, da se mi zdi
               čudno, da sedaj tuli s tistimi, ki so proti vračilu, proti popravi krivic. Tudi on je
               žrtev: dvakratna, med vojno, obeh totalitarnih sistemov. Zaradi tega upam, da bo
               spoznal, da takšne teze - pa tudi tista njegova, da so tudi mladoletni otroci lahko
               izdajalci. To je civilizacijski dosežek, da otroci niso krivi za dejanja, v katera so
               bili s silo porinjeni. Zaradi tega ta zakon gre v pravo smer in ta načela in te
               civilizacijske dosežke je treba nekje spoštovati in jih nekje uresničiti, da je
               odvzeto, ukradeno treba vrniti. Enostavno ne razumem tega nasprotovanja, da se tako
               upirate civilizacijskim rešitvam. Če je v zakonu kaj možno dodelati, in mislim,da je
               možno, predlagajte, ampak z dobrimi nameni, ne pa zaradi tega, ker na tem gradite na
               "fovšiji" in hujskaško svoj politiko. S hujskaštvom in "fovšijo" je treba prekiniti v
               takih zadevah. Hvala lepa.</p>
            </sp>
            <sp xml:id="SDZ4-Redna-32-2007-10-25.sp199">

               <speaker>PREDSEDNIK FRANCE CUKJATI:</speaker>

               <p>Hvala. Gospa Bebler, imate repliko? Izvolite.</p>
            </sp>
            <sp xml:id="SDZ4-Redna-32-2007-10-25.sp200">

               <speaker>DARJA LAVTIŽAR BEBLER:</speaker>

               <p>Imam repliko ja, ker me je gospod Jerovšek ni pravilno razumel. Jaz sem nasprotno, ko
               sem govorila o tem predlogu zakona, govorila o tem, da vnaša neke elemente, ki so
               sporni z vidika enakosti pred zakonom in v tem smislu sem se jaz zavzela za to, da se
               dokonča denacionalizacija, vendar pa, da je treba v tem zakonu paziti na to, da ne
               bomo uvajali neenakosti pred zakonom. To je bilo moje opozorilo.</p>
               <p>In gospod Jerovšek, vaš "timing" je bil zdaj v redu, ker je bil v okviru teh minut,
               ki jih imate na voljo, ampak vsebina vaše izjave pa je bila povsem neustrezna, ampak
               ne morem pomagati, če niste razumeli, kaj sem prej v svoji razpravi skušala
               povedati.</p>
               <p>In še nekaj, dr. Türk ni moj sošolec, veste, ker on je dve leti mlajši od mene, jaz
               sem bila pa pridna študentka, sem v roku diplomirala in me nekako ni mogel ujeti na
               ta način, da bi bila sošolca. Bi pa seveda ne imela ničesar proti, da bi bila, ker
               kolikor vem, je on izvrsten strokovnjak na nekem drugem pravnem področju.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-25.sp201">

               <speaker>PREDSEDNIK FRANCE CUKJATI:</speaker>

               <p>Hvala. Gospa Pečan.</p>
            </sp>
            <sp xml:id="SDZ4-Redna-32-2007-10-25.sp202">

               <speaker>BREDA PEČAN:</speaker>

               <p>Hvala lepa.</p>
               <p>Torej, moram reči, da trditev, da bi moral biti že zdavnaj dokončan zakon o
               denacionalizaciji je seveda lahko zelo resnična, vendar bi morali malo pogledati,
               zlasti tisti, ki trdijo, kako necivilizacijski je, ker tako dolgo traja njegovo
               izvajanje, kako je denacionalizacija potekala, recimo, v Nemčiji, kako se sploh
               nikoli ni začela v Franciji, kako so, recimo, kompletno vsi objekti, ki so bili v
               lasti v začetku 19. stoletja v lasti Cerkve v Franciji še danes v lasti države
               Francije in tako naprej.</p>
               <p>Moram pa reči še tudi nekaj drugega. Ta zakon, ki ga danes obravnavamo, je sicer
               prikazan kot zakon, ki naj bi pospešil vse postopke restitucije, kot je rekel kolega
               Gantar, vendar pa zraven ima tudi po praski te Vlade, zlasti pa tega ministrstva,
               prilepljenih še nekaj drugih stvari, ki širijo zakon o denacionalizaciji. To je,
               recimo, 2. člen, ki omogoča kljub popolnoma drugačni razlagi v samem tekstu
               obrazložitve zakona tudi takšne kvazi upravičence, ki do sedaj niso imeli možnosti
               vračila premoženja, ki je bilo celo pridobljeno po fevdalni zakonodaji, kot so,
               recimo, Auerspergi, Windisch-Greatzovi, Attemsi, Žiči in tako naprej.</p>
               <p>Drugo, v 3. členu uvajamo pravico do vračila premoženja tistim, ki so bili obsojeni
               zaradi vojnih zločinov ali zaradi izdajstva, kolaboracije, kjer bodo na osnovi zakona
               o kazenskem postopku verjetno sodbe proti njim razveljavljene - baje je sedaj že 200
               takih - in bodo lahko oni sami ali pa njihovi potomci zahtevali vračilo premoženja.
               Ker 3. člen govori o tem, da mora upravni organ šteti postopek, kot da bi bila
               zahteva za vračilo premoženja vložena pravočasno, v skladu z zakonom o
               denacionalizaciji.</p>
               <p>Mimogrede bi povedala še to, da je dr. Aleksander Bajc pripravil študijo, v kateri je
               ugotovil, da je ogromno vrnjenega premoženja v naravi ali v denarju, v odškodninskih
               bonih, ki je bilo do vratu in čez glavo pokrito s hipotekami ob koncu vojne oziroma
               na začetku druge svetovne vojne, pa je bilo kljub temu vrnjeno v celoti, ne da bi
               upoštevali to, da ti ljudje, ki so dobili vrnjeno premoženje, sploh nikoli niso teh
               kreditov plačali. Zdaj, ali je to kraja ali ni kraja, jaz bi rekla, da je to
               pravzaprav posredna kraja tisti banki, ki nikoli ni dobila vrnjenega denarja. In zato
               se lahko vprašamo, kako je to mogoče! Se pravi, da smo vrnili nekaj, kar sploh ni
               bilo v lasti tega človeka. Primer je, recimo, Huterjev blok, ki je bil vrnjen leta
               1993 v Mariboru; tisti, ki ste iz Maribora, veste točno, za kaj gre.</p>
               <p>Ko govorimo o tem, kako skrbijo novi gospodarji za gozdove. Goloseki se dogajajo in
               so se dogajali, konkretno vem za Argentinca, za Slovenca iz Argentine, ki je dobil
               vrnjene gozdove na Dolenjskem - nikoli jih ni videl, ker nikoli ni bil tam. In je
               naročil podjetju, da je kompletno vse gozdove posekalo, naredilo golosek, denar je
               šel seveda v Argentino, gozdovi so pa padli. Lubadar - torej, gospod predsednik
               Kmetijsko-gozdarske zbornice ugotavlja, da zaradi zelo slabe skrbi za gozdove lubadar
               uničuje slovenske gozdove. Železniki in Kropa so se v veliki meri zgodili predvsem
               zaradi slabe skrbi za gozdove. Tako da bi lahko govorili o tem, kaj se zgodi z
               denacionalizacijo.</p>
            </sp>
            <sp xml:id="SDZ4-Redna-32-2007-10-25.sp203">

               <speaker>PREDSEDNIK FRANCE CUKJATI:</speaker>

               <p>Hvala. Gospod Slavinec. Ja, gospod minister, na koncu ste vi. Gospod Slavinec.</p>
            </sp>
            <sp xml:id="SDZ4-Redna-32-2007-10-25.sp204">

               <speaker>DR. MITJA SLAVINEC:</speaker>

               <p>Hvala lepa za besedo. Razprava o predlaganem zakonu je še bolj spodbudila
               polarizacijo v naši družbi. Predlagatelj je v bistvu s predlaganim zakonom še bolj
               spodbudil pomisleke o upravičenosti samih zahtevkov, o upravičenosti tistih, ki bodo
               nacionalizirano imetje dobili nazaj, in predvsem o tem, ali se to res počne na pošten
               način. Prav tako se je pogosto zameglila razlika med institucijo in posamezniki. Če
               sem mogoče bolj konkreten, če je med vojno Cerkev sodelovala z okupatorjem, to še ne
               pomeni, da so vsi verniki izdajalci. Prav zaradi tega se želim vrniti na samo
               izhodišče, na tisto, zaradi česar sploh rabimo denacionalizacijo, torej na samo
               nacionalizacijo. Sam vidim dva poglavitna razloga, zakaj je prihajalo po vojni do
               nacionalizacije. Prvi je bil družbenopolitični sistem, ki imetja ni dopuščal in
               zaradi tega se je tistim, ki so imeli več, kot je to bilo sprejemljivo, premoženje
               nacionaliziralo. Drugi primer nacionalizacije pa je bila kazen. Pravična kazen za
               sodelovanje z okupatorjem. In tistim, ki je bilo imetje, premoženje odvzeto zaradi
               takratnega družbenopolitičnega sistema, je pravično, da se jim vrne. Tisti, katerim
               je pa bilo nacionalizirano zaradi kazni za izdajo, za sodelovanje, za tiste pa
               mislim, da bi bilo najbolje, da se potuhnejo in se svoje izdaje sramujejo. In naj
               zaključim s tem, da podpiram, pozdravljam to, da se poenostavi postopke
               denacionalizacije, da se postopki denacionalizacij čim prej izvedejo, seveda tam,
               kjer so opravičene. Nikakor pa ne bi želel, da to poenostavljanje, to pospeševanje
               postane poenostavljenje za ustvarjanje novih krivic. Hvala lepa.</p>
            </sp>
            <sp xml:id="SDZ4-Redna-32-2007-10-25.sp205">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kovačič.</p>
            </sp>
            <sp xml:id="SDZ4-Redna-32-2007-10-25.sp206">

               <speaker>DIMITRIJ KOVAČIČ:</speaker>

               <p>Hvala lepa za besedo. Na nekatera stališča iz razprave se bom odzval na to zadnjo
               ekspertizo pravnega eksperta revolucionarnega prava iz preteklosti pa ne bom
               ugovarjal. Rečeno je bilo, nekdo je rekel, da bo tako ali tako država oziroma
               davkoplačevalci plačevali finančne posledice tega zakona. To seveda drži. Ampak
               davkoplačevalci bomo plačevali tudi vse stroške in vse odškodnine, ki se bodo in so
               se že plačevali zaradi 16-letnega postopka vračanja tega premoženja. Tako je ta
               primerjava precej neresna.</p>
               <p>Ne morem se tudi znebiti vtisa, da nekateri nasprotniki tega zakona izhajajo iz
               načela: mi smo svoje dobili, za druge pa bomo naredili vse, da se jim nič ne vrne.
               Rečeno je bilo tudi: zakaj hitimo. Ampak kako lahko nekaj takega rečemo, potem ko 16
               let nismo uresničili tega, kar smo leta 1991 zapisali, da se bo to premoženje vrnilo
               v enem letu. Tudi mene žalostijo nekateri ksenofobih napadi na katoliško cerkev, ki
               so se danes pojavili, in to predvsem s strani tistih, ki vedno deklaratorno zelo zelo
               obsojajo ksenofobijo, nestrpnost itn. Sedaj so bili glavni protagonisti zelo hudih
               ksenofobih izpadov. In seveda bi rekel, da gre po mojem mnenju tukaj za to, da se
               zaradi tega zavzemajo za to, da samo po sebi vračanje premoženja ni nič narobe. Samo,
               da do tega vračanja ne bi bila upravičena katoliška cerkev, ne glede na to, da
               izpolnjuje enake pogoje za vračanje kot vsi ostali upravičenci. Torej takšnih
               pogledov nikakor ne morem sprejeti, da ne govorim o tem, da gre za izrazito
               zavzemanje za neenakopravnost in neenakovrednost ene kategorije ljudi.</p>
               <p>Poslanec, sedanji župan ene občine je rekel, da se zavzema, da je javni interes nad
               zasebnim interesom. Prav gotovo, to je zelo pohvalno, ampak seveda, javni interes pa
               ne more poteptati neko zasebno pravico, ki jo ima nekdo. Torej v imenu javnega
               interesa ne smeš poteptati zasebne pravice. In seveda, pri vračanju premoženja, kjer
               obstaja upravičenec do tega vračanja, mislim, da se nikakor ne sme to upravičenje
               poteptati na ta način .../Opozorilni znak za konec razprave./..., da se reče, javni
               interes terja, da se premoženja ne vrne, pa čeprav je ta upravičenec do tega
               upravičen. Hvala.</p>
            </sp>
            <sp xml:id="SDZ4-Redna-32-2007-10-25.sp207">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-32-2007-10-25.sp208">

               <speaker>DR. LOVRO ŠTURM:</speaker>

               <p>Hvala za besedo, spoštovani gospod predsednik. Želim podati nekaj pojasnil k 2. in 3.
               členu predlaganega zakona, o katerem je tekla razprava. Prišlo je do napačne
               interpretacije 2. člena. 2. člen se nanaša samo na nekdanje jugoslovanske državljane,
               se pravi državljane držav, ki so nestali iz nekdanje skupne države, zato je tukaj
               kakršnakoli povezava z državljani držav nesmiselna. Pri 3. členu, k temu sta izrekla
               pripombe ena poslanka in en poslanec Državnega zbora, pa moram pojasniti, da gre za
               osebe, ki so že bile s pravnomočno sodbo sodišča v celoti in popolnoma
               rehabilitirane. Na podlagi pravnomočne obsodilne sodbe iz njihovih nekdanjih
               montiranih sodnih povojnih procesov se jim prizna pravica do odškodnine, do
               denacionalizacije na podlagi zakona o denacionalizaciji. Zato so obdolžitve, ki so
               bile izrečene, so primer žaljive obdolžitve do teh oseb in se čutim dolžan, da na to
               opozorim.</p>
            </sp>
            <sp xml:id="SDZ4-Redna-32-2007-10-25.sp209">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo. O predlogu sklepa, da je predlog zakona primeren
               za nadaljnjo obravnavo, bomo v skladu s časovnim potekom seje zbora odločali danes v
               okviru glasovanj, pol ure po prekinjeni 18. točki dnevnega reda. S tem prekinjam to
               točko dnevnega reda.</p>
               <p>Prehajamo na <title>18. TOČKO DNEVNEGA REDA,</title> to je na obravnavo <title>PRELOGA ZAKONA
                  O SPREMEMBAH IN DOPOLNITVAH ZAKONA O URADNEM LISTU REPUBLIKE SLOVENIJE.</title>
               </p>
               <p>Predlog zakona je v obravnavo zboru predložila Vlada Republike Slovenije. Predlog
               zakona je obravnaval tudi Odbor za notranjo politiko, javno upravo in pravosodje kot
               matično delovno telo. Prosim podpredsednika gospoda Srečka Hvauca, da predstavi
               poročilo odbora. Izvolite.</p>
            </sp>
            <sp xml:id="SDZ4-Redna-32-2007-10-25.sp210">

               <speaker>SREČKO HVAUC:</speaker>

               <p>Najlepša hvala, gospod predsednik. Odbor Državnega zbora Republike Slovenije za
               notranjo politiko, javno upravo in pravosodje je na 37. seji dne 3.10.2007 obravnaval
               Predlog zakona o spremembah in dopolnitvah zakona o Uradnem listu Republike
               Slovenije, ki ga je Državnemu zboru Republike Slovenije v obravnavo po skrajšanem
               postopku predložila Vlada Republike Slovenije. Na seji je predstavnik predlagatelja,
               direktor Službe Vlade Republike Slovenije za zakonodajo, podal dodatno oziroma
               dopolnilno obrazložitev predloga zakona. Predlagane spremembe in dopolnitve so
               posledica spremembe lastniške strukture javnega podjetja, saj je sedaj edini lastnik
               in družbenik javnega podjetja Republika Slovenija, pristojnosti skupščine v imenu
               Republike Slovenije tako izvaja vlada, s predlogom zakona pa se število članov
               nadzornega sveta zmanjšuje s prvotnih 5 na 3. Predlagane spremembe pomenijo prav tako
               uskladitev z evropsko zakonodajo v smislu podelitve pristojnosti za objavljanje
               predpisov tudi nekaterim nosilcem javnih pooblastil.</p>
               <p>Na seji je mnenje Zakonodajno-pravne službe predstavila tudi predstavnica
               Zakonodajno-pravne službe in predvsem izpostavila pripombo k 1. členu. Predstavnik
               Državnega sveta Republike Slovenije in predsednik Komisije Državnega sveta Republike
               Slovenije za politični sistem je navedel, da predlog zakona podpirajo oziroma da
               nimajo pripomb. Članice oziroma člani odbora o predlogu zakona niso razpravljali. Ker
               k predlogu zakona ni bilo vloženih amandmajev, odbor pa tudi ni sprejel nobenega
               svojega amandmaja, je odbor glasoval samo o vseh členih predloga zakona in jih tudi
               sprejel.</p>
               <p>Glede na to, da v drugi obravnavi predloga zakona na matičnem delovnem telesu k
               predlogu zakona ni bil predlagan in sprejet noben amandma, Odbor Državnega zbora
               Republike Slovenije za notranjo politiko, javno upravo in pravosodje Državnemu zboru
               predlaga, da Predlog zakona o spremembah in dopolnitvah zakona o Uradnem listu
               Republike Slovenije, skrajšani postopek, sprejme v predloženem besedilu. Hvala.</p>
            </sp>
            <sp xml:id="SDZ4-Redna-32-2007-10-25.sp211">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Ivan Jelen bo predstavil
               stališče Poslanske skupine Demokratične stranke upokojencev.</p>
            </sp>
            <sp xml:id="SDZ4-Redna-32-2007-10-25.sp212">

               <speaker>IVAN JELEN:</speaker>

               <p>Še enkrat hvala za besedo. Novelo zakona o Uradnem listu Republike Slovenije bomo v
               Poslanski skupini DeSUS podprli. Gre namreč za spremembe na dveh področjih, ki jih
               ureja osnovni zakon, vendar se s tem ne posega v cilje in osnovna načela samega
               zakona. Prva sprememba se nanaša na statusno ureditev javnega podjetja, kar je
               posledica spremembe lastniške strukture tega javnega podjetja, saj le to prehaja
               nazaj v državno last. Javno podjetje Uradni list Republike Slovenije, d.o.o., je bilo
               ustanovljeno po izvedenem lastninskem preoblikovanju v skladu z Zakonom o Uradnem
               listu Republike Slovenije, do takrat časopisni zavod Uradni list Republike Slovenije.
               V sodni register je bilo podjetje najprej vpisano pod imenom Uradni list Republike
               Slovenije, d.o.o., sprememba firme in dopolnitev dejavnosti pa sta bili vpisani leta
               2000, tako da od takrat dalje posluje podjetje z imenom Javno podjetje Uradni list
               Republike Slovenije, d.o.o. Predlagana sprememba v tej smeri bo tako tudi zakonsko
               uredila status tega podjetja, in sicer da je edini lastnik in družbenik tega podjetja
               Republika Slovenija. Posledično se predlaga tudi izvrševanje pristojnosti skupščine s
               strani Vlade ter zmanjšanje števila članov nazornega odbora, s čimer se v naši
               poslanski skupini strinjamo.</p>
               <p>Druga sprememba pa se nanaša na objavljanje predpisov v Uradnem listu. Veljavna
               ureditev določa, da v primeru ocene, da predpis ministra ni v skladu z veljavno
               zakonodajo, minister pa pri tej objavi vztraja, predstojnik službe o tem obvesti
               predsednika Vlade ter mu predlaga zadržanje izvrševanja tega predpisa. Po predlogu pa
               bi predstojnik službe predlagal zadrževanja objave predpisa.</p>
               <p>Tovrstne spremembe v Poslanski skupini DeSUS ocenjujemo kot primerne, zato bomo
               prispevali svoj glas k predlagani noveli zakona o Uradnem listu Republike
               Slovenije.</p>
            </sp>
            <sp xml:id="SDZ4-Redna-32-2007-10-25.sp213">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mitja Ljubeljšek bo predstavil stališče Poslanske skupine Slovenske
               demokratske stranke.</p>
               <p>Prosim.</p>
            </sp>
            <sp xml:id="SDZ4-Redna-32-2007-10-25.sp214">

               <speaker>MITJA LJUBELJŠEK:</speaker>

               <p>Hvala lepa, gospod predsednik. Spoštovane kolegice, spoštovani kolegi, spoštovani
               predstavniki Vlade.</p>
               <p>Temeljni namen veljavnega zakona o Uradnem listu Republike Slovenije je zakonsko
               urejanje objavljanja pravnih aktov in predpisov, vsebuje pa tudi določbe o založniku
               tega glasila, ki je javno podjetje Uradni list Republike Slovenije in je po 12. členu
               o lastninski strukturi udeleženo z najmanj 51%osnovnega kapitala.</p>
               <p>V Poslanski skupini Slovenske demokratske stranke ugotavljamo, da je sprejem
               predlagane novele zakona nujno potrebno, saj se je v zadnjem letu spremenila
               lastniška struktura tega javnega podjetja. Republika Slovenija je postala edini
               lastnik in družbenik, temu ustrezno pa je potrebno spremeniti posamezna določila
               zakona, ki urejajo lastništvo in upravljanje tega javnega podjetja. Tako bo
               pristojnosti skupščine izvrševala Vlada, zmanjšalo se bo tudi število članov
               nadzornega sveta, in sicer s 5 na 3 člane, pri čemer bo skupščina imenovala na
               predlog Vlade 2 člana, enega pa bo imenoval svet delavcev javnega podjetja. V
               poslanski skupini podpiramo tudi istočasno izboljšavo določil, ki urejajo vsebinske
               postopke objavljanja predpisov ministrstev in po novem tudi predstojnika organa v
               sestavi ministrstva. Določila gredo v smeri hitrejšega in s tem tudi bolj
               učinkovitega uveljavljanja predpisov v praksi. Sedanji zakon določa, da predstojnik
               službe za zakonodajo opozori ministrstva, če meni, da predpis ni v skladu z ustavo,
               zakonom ali kakšnim drugim predpisom. Če minister še vedno vztraja pri objavi,
               predstojnik obvesti o tem predsednika Vlade in predlaga zadržanje izvršitve
               objavljenega predpisa. Z novelo pa se spreminja tako, da predstojnik predlaga le
               zadržanje objave razpisa, ne pa tudi zadržanje izvrševanja predpisa. Novela zakona
               daje tudi dodatne pristojnosti Službi za zakonodajo, da poleg pregleda predpisov
               ministrstev opravi tudi preglede aktov, nosilcev javnih pooblastil in predstojnikov
               organov v sestavi pred njihovo objavo v uradnem glasilu.</p>
               <p>V Poslanski skupini Slovenske demokratske stranke bomo predlagano novelo zakona
               podprli. Hvala lepa.</p>
            </sp>
            <sp xml:id="SDZ4-Redna-32-2007-10-25.sp215">

               <speaker>PREDSEDNIK FRANCE CUKJATI:</speaker>

               <p>Hvala. Gospod Anton Kokalj bo predstavil stališče Poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-32-2007-10-25.sp216">

               <speaker>ANTON KOKALJ:</speaker>

               <p>Glavna dejavnost in bistvo obstoja podjetja Uradni list Republike Slovenije je
               izdajanje uradnega glasila Republike Slovenije Uradni list, njegove elektronske
               izdaje in zbirk posameznih letnikov v tiskani izdaji. Po zadnjem lastninskem
               preoblikovanju se je spremenila struktura lastništva, tako da je sedaj javno podjetje
               v stoodstotni lasti Republike Slovenije.</p>
               <p>Spremembe zakona o Uradnem listu so posledica tega zadnjega lastninskega
               preoblikovanja, zato se zmanjšuje število članov nadzornega sveta s 5 na 3 člane in
               njihova struktura. Od tega bo enega člana imenoval svet delavcev v skladu z zakonom o
               sodelovanju delavcev pri upravljanju, dva pa bo imenovala skupščina na predlog
               Ministrstva za finance in Službe Vlade za zakonodajo.</p>
               <p>Naslednja pomembna sprememba je sprememba 10. člena sedaj veljavnega zakona. Novela
               predlaga, da se lahko v primeru, če gre za oceno, da predpis ministra ni v skladu z
               ustavo, zakonom ali drugim predpisom Državnega zbora ali Vlade, minister pa vztraja
               pri objavi, o tem obvesti predsednika Vlade. Predsedniku Vlade se predlaga zadržanje
               objave predpisa, ne pa izvrševanja, kot je določeno v sedaj veljavnem zakonu.</p>
               <p>V Poslanski skupini Nove Slovenije bomo predlagane spremembe zakona podprli.</p>
            </sp>
            <sp xml:id="SDZ4-Redna-32-2007-10-25.sp217">

               <speaker>PREDSEDNIK FRANCE CUKJATI:</speaker>

               <p>Hvala. Še gospod Marjan Drofenik, ki bo predstavil stališče Poslanske skupine
               Slovenske ljudske stranke. Prosim.</p>
            </sp>
            <sp xml:id="SDZ4-Redna-32-2007-10-25.sp218">

               <speaker>MARJAN DROFENIK:</speaker>

               <p>Spoštovani predsednik, predstavniki Vlade, poslanke in poslanci! Kot vemo, je po
               novem Javno podjetje Uradni list Republike Slovenije v stoodstotni lasti Republike
               Slovenije. Logična posledica lastniških sprememb so seveda tudi spremembe določb
               zakona, ki govorijo o upravljanju podjetja. Strinjamo se, da se ob tej priložnosti v
               zakon vnesejo tudi določene redakcijske spremembe, ki prinašajo večjo jasnost določb
               zakona.</p>
               <p>Spremembe zakona določajo, da je edini lastnik in družbenik javnega podjetja
               Republika Slovenija, pristojnosti skupščine podjetja pa izvršuje Vlada. Enega člana
               nadzornega sveta imenuje svet delavcev javnega podjetja, dva pa skupščina javnega
               podjetja, in sicer enega na predlog Službe Vlade za zakonodajo in enega na predlog
               Ministrstva za finance. Nadzorni svet naj bi se torej zmanjšal na tri člane, kar se
               nam zdi pravilno, saj v javnem podjetju ne bo večjega števila družbenikov.</p>
               <p>Po veljavni ureditvi Služba za zakonodajo pred objavo aktov opravi sistemski in
               nomotehnični pregled aktov in ima pristojnost, da opozori ministra na morebitno
               neskladnost predpisa z ustavo, zakonom, drugim predpisom Državnega zbora ali
               predpisom Vlade, in v nadaljevanju, če minister teh opozoril ne upošteva, predlaga
               predsedniku Vlade zadržanje objave predpisa in ne zadržanje izvrševanja predpisa, kot
               je določeno v veljavni ureditvi. Pomanjkljivost sedanje ureditve je, da predstojnik
               službe za zakonodajo nima enake pristojnosti za akte nosilcev javnih pooblastil in
               akte predstojnikov organov v sestavi. Ker se je v praksi pokazalo, da je tudi pri teh
               aktih potreben pravnosistemski in nomotehnični pregled, se strinjamo s spremembo
               zakona, ki omogoča Službi za zakonodajo poleg pregleda predpisov ministrov tudi
               pregled aktov nosilcev javnih pooblastil in aktov predstojnikov organov v sestavi
               pred objavo v uradnem glasilu.</p>
               <p>Zaradi navedenega bomo v Poslanski skupini SLS Predlog zakona o spremembah in
               dopolnitvah zakona o Uradnem listu Republike Slovenije podprli. Hvala lepa.</p>
            </sp>
            <sp xml:id="SDZ4-Redna-32-2007-10-25.sp219">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k predlogu zakona
               matično delovno telo ni sprejelo nobenega amandmaja, zaključujem drugo obravnavo
               predloga zakona. odločanje o predlogu zakona bomo v skladu s časovnim potekom seje
               zbora opravili danes v okviru glasovanj čez pol ure, to je ob 17.55. S tem prekinjam
               to točko dnevnega reda. Prekinjam sejo zbora, ki jo bomo nadaljevali ob 17.55.</p>
               <p>(Seja je bila prekinjena ob 17.25 in se je nadaljevala ob 17.55.)</p>
            </sp>
            <sp xml:id="SDZ4-Redna-32-2007-10-25.sp220">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo prekinjeno sejo zbora. Prehajamo na
               glasovanje zbora o predlogih odločitev. Poslanke in poslance prosim, da preverijo
               svoje glasovalne naprave.</p>
               <p>Nadaljujemo s <title>prekinjeno 14. točko dnevnega reda,</title> to je z <title>drugo
                  obravnavo Predloga zakona o Javni agenciji za knjigo Republike Slovenije</title> v
               okviru rednega postopka. Gospod Kumer, izvolite, proceduralno. Prosim.</p>
            </sp>
            <sp xml:id="SDZ4-Redna-32-2007-10-25.sp221">

               <speaker>DUŠAN KUMER:</speaker>

               <p>Hvala za besedo, spoštovani predsedujoči. Kolegice in kolegi! V skladu s tretjim
               odstavkom 73. člena Poslovnika Državnega zbora predlagam, da odločanje o Predlogu
               zakona o Javni agenciji za knjigo Republike Slovenije prestavimo na eno od prihodnjih
               sej.</p>
               <p>Tisti, ki ste bili prisotni danes v dvorani pri več kot triurni razpravi, ste lahko
               slišali večkrat izrečene besede, in to ne preveč dobronamerne besede predsednika
               odbora in našega kolega gospoda Grimsa. V tem času, ko je potem tekla seja naprej, se
               je oglasil predsednik Društva pisateljev Slovenije gospod Vlado Žabot in je napisal
               izjavo, v kateri protestira proti nekaterim navedbam gospoda Grimsa. Vi pa veste, da
               se je šlo v bistvu za 6. in 11. člen, o katerem smo diskutirali. Samo dva povzetka iz
               tega pisma, in sicer: "Kratko malo sem bil zgrožen ob skrajno žaljivem domnevanju
               poslanca gospoda mag. Branka Grimsa, češ da je Društvo slovenskih pisateljev ali jaz
               kot njegov aktualni predsednik lahko pod vplivom političnih struktur in metod iz
               starih komunističnih časov ali njihovih današnjih protagonistov spremenil svoje
               mnenje." In naprej. "Hkrati moram opozoriti, in temu je namenil gospod Grims že
               veliko govora, da je gospod Grims v današnji parlamentarni razpravi zelo po svoje
               interpretiral omenjeni pogovor o amandmajih v prostorih Nove revije." Tekst še gre
               naprej. "Za vse navedeno sem se pripravljen zagovarjati in ..."</p>
            </sp>
            <sp xml:id="SDZ4-Redna-32-2007-10-25.sp222">

               <speaker>PODPREDSEDNIK MAG. VASJA KLAVORA:</speaker>

               <p>Gospod Kumer, prosil bi vas, če poveste proceduralni predlog...</p>
            </sp>
            <sp xml:id="SDZ4-Redna-32-2007-10-25.sp223">

               <speaker>DUŠAN KUMER:</speaker>

               <p>... proceduralni predlog moj je, da prekinemo to točko, damo na eno od naslednjih
               sej. Da pa pride gospod Vlado Žabot v ta Državni zbor in gospod Grims se mu naj pred
               nami vsemi in slovensko javnostjo opraviči za vse izrečene besede, ki jih je danes
               izrekel.</p>
            </sp>
            <sp xml:id="SDZ4-Redna-32-2007-10-25.sp224">

               <speaker>PODPREDSEDNIK MAG. VASJA KLAVORA:</speaker>

               <p>Ta vaš proceduralni predlog je po 74. členu Poslovnika Državnega zbora, ne po 73,
               tretji odstavek. Še enkrat ga, prosim, ponovite.</p>
            </sp>
            <sp xml:id="SDZ4-Redna-32-2007-10-25.sp225">

               <speaker>DUŠAN KUMER:</speaker>

               <p>Predlagam, da se današnje odločanje o točki dnevnega reda, ki se glasi Predlog zakona
               o Javni agenciji za knjigo Republike Slovenije, prestavi na eno od naslednji sej. V
               tem času pa se povabi v Državni zbor gospoda Vlada Žabota in da pojasni, ker
               predsednik Odbora za kulturo in šport je gradil svojo argumentacijo, zakaj ne smemo
               podpreti amandmajev, ki jih je vložila opozicija in Društvo pisateljev Slovenje, na
               pogovoru in dogovoru, ki ga je imel s predsednikom tega društva. Sam predsednik pa je
               v izjavi, ki ste jo vsi dobili, ta pogovor demantiral, tako kot ga je predstavil
               gospod Grims v tem Državnem zboru. In zato predlagam, da se predstavi in da gospod
               Žabot pride sem v Državni zbor in da se mu gospod Grims za to opraviči.</p>
            </sp>
            <sp xml:id="SDZ4-Redna-32-2007-10-25.sp226">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Kumer. Vendar po tretjem odstavku 73. člena Poslovnika Državnega
               zbora ne morem dati to na glasovanje.</p>
               <p>Nadaljujemo s sejo. Prosim, če si pogledate, sem si pogledal. Ne, o prekinitvi ne
               moremo govoriti. Ne, smo prebrali. Hvala lepa.</p>
               <p>Nadaljujemo s prekinjeno 14. točko dnevnega reda, z drugo obravnavo Predloga zakona o
               Javni agenciji za knjigo Republike Slovenije v okviru rednega postopka. Prehajamo na
               odločanje o vloženih amandmajih. Odločamo o amandmajih skupine poslancev s
               prvopodpisanim Jožefom Školčem k 6. členu. Obrazložitev glasu v imenu poslanske
               skupine. Gospod Školč, izvolite.</p>
            </sp>
            <sp xml:id="SDZ4-Redna-32-2007-10-25.sp227">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Ta amandma bom podprl in tudi vse vas prosim, da ga
               podprete. Gospodje v SDS, prosil bi vas, če že niste poslušali te razprave, če ne
               berete pisem, ki jih dobivate iz društev, da poslušate to obrazložitev. Tudi mi je
               nerodno, da bi pred tem zborom govoril, da vsi po hodnikih tarnate, da bi sicer to
               podprli, ampak iz koalicijskih razlogov ne morete, da verjamete, da ima društvo prav.
               Če hočemo mi s tem zakonom zagotoviti, da bo ta agencija res javna in ne državna,
               potem je potrebno to dopolnilo podpreti. Samo to dopolnilo zagotavlja to, da trije
               subjekti sami predlagajo v svet agencije svoje predstavnike, to je društvo, slovenske
               univerze in SAZU, tri pa se predlaga na predlog ministrstva. Če bi ostalo pri drugih
               določilih, ki so bili sprejeti na odboru oziroma ki jih sedaj koalicija predlaga,
               pomeni, da bi vlada imela prevladujoč vpliv nad odločanjem v agenciji. Po zadnjem
               predlogu celo 6 proti 1 v korist Vlade in politike proti zunanji javnosti. Menim, da
               je to nedopustno.</p>
               <p>Včeraj smo imeli oziroma te dni smo imeli podobno razpravo o sredstvih za
               financiranje športnih programov, za financiranje humanitarnih in invalidskih
               programov. Povsod se kaže ista mentaliteta. Ta mentaliteta je pogubna, zaradi te
               mentalitete ljudje ne zaupajo politiki nasploh, ne samo vaši stranki. In kazalo bi
               premisliti in podpreti .../Opozorilni znak za konec razprave./... taka dopolnila, ki
               omogočajo ne umik politike, ampak omejitev moči politike takrat kadar gre za javne
               zadeve. In ne nazadnje bi bilo potrebno glasovati za to dopolnilo tudi zaradi tega,
               ker se je predsednik odbora v tej diskusiji pravzaprav skliceval na neke dogovore, ki
               so se že v .../Opozorilni znak za konec razprave/... roku ene ure, dveh izkazali, da
               niso točni. Vsi ste dobili pismo, ki ga je bral kolega Kumar, dobili ste pred tem
               tudi drugo pismo v .../Izklop mikrofona/...</p>
            </sp>
            <sp xml:id="SDZ4-Redna-32-2007-10-25.sp228">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Školč.</p>
               <p>Glasujemo. Glasovanje teče. Navzočih je 71 poslank in poslancev, za je glasovalo 30,
               proti 40.</p>
               <p>(Za je glasovalo 30.) (Proti 40.)</p>
               <p>Ugotavljam, da amandma ni sprejet.</p>
               <p>Izvolite, gospod Školč. Proceduralno. Jaz mislim, da me dobro vidite in ste videli,
               kdaj sem pritisnil, da glasovanje teče in šele nato ste dvignili roko.</p>
            </sp>
            <sp xml:id="SDZ4-Redna-32-2007-10-25.sp229">

               <speaker>JOŽEF ŠKOLČ:</speaker>

               <p>Gospod podpredsednik, predlagam, da to glasovanje razveljavite. Sam in še drugi
               kolegi smo hoteli obrazložiti tudi v svojem imenu glas, ne samo v naši poslanski
               skupini. Ne vem, zakaj se vam je tako mudilo, menim pa, da gre za zelo pomembno
               odločitev in če boste pač pripravljeni to glasovanje razveljaviti, sem se jaz
               pripravljen tudi odpovedati obrazložitvi v svojem imenu. Ne gre za to, da bi vam še
               enkrat to isto povedal ali pa, za kar mi je zmanjkalo besed, ampak tukaj...</p>
            </sp>
            <sp xml:id="SDZ4-Redna-32-2007-10-25.sp230">

               <speaker>PODPREDSEDNIK MAG. VASJA KLAVORA:</speaker>

               <p>Gospod Školč, prvič ne govorite v svoj mikrofon, to bi vas rad opomnil. .../Iz
               dvorane medklic Aleša Guliča: Ja, ker je crknil./</p>
            </sp>
            <sp xml:id="SDZ4-Redna-32-2007-10-25.sp231">

               <speaker>JOŽEF ŠKOLČ:</speaker>

               <p>Zato ker mi ne dela, gospod podpredsednik. Saj oprostite, ne bom razlagal, zakaj je
               tehnično tako, ampak slišimo se pa vseeno. Mislim, da s tem ni težav.</p>
               <p>Predlagam torej, da glasovanje razveljavite in da omogočite tudi kolegom in
               kolegicam, da pojasnijo svoje stališče. Ne nazadnje na to čaka lepo število
               zainteresirane javnosti in nikomur se kasneje ne bo potrebno opravičevati, da ni
               vedel, za kaj pri tej zadevi gre. Sicer boste odgovornost za to, da ljudje ne vedo,
               kaj si kdo misli o tem njihovem predlogu, vzeli nase. To ne bi bilo dobro.</p>
            </sp>
            <sp xml:id="SDZ4-Redna-32-2007-10-25.sp232">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Mislim, da sem ravnal pravilno. Dal sem možnost in povedal, da govorite v
               imenu poslanske skupine, ko ste končali, sem počakal, pogledal, čakal, pritisnil na
               glasovanje in takrat ste šele dvignili roko. Zato nadaljujemo.</p>
               <p>Odločamo o amandmaju poslanskih skupin SDS, NSi, SLS in DeSUS k 6. členu. V imenu
               poslanske skupine. Prijava teče. Gospod Jožef Školč, imate besedo. Prosim.</p>
            </sp>
            <sp xml:id="SDZ4-Redna-32-2007-10-25.sp233">

               <speaker>JOŽEF ŠKOLČ:</speaker>

               <p>Hvala lepa. V tem primeru gre, bom rekel, sramotno dopolnilo, ki uzakonja, popolno
               oblast nad agencijo za knjigo v korist ministra Simonitija, da bo popolnoma jasno. S
               te vrste dopolnilom se bo tudi agencijo za knjigo poslalo na tisto pot, na katero je
               šla javna RTV Slovenija. S te vrste dopolnilom boste poslali slovensko knjigo na
               tisto pot, na kateri je slovenski film. In še bi lahko našteval.</p>
               <p>Tisto, kar je paradoksalno, je, da je verjetno potrebno neko dopolnilo sprejeti zato,
               da bo mogoče v tretji obravnavi poskusiti s tistim, kar je prav. Ampak sam bom takemu
               dopolnilu nasprotoval, zato ker nasprotujem vašemu principu, da je potrebno vse
               segmente družbenega življenja obvladovati, tudi tam, kjer deklarirate, da politika
               nima kaj iskati. Vprašanja knjige, koncepta zakona, vsaj tako kot je zapisan, bi
               morala biti rešena ravno nasprotno od tega, kar sedaj predlagate. Kako bo deloval ta
               svet in kako se bo imenovalo, smo videli pri zakonu o RTV in realizaciji tistega
               dopolnila, ki je imenoval svet. Takrat se je parlament, predvsem koalicija ponižal
               na, bom rekel, najbolj nizko raven, tako da so si poslanci koalicije dovolili, da so
               dobili "plonk cegelce", na katerih je pisalo, katere lahko volijo in katerih ne.
               Sedaj boste to pač prepustili ministru, niti mu ne bo potrebno vam pokazati. To je
               resnica tega dopolnila. Hkrati pa hočete kupiti Društvo slovenskih pisateljev, da bo
               alibi za to vaše početje. V pismu, ki ste ga dobili zjutraj, se vam predsednik
               društva za ta alibi zahvaljuje in ga zavrača. Vseeno jih silite .../Opozorilni znak
               za konec razprave./... v to in še na ta način ponižujete.</p>
            </sp>
            <sp xml:id="SDZ4-Redna-32-2007-10-25.sp234">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Alenka Jeraj, izvolite.</p>
            </sp>
            <sp xml:id="SDZ4-Redna-32-2007-10-25.sp235">

               <speaker>ALENKA JERAJ:</speaker>

               <p>Hvala. V naši poslanski skupini bomo ta koalicijski amandma seveda podprli. V
               prvotnem členu, 6. členu, je bilo dejansko precej nedoločno zapisano, koliko ima svet
               članov, da jih ima med 3 in največ 9. Prisluhnili smo nekaterim pobudam na seji
               matičnega odbora, zato je nastal ta amandma, ki stvari ureja bistveno bolje.
               Predlagamo, da ima svet 7 članov. Opozicijski poslanci so predlagali 6 članov in
               zraven še dodali, da naj bi potem imel možnost tistega odločujočega glasu predstavnik
               Slovenske akademije znanosti in umetnosti, ne pa predsedujoči oziroma predsednik, kot
               je to ponavadi. Človek bi mislil, da je tak predlog nastal zato, da bi stvari še malo
               bolj zakomplicirali in otežkočili svetu, kako naj deluje.</p>
               <p>Poleg tega je treba povedati, da so opozicijski amandmaji predlagali... /Oglašanje v
               dvorani./ Zato je tudi nastal naš amandma. Ker so predlagali in bi omejili možnost na
               tiste, ki lahko predlagajo člane v svet zavoda, samo na SAZU, društvo pisateljev in
               predstavnike univerze. Izključujejo pa vse, od knjižnic do založnikov do avtorjev.
               Naš amandma vse te vključuje. Na javni poziv bodo lahko vse te organizacije, ki so v
               Sloveniji povezane s knjigo tako ali drugače, lahko predlagale. Po amandmajih, ki jih
               pa predlagate vi, pa temu ne bi bilo tako. Zato, kot rečeno, bomo koalicijski amandma
               podprli, ker smatramo, da izboljšuje dikcijo, ki je bila v predvidenem 6. členu.</p>
            </sp>
            <sp xml:id="SDZ4-Redna-32-2007-10-25.sp236">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo obrazložiti svoj glas pred glasovanjem? Prijava teče. Gospod
               Aleš Gulič, prosim.</p>
            </sp>
            <sp xml:id="SDZ4-Redna-32-2007-10-25.sp237">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Seveda bom glasoval proti temu
               amandmaju, zaradi tega, ker smo to zgodbo že enkrat slišali, videli, no, tudi
               rezultate poznamo.</p>
               <p>Ukinjanje javnosti, zanemarjanje javnosti, zanemarjanje njenega mnenja, pa naj gre za
               zainteresirano javnost ali za splošno, je postalo običaj. Ne samo da se zadeve
               spreminjajo v čisto državne, zdaj se spreminjajo pravzaprav že na nek način v čisto
               osebne, zasebne. To, kako se deli denar na Ministrstvu za kulturo, ste najbrž kje
               prebrali. Če se kaj pozabi, se potem zadeva reši. Mogoče je to sicer hvalevredno,
               ampak konec koncev v urejeni pravni državi to ne sme biti ne vzor ne izgovor. Vi
               predlagate 7 palčkov oziroma 7 članov, za Sneguljčico bo najbrž določen potem kar sam
               minister Simoniti. Dobra vloga!</p>
               <p>Jaz moram povedati, da tisto, kar se je dogajalo na RTV, kar se je dogajalo pri teh
               glasovanjih, pri imenovanjih, seveda govori o tem, da moramo vsi, ki smo tukaj, biti
               odločno proti takšni sestavi sveta. Obenem pa naj še enkrat povem: doslej se je Vlado
               Žabot vedno izkazal kot verodostojen človek. Vaši predlogi pa so iz dneva v dan
               .../Opozorilni znak za konec razprave./... ob vsakem zakonu, ki ga predlagate, bolj
               neverodostojni. In zaradi tega, seveda, ne zasluži ta amandma nobene podpore. Hvala
               lepa.</p>
            </sp>
            <sp xml:id="SDZ4-Redna-32-2007-10-25.sp238">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Majda Širca, prosim.</p>
            </sp>
            <sp xml:id="SDZ4-Redna-32-2007-10-25.sp239">

               <speaker>MAJDA ŠIRCA:</speaker>

               <p>Hvala lepa. Ostal bo odprt člen, kar me seveda veseli. Odprt bo pa v času, ko boste
               in ko se bomo spominjali Trubarja in ko bomo praznovali spomin na dan
               reformacije.</p>
               <p>Omenila sem zjutraj, da bi bilo prav, da bi na ta dan stopili brez rdečic, podobnih
               rdečic, ki jih lahko ima minister za kulturo, takrat ko stopa 8. februarja pred
               Prešernove nagrajence, potem ko je javno diskreditiral to nagrado. Jaz razumem
               občutljivost na člen, ki govori o tem, koliko se lahko politika vtika v tisto
               servisno in avtonomno inštitucijo, ki se ji reče javna agencija. Občutljivost je
               upravičena zaradi tega, ker so izkušnje izjemno slabe. Čeprav je javni sklad za
               filmsko dejavnost nekoliko drugačna inštitucija, zapade v isto kvoto avtonomnih
               inštitucij, ki skrbijo za eno področje, zato da to ni potrebno neposredno delati
               vladi in da se odmaknejo vzvodi odločanja o vsebini. Če ostane ta amandma, ki ga
               boste, postrojeni kot ste, zagotovo podprli, potem se bo zgodilo to, da bo
               upravljanje nad knjigo dejansko, in to samo ne delitev subvencij za literaturo in
               znanstveno publicistiko, ogroženo v duhu, ki jo poznamo sedaj. In to ne gre za eno
               leto, ampak za možnosti, ki se bodo odpravile tudi v drugih vladah.</p>
            </sp>
            <sp xml:id="SDZ4-Redna-32-2007-10-25.sp240">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Samo Bevk, prosim.</p>
            </sp>
            <sp xml:id="SDZ4-Redna-32-2007-10-25.sp241">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>V poslanski skupini Socialnih demokratov smo podprli prejšnji amandma, ki ga je
               vsebinsko pripravilo Društvo pisateljev Slovenije in smo ga podpisali poslanci iz
               opozicije. Tega koalicijskega dopolnila pa ne bomo podprli, čeprav je besedilo tega
               amandmaja boljše, kot je rešitev v originalni verziji zakona. Vlada si namreč s tem
               amandmajem ohranja zelo velike, da ne rečem odločilne pristojnosti. Dobro pa bi bilo,
               da bi bil svet neodvisen in strokoven organ. Dejstvo je, da si Vlada sistematično
               podreja vse podsisteme v družbi, tako tudi slovensko knjigo preko tega sveta
               agencije. Dobro je to, kot je bilo danes že večkrat rečeno, da bo s tem ta člen vsaj
               odprt in ga bo mogoče izboljšati v tretji obravnavi.</p>
               <p>V Poslanski skupini Socialnih demokratov ne nasprotujemo zakonu o Javni agenciji
               Republike Slovenije za knjigo, kajti mislimo, da je to korak naprej. Mislim pa, da bo
               potrebno, če ne prej, pa vsaj v naslednjem mandatu novelirati ta zakon. Hvala lepa.
            </p>
            </sp>
            <sp xml:id="SDZ4-Redna-32-2007-10-25.sp242">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še en krog prijav. Gospod Jožef Školč, izvolite.</p>
            </sp>
            <sp xml:id="SDZ4-Redna-32-2007-10-25.sp243">

               <speaker>JOŽEF ŠKOLČ:</speaker>

               <p>Hvala lepa. Jaz bi vas rad, da vas bo pekla vest, če jo kaj imate, spomnil na pismo,
               ki ste ga zagotovo prebrali in kjer se vam vnaprej zahvaljujejo za tako rešitev. Tudi
               zato bom glasoval proti. Piše pa za ta amandma tako: "Za predlog reprezentativnega
               Društva pisateljev je v tem amandmaju res zagotovljeno mesto v svetu agencije, vendar
               pa vse ostale člane sveta po tem amandmaju še zmeraj imenuje ustanovitelj, tri
               neposredno, tri pa po javnem pozivu iz nepreglednega nabora izmed predlogov univerz,
               SAZU, društev in ljudstva. To seveda še vedno omogoča politiki, da po svoji meri in
               volji sestavi upravni organ agencije, hkrati pa bi v tem primeru samostojni predlog
               reprezentativnega pisateljskega društva lahko tej politiki služil kot zgolj
               alibi."</p>
               <p>Zapomnite si to, kakšno uslugo knjigi delate, ko boste okoli govorili, da niste imeli
               pred seboj vseh elementov in da sta vas s svojimi argumenti prepričala gospod Grims
               in gospod Gaspari. Imate dokumente, ki vam pravijo, da to ni dobra rešitev. </p>
            </sp>
            <sp xml:id="SDZ4-Redna-32-2007-10-25.sp244">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Obenem bi vam povedal tudi to, da če bo ta amandma sprejet,
               postane amandma pod številko 3 brezpredmeten. Navzočih je 74 poslank in poslancev, za
               je glasovalo 42, proti 23.</p>
               <p>(Za je glasovalo 42.) (Proti 23.)</p>
               <p>Ugotavljam, da je amandma sprejet.</p>
               <p>Odločamo o amandmaju skupine poslancev s prvopodpisanim Jožefom Školčem k 11. členu.
               V imenu poslanske skupine prijava. Gospa Alenka. Prosim.</p>
            </sp>
            <sp xml:id="SDZ4-Redna-32-2007-10-25.sp245">

               <speaker>ALENKA JERAJ:</speaker>

               <p>Hvala lepa. Ob tem amandmaju je potrebno povedati, da nas zelo veseli, da je kar
               naenkrat tako velika skrb za slovensko knjigo, namreč, takrat, ko je bil čas za to,
               da bi naša knjiga morda imela dejansko ničelni davek, tako kot je marsikje v Evropski
               uniji, se očitno naši pogajalci v času pristopnih pogajanj tega niso tako zelo
               zavedali, Društvo pisateljev, ne vem, ali je takrat opozarjalo na to ali ni. Ampak,
               kakorkoli, zelo pomembno je, da se je ta čut prebudil vsaj zdaj, ko bomo praznovali
               500-letnico Trubarjevega rojstva. Verjetno bi lahko takrat naredili več in verjetno
               bi Društvo pisateljev ne očitalo tega danes nam in predlagalo povečanje sredstev za
               knjigo.</p>
               <p>Treba je pa povedati še nekaj, da je ta Vlada v vseh teh letih vsako leto - torej, da
               se sredstva za knjigo letno povečujejo za 20%. Tako kot ste pa imeli težave že pred
               leti o ugotavljanju, koliko dejansko se nabere denarja od davka na knjigo, očitno
               tega še danes prav natančno ne moremo ugotoviti, vsekakor pa ta Vlada in ta koalicija
               namenja bistveno več denarja za knjigo, kot ga je bilo namenjenega kadarkoli. Tako
               amandmaja ne bomo podprli, ker menimo, da je ustrezna rešitev v predlaganem
               zakonu.</p>
            </sp>
            <sp xml:id="SDZ4-Redna-32-2007-10-25.sp246">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jožef Horvat.</p>
            </sp>
            <sp xml:id="SDZ4-Redna-32-2007-10-25.sp247">

               <speaker>JOŽEF HORVAT:</speaker>

               <p>Hvala gospod, podpredsednik. Amandma je sicer všečen in bi ga brez razmisleka takoj
               podprli. Razmislek pa eksaktno pokaže, da amandma nima temeljev. V razmisleku mi v
               Poslanski skupini Nove Slovenije izhajamo iz realnega doseženega stanja na področju
               knjige, in sicer tako glede višine proračunskih sredstev, ki so namenjene knjigi, kot
               tudi glede razvitih oblik državnih pomoči in ne nazadnje kadrovske kapacitete, ki to
               področje pokriva na Ministrstvu za kulturo in Javni agenciji za raziskovalno
               dejavnost. Prav zato dosledno vztrajamo na rešitvah, ki so v celoti izvedljive,
               realne in skladne sistemsko zakonodajo na področju, na katerem bo delovala Javna
               agencija za knjigo, to je z Zakonom o javnih agencijah, z Zakonom o uresničevanju
               javnega interesa za kulturo in Zakonom o javnih financah. Ker ima knjiga številne
               prodajne poti, od katerih so knjigarne le ena, poleg tega pa zato, ker je knjiga
               obdavčena z nižjo davčno stopnjo, na podlagi katere lahko davčni zavezanci
               uveljavljajo razliko med vstopnim in izstopnim DDV-jem, po mnenju Dursa ni mogoče
               natančno oceniti obsega pobranega DDV-ja na knjigo. S tem dopisom, ki datira z 10.
               majem 2004, je bilo 1.7.2005 seznanjeno tudi Društvo slovenskih pisateljev.</p>
               <p>Predlog amandmaja tako temelji na, po naši oceni, vsaj štirih nedoločenosti. Prva,
               nobeden izmed pristojnih organov ne more podati podatkov o tem, koliko DDV-ja na
               knjigo se v Sloveniji letno odvede v proračun.</p>
               <p>Druga. Neprimerno je, da bi se proračunska sredstva, namenjena podpori slovenske
               knjige, določala glede na nekakšno oceno pobranega DDV-ja na knjigo, saj je ocena
               vselej zgolj ocena in kot takšna lahko vnaprej sproža različna mnenja glede prave
               ocene.</p>
               <p>Tretja nedoločenost. Prihodek od DDV-ja je proračunski vir in ne nek vir, ki bi bil
               lahko posebej dodan k proračunu.</p>
               <p>In četrta nedoločenost. Predlog amandmaja tudi ne upošteva časovne izvedljivosti.
               Predlogi proračunov se namreč sestavljajo precej prej, preden bi bila teoretično
               znana večina sredstev, pobranih od davka na knjigo. Se pravi, že pred tem, ko bi bilo
               sploh mogoče podati oceno o pobranem davku v tekočem letu. Mislim, da je s tem naš ne
               amandmaju utemeljen. Hvala lepa.</p>
            </sp>
            <sp xml:id="SDZ4-Redna-32-2007-10-25.sp248">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Majda Širca. Prosim.</p>
            </sp>
            <sp xml:id="SDZ4-Redna-32-2007-10-25.sp249">

               <speaker>MAJDA ŠIRCA:</speaker>

               <p>O tem amandmaju ste, dragi kolegi, ki ste bili v tem zboru v prejšnjem mandatu, že
               glasovali oziroma o filozofiji, o konceptu tega amandmaja. Glasovali ste takrat, ko
               ste podprli dikcijo nacionalnega programa za kulturo, ki je prinašal, uvajal tako
               imenovani sklad za knjigo. Sedaj imamo agencijo, program pa je oblikoval sklad. Sklad
               je bil oblikovan na ta način, da je upošteval to določilo. Skratka, o tem ste v
               prejšnjem mandatu, tisti, ki ste bili tukaj, glasovali - in bili ste v opoziciji -
               sicer takrat program ne bi bil sprejet. Sledi filozofiji takratnega razmišljanja,
               spodbujenega z iniciativo in z voljo Društva pisateljev, da se knjigi vrne denar, ki
               se ga dobi od njene prodaje. Skratka, da davek od knjige vrne knjigo. Na nek
               moduliran način prinaša to rešitev ta amandma in šele ta amandma da tej agenciji meso
               na kosti, ki so zelo abstraktne. Šele s pomočjo tega bo varnost knjige zagotovljena,
               ker ne bo odvisna od vsakokratnega sprejemanja proračuna, morebitne volje,
               naklonjenosti večje ali manjše posamezne vlade knjigi. Tudi ni res, tudi ne drži, da
               izračunov o temu, koliko sploh poberemo davkov o knjigi, nimamo. Imamo, ker imamo
               statistični urad. In če gospod Horvat ve, in če obstajajo - se opravičujem -, če
               obstajajo poročila iz leta 2005, odgovori, obstajajo tudi iz leta 2006 in navajajo te
               vsote. Skratka, vsote so prepoznavne, sicer ne razumem, v kakšni državi bi živeli, če
               ne bi vedeli, koliko od neke dejavnosti davka poberemo, in se jih da prebrati in
               izračunati. Mogoče jih je komu težko povedati.</p>
               <p>Kar se tiče davka. Naj vas opozorim, da ta trenutek je v Evropski uniji odprta
               ponovna razprava obdavčenju celotnega sistema v EU-ju. In Slovenija se je, to smo
               obravnavali na odboru EU-ja prejšnji teden, odločila, da ne bo niti nasprotovala in
               ne bo zahtevala in ugodila tistim potrebam, ki so se ta trenutek po tolikih letih, ko
               smo v EU, prepoznale kot nujne in jih nekoč ni bilo mogoče uveljaviti zato, da smo
               čim prej vstopili v EU. Anglija je izigrala celotno Evropo, ima nulto stopnjo, ne bi
               je smela imeti in sedaj uveljavljamo tudi druge države - če hočemo in nekatere hočemo
               -, Vlada kot bo šla v Bruselj, pa očitno ne.</p>
            </sp>
            <sp xml:id="SDZ4-Redna-32-2007-10-25.sp250">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Jožef Školč. Prosim.</p>
            </sp>
            <sp xml:id="SDZ4-Redna-32-2007-10-25.sp251">

               <speaker>JOŽEF ŠKOLČ:</speaker>

               <p>Hvala lepa.</p>
               <p>Najprej bi se rad opravičil gospodu Gaspariju, ker sem ga prej po nemarnem omenil v
               družbi z gospodom Grimsom, mislil sem seveda gospoda Simonitija.</p>
               <p>Kar se tiče tega amandmaja, je to amandma, ki zagotavlja pravzaprav temelj za to, da
               bo ta agencija zares delovala in da bo lahko načrtovala svoje akcije in tudi
               podeljevala sredstva za najrazličnejše namene. Tako, da kdor dvomi v temelj, ga lahko
               najde v nacionalnem programu kulture. Kdor dvomi v to, da ni mogoče izvedeti, koliko
               sredstev se zbere iz naslova DDV, potem dvomi v ministra Simonitija, v katerega sicer
               ne dvomite niti malo. Minister Simoniti je namreč zatrdil vsakič, ko smo ga
               spraševali, zakaj ni sklada za knjigo, da za namene, ki jih opredeljuje ta sklad, v
               celoti jih pa povzema tudi ta agencija, zagotavlja in porabi več sredstev, kot je
               pobranega DDV-ja. Ko smo ga vprašali, koliko je pobranega DDV-ja, smo dobili tudi ta
               odgovor. Se pravi, mi imamo številke, na katerih je mogoče graditi to stopnjevanje po
               20% letni rasti po petih letih. Vse je premišljeno. Tudi kar se tiče prastare
               diskusije ob uvedbi DDV-ja - o tem nisem hotel govoriti, ker bi se moral v nasprotju
               s sedanjim ministrom pač na nek način tudi hvaliti, takrat so knjigotržci seveda
               odprli to diskusijo, in pisatelji, in takrat je ministrstvo za finance zagotovilo
               velika dodatna sredstva, da se je iz zalog tistih knjig, ki so bile subvencionirana
               in ki so jih knjižnice potrebovale, opravil nakup za vse slovenske .../Opozorilni
               znak za konec razprave./... knjižnice. S tem je bil tudi sklenjen nek dogovor, da se
               to sprejme in tam se je začela razprava o tem, koliko sredstev je potrebno za
               subvencije. Sledila je ideja o skladu, kasneje agencija za knjigo. Ta potrebuje
               sredstva, vi ji jih odrekate. To je vsa resnica. Ko ste v .../Opozorilni znak za
               konec razprave./... opoziciji ste za, ko bi lahko odločili, ste proti.</p>
            </sp>
            <sp xml:id="SDZ4-Redna-32-2007-10-25.sp252">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo? Prijava teče, v osebnem imenu. Gospod Samo Bevk, prosim.
            </p>
            </sp>
            <sp xml:id="SDZ4-Redna-32-2007-10-25.sp253">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>V poslanski skupini Socialnih demokratov bomo ta amandma opozicijskih poslancev, ki
               je vsebinsko nastal na pobudo Društva slovenskih pisateljev, seveda podprli. Tako kot
               je napisan 11. člen v originalni verziji, bodo prihodki agencije za knjigo odvisni od
               vsakokratne sposobnosti kulturnega ministra ali pa ministrice in volje Vlade. Se
               pravi, da bodo lahko ti prihodki agencije za knjigo zelo nihali. S to rešitvijo, ki
               jo prinaša ta amandma, pa bo agencija pridobila stalen vir prihodkov, in sicer da bi
               letno povečevali za 20% pobranega davka na knjigo iz preteklega leta in tako bi bil
               ta davek v petih letih v celoti vračunan v prihodke agencije iz državnega proračuna.
               Se pravi, da uredimo sistem, ki bi vsako leto dodajal po 20% v naslednjih petih
               letih. Kajti vsi drugi viri v tem členu so zelo nestabilni ali pa nezanesljivi,
               recimo, prihodki, pridobljeni s prodajo blaga in storitev na trgu, iz naslova
               sponzorstva, donacij, dediščin, daril in seveda tudi drugi manjši prihodki, kot je to
               določeno s predpisi. Če ne sprejmemo tega amandmaja, potem bo ta agencija imela
               nezanesljiv vir dohodkov, zna se tudi zgoditi, da ne bo mogla uresničiti svojega
               programa, zato apeliram, spoštovane kolegice in kolegi, da podprete amandma skupine
               poslancev opozicije. Hvala lepa.</p>
            </sp>
            <sp xml:id="SDZ4-Redna-32-2007-10-25.sp254">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Grims. Prosim.</p>
            </sp>
            <sp xml:id="SDZ4-Redna-32-2007-10-25.sp255">

               <speaker>MAG. BRANKO GRIMS:</speaker>

               <p>Hvala za besedo. Mislim, da bo ta razprava veliko bolj oprijemljiva tudi za vse, če
               preberem nekaj številk: za knjigo je bilo leta 2001 namenjenih 710 milijonov, govorim
               še v tolarjih, da so številke primerljive, leta 2002 - 730 milijonov, leta 2003 -
               750, 2004 - milijardo 70, leta 2005 približno milijardo sto, leta 2006 milijardo 200,
               2007 milijardo in četrt in 2008 približno milijardo 360 milijonov slovenskih
               tolarjev. Če izračunamo povprečje minulega in sedanjega mandata, je v povprečju bilo
               namenjeno v prejšnjem mandatu približno 800 milijonov na leto, v tem mandatu pa ob
               upoštevanju še naslednjega leta, saj je proračun že tukaj, približno milijarda 200
               milijonov na leto, kar pomeni povečanje za polovico. To se pravi, ko govorimo mi o
               knjigi, ji dajemo polovico več, kot je bila deležna v minulem mandatu.</p>
               <p>Jaz upam, da se tistemu kolegu, ki je zdaj rekel, da kadar gre za knjigo, da ji ne
               damo, da se mu je vsaj pošteno kolcnilo. Te številke so, seveda, preverljive in vsak
               se o njih lahko prepriča.</p>
               <p>Naj pa povem še en zanimiv podatek. Že v letošnjem letu po dosegljivih informacijah
               smo bili država, ki je dajala najvišjo subvencijo za knjigo, približno 4.800 evrov.
               Nobena druga evropska država ni dajala niti blizu tej številki, kar pomeni, da je
               tukaj očiten naš pozitiven odnos do knjige in je očitna politika, ki jo ta koalicija
               do knjige ima. In to je tisto, kar velja, ne pa neka pravna določba, ki je
               pomanjkljiva, kot je bilo tukaj že nekajkrat poudarjeno, in ki bi jo iz tega razloga
               tudi zelo težko podprl.</p>
            </sp>
            <sp xml:id="SDZ4-Redna-32-2007-10-25.sp256">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Aleš Gulič.</p>
            </sp>
            <sp xml:id="SDZ4-Redna-32-2007-10-25.sp257">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Jaz bom ta amandma podprl zaradi
               tega, ker zagotavlja stabilen vir za agencijo. Težko sprejmem tudi argumente, da ne
               vemo, koliko je tega denarja, ampak ravno zaradi tega, ker ne vemo, vemo, da ga je
               preveč. To je za "radio Erevan", takšna argumentacija in prav gotovo ne vzdrži nobene
               presoje.</p>
               <p>Slovenska knjiga je v drugačnem položaju najbrž, kot so knjige pri drugih narodih.
               Vemo, kolikšen trg ima in zaradi tega jo je najbrž treba bolj izdatno subvencionirati
               in podpirati. Ali je to dovolj ali ne, to je druga stvar, ampak očitno slovenski
               pisatelji in pesniki in dramatiki seveda ne živijo tako dobro, da bi lahko se odrekli
               kakršnim koli subvencijam. Ta vir bi omogočal potem,da ta agencija normalno deluje,
               da nima kar naprej nekih težav, predvsem pa to, da ni odvisna od dobre ali slabe
               volje trenutne vlade, trenutnega ministra. Zato mislim, da je dobro, da podpremo ta
               amandma k 11. členu.</p>
            </sp>
            <sp xml:id="SDZ4-Redna-32-2007-10-25.sp258">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odpiram še en krog prijav. Gospa Maria Pozsonec. Prosim? Hvala. Gospod
               dr. Slavko Gaber.</p>
            </sp>
            <sp xml:id="SDZ4-Redna-32-2007-10-25.sp259">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Sam bom dopolnilo podprl. Pri tem se ne mislim
               sprenevedati in mislim,da je nam vsem jasno, da je predlog takšen, da meri na izjemo
               od sistema, ki ga v tej državi poznamo. Slovenija si je enkrat tako izjemo, ki je
               bila koristna, že privoščila. Naj nas vse spomnim, da smo s cestnim tolarjem gradili
               ceste po tej deželi. Danes smo ponosni na to, da smo jih izgradili. Če bi, gospe in
               gospodje, se danes odločili za to, da utrdimo poti po deželah duha, bomo verjetno
               podobno ponosni čez kakšno desetletje in dve. Ponosen bi lahko bil na to tudi
               minister za finance, ki bi znal popustiti, tako kot je kakšen drug minister znal
               popustiti takrat, ko smo se za nekaj takšnega odločili. Takrat bi mu bilo potrebno
               manj telovaditi, ko pripravlja odgovore za nekatere od naših kolegov, v katerih po
               eni strani slišimo, da ne vedo, koliko je denarja pobranega od tega namena, po drugi
               strani pa vedo, da je vsekakor v knjigo vloženega več, kot je pobranega. Nekaj te
               telovadbe bi mu bile prihranjene. Jaz bi si jih zelo želel, da si to izjemo
               Slovenija, ker gre za celoten nabor knjig, za celotno polje duha v tej državi -
               privoščimo.</p>
            </sp>
            <sp xml:id="SDZ4-Redna-32-2007-10-25.sp260">

               <speaker>PODPREDSEDNIK MAG. VASJA KLAVORA:</speaker>

               <p>hvala lepa. Gospa Majda Širca. Prosim.</p>
            </sp>
            <sp xml:id="SDZ4-Redna-32-2007-10-25.sp261">

               <speaker>MAJDA ŠIRCA:</speaker>

               <p>Na področju založništva in knjižničarstva, to se pravi literature, je v letu 2008
               predvidenih 16 milijonov 240 tisoč evrov, v letu 2009 pa 15.500. To je 15 milijonov
               petsto, se pravi bistveno manj, kar sem že opozorila danes, ko sem dejala, da
               minister skrbi za svoj mandat, ne pa za mandat, ki ga bo prepustil nekomu drugemu.
               Zagotovo ga bo, ampak v tistem letu se sredstva ne zvišujejo. V takem primeru bi tak
               amandma nudil neko zagotovilo, da se kontinuiteta - ne samo tistega področja
               založništva, ki pokriva kultura, ampak tudi znanost - stabilizira. Hkrati ni
               načrtovanega projekta gradnje NUK, s katerim ste tako rekoč na široko mahali, preden
               ste prišli sem. In tudi ni nobenih investicij, so pa investicije v letalski muzej pa
               še v kakšen drug muzej, ki naj bi se podprle, čeprav niso v nobenem programu in v
               projektu prednostnih projektov. Na podoben način ste se odpovedali tudi tisti
               paradajatvi, če temu rečemo, nekemu stimulansu, ki bi zagotovil varnost, ko je šlo za
               Filmski sklad, ki naj bi se napajal tudi od svoje dejavnosti, ki naj bi se vračala k
               filmu. Skratka, odpovedujete se tistim projektom, za katere ste se zavzemali nekoč,
               danes pa glasujete proti njim.</p>
            </sp>
            <sp xml:id="SDZ4-Redna-32-2007-10-25.sp262">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še kdo? Naj vas opozorim, da ne bo nesoglasij, obrazložitev v imenu
               poslanske skupine je že bila. In mislim, da je gospod Školč prav tako obrazložil v
               imenu poslanske skupine kot tudi drugi ostali. Zdaj je pa obrazložitev v svojem
               imenu. Toliko časa, dokler bodo prijavljeni, se lahko tudi večkrat prijavite, če
               želite. Izvolite.</p>
            </sp>
            <sp xml:id="SDZ4-Redna-32-2007-10-25.sp263">

               <speaker>JOŽEF ŠKOLČ:</speaker>

               <p>Polovico časa ste mi že vzeli. Ampak, gospodje, če lahko poslušate te svoje zaupnike,
               se pravi, gospoda Grimsa in gospoda Simonitija, in verjamete na besedo, potem morate
               poslušati, pa ni treba verjeti tudi svojim kolegom iz opozicije. Jaz bom to dopolnilo
               podprl, ne samo zaradi tega, ker bo omogočilo Ministrstvu za kulturo, da se znebi
               dela in skrbi in da ima bolj reden dotok. Pri tem morate misliti, da se bo iz te
               agencije financiralo tudi veliko literature za potrebe šol in da se bo iz te agencije
               financiralo tudi publikacije za potrebe promocije znanosti. To je zagotovo tisto
               široko polje, pri katerem se mi zdi povsem nerazumno, da tako trmasto zavračate
               možnosti, ki se nudijo in za katere imamo podlago v že sprejetem dokumentu, o katerem
               sem govoril prej. Nisem še videl politike, ki bi tako sistematično zavračala možnost,
               da podpre napredek na področju znanosti, šolstva in kulture.</p>
            </sp>
            <sp xml:id="SDZ4-Redna-32-2007-10-25.sp264">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker vidim, da so še razpravljavci, odpiram nov krog prijav. Gospod Alojz
               Sok, izvolite, prosim.</p>
            </sp>
            <sp xml:id="SDZ4-Redna-32-2007-10-25.sp265">

               <speaker>ALOJZ SOK:</speaker>

               <p>Hvala lepa za besedo. Danes je že bilo v imenu naše poslanske skupine povedano, da
               tega amandmaja ne bomo podprli, in bom seveda tudi sam tako glasoval.</p>
               <p>Rad pa bi ob tej priliki spomnil na eno zadevo, ker sem že dalj časa poslanec v tem
               Državnem zboru. Zanimivo je, pravzaprav pravi paradoks, situacija se je samo obrnila.
               Ko smo bili mi v opoziciji, smo predlagali ob neki taki razpravi amandma, da bi
               knjige bile brez DDV-ja. Takrat ste, gospodje, ki ste danes v opoziciji, z argumenti,
               češ da to ne more biti, temu nasprotovali. In vi, gospod Školč, ste bili nekoč
               kulturni minister, bili ste potem pozicijski poslanec, tega, kar danes zagovarjate,
               niti kot kulturni minister niti kot pozicijski poslanec v prejšnjem mandatu, ko ste
               imeli dvotretjinsko večino, niste uveljavljali. Danes, ko pa imamo povsem drugačen
               sistem obračunavanja DDV-ja, pa zagovarjate ravno nasprotno in govorite tisto, kar
               sami niste želeli uveljaviti, ravno zato ne, ker je nemogoče oceniti, kakšna je
               stopnja DDV-ja pri tem ko se lahko in vstopni in potem izstopni DDV obračunava in
               lahko nekateri to, če imajo takšen sistem vodenja tudi .../Opozorilni znak za konec
               razprave./... različno prikazujejo. Torej, enostavno to na takšen način ni možno in
               to je tudi finančno ministrstvo povedalo in mislim, da ni potrebno tukaj, kolega
               Školč, napadati finančnega ministra zaradi stališča, ki je povsem nedvoumno pravilno
               in je tudi bilo tukaj že obrazloženo.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-25.sp266">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Rad bi vas opozoril, da gre za obrazložitev glasu pred glasovanje po 11.
               členu oziroma amandmaju. Toliko, da se spomnimo, o čem razpravljamo.</p>
               <p>Gospa mag. Potrata, izvolite.</p>
            </sp>
            <sp xml:id="SDZ4-Redna-32-2007-10-25.sp267">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Amandma k 11. členu bom podprla, tako kot bi
               podprla prvi amandma k 6. členu, če bi bila takrat v dvorani.</p>
               <p>Knjige ne podpiram samo na načelni ravni, tudi ne sodim med tiste, ki bi bili slabi
               nakupovalci knjig, ker se mi zdi, da tudi s tem, da sami kupimo knjigo, ne samo, da
               si jo izposodimo v knjižnici, storimo kaj za slovensko knjigo. Presenečena sem, da
               nekaterim ni mogoče pozabiti preteklosti in zamujene priložnosti vedno znova obujati.
               Saj če kdaj česa nismo dobro naredili, potem dajmo vsaj takrat, kadar se nam poraja
               nova priložnost. Kar pa zadeva navajanje različnih absolutnih številk o tem, koliko
               je bilo knjigi namenjenega v kakšnem obdobju, bi seveda bilo treba upoštevati še
               druge finančne kazalnike in priti do pravega podatka o tem, kolikšen delež bruto
               domačega proizvoda je bil za knjigo res v kakšnem obdobju namenjen. Zlasti zaradi
               tega, ker smo vajeni od koalicije poslušati različne preračune takrat, kadar gre,
               denimo za RTV naročnino, ta naj bi se .../Opozorilni znak za konec razprave./...
               nižala pri isti številki, ko gre pa za socialne transfere, pa se pri isti številki ne
               nižajo - tako zagotavljajo predstavniki koalicije. Dajmo biti vsaj pri računstvu
               kolikor toliko konsistentni. Si pa seveda knjiga našo skrb zasluži, posebej
               poudarjam, da prihaja poleg posebne skrbi za leposlovje, izvirno slovensko leposlovje
               tudi izvirna znanstvena .../Opozorilni znak za konec razprave./... misel, pa še
               prevodna. Dolžni smo to tudi zaradi resolucije o nacionalnem programu jezikovne
               politike kaj storiti in zvečati sredstva.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-25.sp268">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa Breda Pečan, prosim.</p>
            </sp>
            <sp xml:id="SDZ4-Redna-32-2007-10-25.sp269">

               <speaker>BREDA PEČAN:</speaker>

               <p>Hvala.</p>
               <p>Podprla bom ta amandma, in sicer iz zelo racionalnih razlogov. Eden od teh je ta, da
               ob tem da ni, kot vse kaže, upanja, da bi Vlada Republike Slovenije v Evropski uniji
               poskušala doseči možnost, da bi davek na knjigo znižala vsaj na 6%, če že ne manj,
               kot recimo to v Belgiji, kjer imajo ničelni davek na časopise in 6% davek na dodano
               vrednost na knjige. Lahko bi storila še korak naprej in predlagala ničelni davek,
               vendar tega ni storila. Se pravi, da je treba za knjigo zagotoviti sredstva po drugi
               poti, na primer v tem konkretnem primeru tako, da bi postopoma celoten davek, ki se
               zbere s prodajo knjig, prelili v agencijo za knjigo. Mislim, da izgovori o tem, da
               prej ni bilo nič narejenega za to, da bi davek na knjigo bil ničeln in da zaradi tega
               je nesmiselno še na nek drug način zagotavljati dodatna sredstva za izdajanje knjig,
               je seveda prazna marnja. Zakaj to trdim? Zaradi tega, ker v treh letih, ko je vmes
               bil celo znižan davek na kapitalske dobičke, bi potem lahko v istem času, kot je bil
               znižan davek na kapitalski dobiček od kapitala, tudi znižali davek na knjigo. Ta
               davek, ki smo ga znižali na kapitalske dobičke, je bilo zanimivo, da nam ga je očital
               celo v svoji predsedniški kampanji sedanji predsednik .../Opozorilni znak za konec
               razprave./ Republike Francije gospod Sarkozy. In mislim, da nam verjetno ne bi očital
               spremembe davka na dodano vrednost za knjigo na ničelni davek. Torej, ta amandma je
               treba podpreti, da najdemo vsaj drug način zagotavljati .../Izključen mikrofon./</p>
            </sp>
            <sp xml:id="SDZ4-Redna-32-2007-10-25.sp270">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Odpiram nov krog. Gospod dr. Mitja Slavinec.</p>
            </sp>
            <sp xml:id="SDZ4-Redna-32-2007-10-25.sp271">

               <speaker>DR. MITJA SLAVINEC:</speaker>

               <p>Hvala lepa za besedo. Seveda bom podprl ta amandma in pri tem izhajam iz enega
               dejstva. Knjiga niso samo romani, pesniške zbirke, knjiga je veliko več. In mogoče
               včasih na to pozabljamo. Knjiga so tudi učbeniki, so tudi znanstvena dela. In prav na
               tem področju, prav na področju šolstva je še toliko bolj pomembno, da knjiga dobi
               poseben status, da učbeniki, ki jih naši učenci in dijaki, študentje uporabljajo,
               dobijo poseben status in tudi da imajo zagotovljeno sofinanciranje na tak način, da
               ne bodo predmet iz katerega se polni proračun, ampak da bodo predmet tistega, kar bo
               omogočalo izobražene ljudi, ki bodo lahko s svojim delom na drugih področjih ta
               proračun polnili. Prav zaradi tega amandma podpiram, si želim, da bi se v ta fond
               steklo čim več denarja in bi zaradi tega lahko razvijali vse, še posebej pa vse
               zvrsti knjige, učbenike, za katere sem se sedaj nekako zavzel, ne nazadnje tudi
               zaradi tega, da bo brezplačno šolstvo, o katerem je toliko govora, malo manj
               brezplačno oziroma bo tiste, ki morajo knjige kupovati, res stalo manj.</p>
               <p>Na koncu naj samo še spomnim kolega, ki je bil prejšnji mandat tukaj, da je bivši
               minister, takrat poslanec, v nacionalnem programu kulture sredstva iz pobranega
               DDV-ja vrnil nazaj knjigi, in takrat je to bilo sprejeto, ne vem, zakaj sedaj to
               jemljemo. In prav bi bilo, seveda, da neki standardi, ki so že bili doseženi,
               ostanejo, ne pa, da jih sedaj zmanjšujemo in krčimo. Hvala.</p>
            </sp>
            <sp xml:id="SDZ4-Redna-32-2007-10-25.sp272">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kokalj, prosim.</p>
            </sp>
            <sp xml:id="SDZ4-Redna-32-2007-10-25.sp273">

               <speaker>ANTON KOKALJ:</speaker>

               <p>Hvala za besedo. Samo ena pripomba v zvezi s pogajanjem glede olajšave davka na
               dodano vrednost v okviru Evropske unije. Mislim, da je nepošteno, da se tej Vladi
               naprtuje to krivdo, češ da se še ne bo šla pogajat za to. Vemo, da je tu zatečeno
               stanje, ki je pa posledica pogajanj prejšnje vlade, ki je imela možnost, da bi si
               izpogajala to oprostitev, ko smo vstopali v Evropsko unijo, in tega pač ni storila.
               Mislim, da je zelo nekorektno sedaj, ko je tako zatečeno stanje, ta začasni režim
               očitati tej Vladi.</p>
            </sp>
            <sp xml:id="SDZ4-Redna-32-2007-10-25.sp274">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo obrazložiti svoj glas? (Ne.) Glasujemo. Glasovalo je 74
               poslank in poslancev, za 32, proti 41.</p>
               <p>(Za je glasovalo 32.) (Proti 41.)</p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona. Zbor bo tretjo obravnavo predloga zakona opravil na naslednji seji zbora.</p>
               <p>Na podlagi tretjega odstavka 137. člena Poslovnika Državnega zbora predlagam zboru,
               da sprejme naslednji sklep: Predlog zakona za tretjo obravnavo pripravi Vlada
               Republike Slovenije. Glasujemo. Glasovalo je 74 poslank in poslancev, za 53, proti
               6.</p>
               <p>(Za je glasovalo 53.) (Proti 6.)</p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>8. točko dnevnega reda - tretja obravnava Predloga
                  zakona o spremembah in dopolnitvah zakona o zavarovalništvu v okviru rednega
                  postopka.</title>
               </p>
               <p>Ker k dopolnjenemu predlogu zakona amandmaji niso bili vloženi, amandmajev v tretji
               obravnavi ni možno vlagati. Zato prehajamo na odločanje o predlogu zakona.</p>
               <p>Na podlagi petega odstavka 140. člena Poslovnika Državnega zbora vas obveščam, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen. Glasujemo. Navzočih
               je 76 poslank in poslancev, za je glasovalo 69, proti nihče.</p>
               <p>(Za je glasovalo 69.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 20. točko dnevnega reda - to je z obravnavo Predloga
                  zakona o spremembah in dopolnitvah zakona o javnih skladih, po skrajšanem
                  postopku.</title> Prehajamo na odločanje o naslednjem predlogu sklepa: Predlog zakona
               o spremembah in dopolnitvah zakona o javnih skladih ni primeren za nadaljnjo
               obravnavo. V imenu poslanskih skupin, prijava. Gospod Bogdan Barovič, imate besedo.
               Prosim.</p>
            </sp>
            <sp xml:id="SDZ4-Redna-32-2007-10-25.sp275">

               <speaker>BOGDAN BAROVIČ:</speaker>

               <p>Hvala lepa. Mnenje Slovenske nacionalne stranke je, da predlog zakona je primerne za
               nadaljnjo obravnavo. Hvala.</p>
            </sp>
            <sp xml:id="SDZ4-Redna-32-2007-10-25.sp276">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Janko Veber. Prosim.</p>
            </sp>
            <sp xml:id="SDZ4-Redna-32-2007-10-25.sp277">

               <speaker>JANKO VEBER:</speaker>

               <p>Hvala za besedo. Naj še enkrat poudarim, da ta sklep, ki je predložne Državnemu zboru
               s strani matičnega odbora za finance, temelji na mnenju Vlade, ki ga je posredovala k
               temu zakonu. Želim še enkrat opozoriti, da mnenje Vlade resnično ni korektno;
               predvsem do občin, kajti obtožuje jih, da če opredelijo stavbna zemljišča v svojih
               planskih aktih in jih potem komunalno opremijo in potem prodajo na trgu, pravi, da je
               to nekorektno oziroma netransparentno financiranje občin. Takšno mnenje je resnično
               zelo žaljivo, lahko rečem, do občin, kajti to je vendarle njihov osnovni vir, eden
               pomembnejših virov financiranja. Hkrati pa Vlada meni, da pa Sklad kmetijskih
               zemljišč in gozdov Republike Slovenije, ki ne vložiti niti enega evra, da ne rečem
               centa v komunalno opremljanje stavbnih zemljišč, lahko ta zemljišča mirno prodaja na
               trgu.</p>
               <p>Ob tej priložnosti vas želim samo seznaniti s poročilom nadzornega odbora za leto
               2006, kjer nadzorni odbor ugotavlja naslednje. Obseg prodaje stavbnih zemljišč je
               predvsem posledica interesa občin, ki zemljišča potrebujejo za izgradnjo obrtnih in
               industrijskih con. Torej, občine od države, od Sklada kmetijskih zemljišč in gozdov
               po ceni za stavbno zemljišče kupujejo zemljišča, zato da gradijo obrtne cone in
               industrijske cone. Resnično zelo neprimerno, nekorektno mnenje Vlade k temu zakonu in
               če lahko k temu dodam samo še vlogo Družbe za svetovanje in upravljanje - poglejte,
               ta družba očitno razpolaga z zelo velikim premoženjem. Samo v letošnjem letu želi
               investirati 50 milijonov evrov za potrebe Ministrstva za notranje zadeve in Generalne
               policijske uprave. Tudi za Ministrstvo za šolstvo in šport je kupilo objekt v
               vrednosti 25 milijonov evrov, ampak sredstva, ki jih dajemo, ki jih Vlada daje v to
               družbo za svetovanje in upravljanje, so sredstva tistih stavbnih zemljišč, ki so v
               posameznih občinah. In zakaj ne bi to premoženje raje ostajalo tam, kjer je
               ustvarjeno, ne pa, da se centralizira, prihaja v družbo za svetovanje in upravljanje
               in potem ta odloča, tako kot ji očitno predlaga Vlada. Zato predlagam, da vendarle
               upoštevate tudi razvojne potrebe občin in zavrnete predlog sklepa, ki ga je predlagal
               matični odbor. Hvala.</p>
            </sp>
            <sp xml:id="SDZ4-Redna-32-2007-10-25.sp278">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 71 poslank in poslancev, za je glasovalo 45, proti
               25.</p>
               <p>(Za je glasovalo 45.) (Proti 25.)</p>
               <p>Ugotavljam, da je zbor sklep sprejel. Zato je zakonodajni postopek o predlogu zakona
               končan. S tem zaključujem to točko dnevnega reda.</p>
               <p>Nadaljujemo s <title>prekinjeno 23. točko dnevnega reda - prva obravnava Predloga zakona
                  o zaključku postopkov vračanja podržavljenega premoženja v okviru rednega
                  postopka.</title> Prehajamo na odločanje o naslednjem sklepu: Predlog zakona o
               zaključku postopkov vračanja podržavljenega premoženja je primeren za nadaljnjo
               obravnavo. V imenu poslanske skupine prijava. Gospod Miran Potrč, izvolite, prosim.
            </p>
            </sp>
            <sp xml:id="SDZ4-Redna-32-2007-10-25.sp279">

               <speaker>MIRAN POTRČ:</speaker>

               <p>Hvala lepa. Naša poslanska skupina meni, da Državni zbor ne bi smel sprejeti tega
               predloga zakona. Vlada predlaga zakon, ne da bi nam povedala, da uvaja nove
               upravičence, da uvaja nova pravna sredstva, ki bodo lahko zagotovili nove pravice, da
               ureja nekatera vprašanja za nazaj, posebej tudi v zvezi z lastništvom parcel, na
               katerih je prišlo do pozidav, v zvezi z novimi možnostmi pridobitve pravice do
               denacionalizacije na podlagi državljanstva in še mnogo drugih vprašanj.</p>
               <p>In drugo, kar je enako pomembno: Vlada ima dva različna kriterija; kadar gre za
               krivice, ki jih je tudi slovenska oblast povzročila, v mnogočem tudi z zakonom o
               denacionalizaciji, pa te zadevajo vprašanje vračanja materialne škode udeležencem v
               drugi svetovni vojni ali zadevajo pravice, ki jih niso pridobili najemniki v
               denacionaliziranih stanovanjih, je Vlada mnenja, da te pravice ne kaže urejati. Kadar
               gre za vprašanje denacionalizacijskih upravičencev, je mnenja, da jih je treba
               urejati ne samo v skladu z zakonom, ampak s svojevrstno uporabo zakona; s takšno
               uporabo zakona, da se pospešijo vsi postopki, da se vpliva na upravne delavce pa tudi
               poskuša vplivati na pravosodje - jaz upam, da ima minister prav, ko pravi, da se tega
               vplivanja vsaj na pravosodje ne bo dalo zagotoviti -, da se ne samo formalno
               pospešijo postopki, ampak tudi vsebinsko stvari rešijo enostransko. Vlada je že s
               spremembo zakona o državnem pravobranilstvu zagotovila, da so ministrstva, se pravi
               politika, tista, ki reče, po kakšnih postopkih se bo vodilo vračanje podržavljenega
               premoženja. Pravobranilec kot advokat države nima pravice lastne .../Opozorilni znak
               za konec razprave./... presoje, kdaj je utemeljeno vložiti pravno sredstvo, kdaj je
               utemeljeno vračanje v naravi, kdaj pa takšnih pogojev ni. Zato opozarjam, naj država
               premisli, preden se odloča za takšne postopek. Vse to je vsebina tega zakona. Prav
               imajo tisti, ki pravijo: "Treba je denacionalizacijo izvesti, vendar zakonito in po
               pameti, ne pa z uveljavljanjem enostranskih interesov Vlade."</p>
               <p>Hvala.</p>
            </sp>
            <sp xml:id="SDZ4-Redna-32-2007-10-25.sp280">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod mag. Sajovic. Prosim.</p>
            </sp>
            <sp xml:id="SDZ4-Redna-32-2007-10-25.sp281">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>V Poslanskemu klubu Liberalne demokracije Slovenije zakonu, ki seveda ne prinaša
               odgovorov na vsa številna vprašanja, ki jih je povzročila denacionalizacija,
               nasprotujemo. Gre na eni strani za to, da se stare krivice popravljajo z novimi
               krivicami na stroške slovenskih davkoplačevalcev in pa neko zgodbo preteklosti,
               zgodbo življenja naših dedov, bodo očitno plačevali tudi naši otroci in naši vnuki.
               Temu pa seveda nasprotujemo.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-25.sp282">

               <speaker>PODPREDSEDNIK MAG. VASJA KLAVORA:</speaker>

               <p>Gospod Bogdan Barovič, imate besedo.</p>
            </sp>
            <sp xml:id="SDZ4-Redna-32-2007-10-25.sp283">

               <speaker>BOGDAN BAROVIČ:</speaker>

               <p>Hvala lepa, gospod predsednik.</p>
               <p>Slovenska nacionalna stranka - bom še enkrat uporabi izraz - v takšnih kravjih
               kupčijah ne bo sodelovala. Napovedujem obstrukcijo na osnovi, mislim, da 65. člena
               Poslovnika Državnega zbora.</p>
            </sp>
            <sp xml:id="SDZ4-Redna-32-2007-10-25.sp284">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Mitja Ljubeljšek.</p>
            </sp>
            <sp xml:id="SDZ4-Redna-32-2007-10-25.sp285">

               <speaker>MITJA LJUBELJŠEK:</speaker>

               <p>Hvala lepa, gospod podpredsednik.</p>
               <p>V Poslanski skupini Slovenske demokratske stranke bomo podprli predlagani sklep, da
               je predlog zakona primeren za nadaljnjo obravnavo. Predlagani zakon odpravlja sedanjo
               dvotirnost denacionalizacijskih postopkov tako po zakonu o denacionalizaciji kot po
               zakonu o izvrševanju kazenskih sankcij. S predlaganimi rešitvami odpravlja dosedanje
               zakonske nejasnosti in pomanjkljivosti ter s tem daje podlago, da se
               denacionalizacijski postopki čim hitreje zaključijo, da se odpravijo tudi pravne
               ovire za dokončanje teh postopkov ter da se zagotovi pravica do odločanja v primernem
               roku. Tudi Ustavno sodišče je že večkrat opozorilo na prepočasne postopke in pozvalo
               državne organe k hitrejšemu reševanju odprtih zadev. Opozorilo je tudi, da zaradi
               zamud nastajajo visoki stroški, tako za zavezance, upravičence, predvsem pa za
               državo. Ustavno sodišče je posebej opozarjalo, da nedokončanje denacionalizacije
               ogroža načelo pravne države.</p>
               <p>V naši poslanski skupini smo prepričani, da je Slovenija pravna država, še vedno z
               določenimi otroškimi težavami, kar nezaključena denacionalizacija prav gotovo je. To
               Sloveniji ne more biti v čast, ker s 1. januarjem prične predsedovati Evropski uniji,
               ki nacionalizacije ne pozna. V naši poslanski skupini ne ločujemo
               denacionalizacijskih upravičencev, kar je bilo danes v splošni razpravi s strani
               opozicije večkrat povedano. Za nas so vsi upravičenci enaki pred ustavo in zakonom.
               Trdno stojimo za načelom, da je lastnina ustavna kategorija in da jo je obvezno treba
               vrniti lastnikom, če jim je bila odvzeta in nacionalizirana. Zavlačevanje sprejetja
               zakonskih dopolnil, ki bodo omogočila dokončanje denacionalizacije, pomeni, da se
               Slovenija uvršča v skupino neevropsko razvitih držav, kjer se ne spoštujejo načela
               pravne države.</p>
               <p>V naši poslanski skupini bomo podprli predlagani sklep, podprli pa bomo tudi
               morebitne izboljšave v nadaljnjih obravnavah, z namenom, da se v tretji obravnavi
               doseže večinska podpora predlaganemu zakonu.</p>
            </sp>
            <sp xml:id="SDZ4-Redna-32-2007-10-25.sp286">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odpiram prijave za obrazložitev glasu v svojem imenu. Gospa Zalokar
               Oražmova, prosim.</p>
            </sp>
            <sp xml:id="SDZ4-Redna-32-2007-10-25.sp287">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, spoštovani podpredsednik. Kolegice in kolegi! Jaz bom glasovala
               proti temu zakonu, kajti zakon je v Državni zbor prinesel in mu ga predlagal
               minister, za katerega menim, da je prej kot minister Vlade Republike Slovenije in
               prej kot izvrševalec interesov naše države bolj v funkciji, za katero vsi vemo, da jo
               tudi ima, ki ima včasih tudi nekatere zelo sporne konotacije, bolj je v funkciji
               malteškega viteza. Menim, da je zakon pripravljen na tak način, da bo predvsem
               realiziral te zadeve in interese.</p>
               <p>Sama sem bila več let županja in gledala sem, kako smo milijone in milijone tolarjev
               nakazovali na račune v tujino, kako smo milijone tolarjev nakazovali ljudem, ki niso
               znali več slovenske besede in katerih denar se ni oplemenitil in porabljal in trošil
               v Sloveniji, pač pa je šel drugam. Mnogi naši državljani pa žal iz tega zakona in žal
               niso bile popravljene krivice in še vedno čakajo na to in mislim, da tudi sedaj zakon
               ni pripravljen tako, da bi bili narejen v funkciji teh interesov, pač pa predvsem
               interesov, ki jih mora zagovarjati minister, ki je malteški vitez. Hvala.</p>
            </sp>
            <sp xml:id="SDZ4-Redna-32-2007-10-25.sp288">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Anton Kokalj.</p>
            </sp>
            <sp xml:id="SDZ4-Redna-32-2007-10-25.sp289">

               <speaker>ANTON KOKALJ:</speaker>

               <p>V Novi Sloveniji bomo podprli predlog zakona in tudi sam podpiram to rešitev, ki bo
               poskušala, upam, uspešno končati agonijo, ki se vleče 16 let. Gre za preprosto
               vprašanje, ali smo pravna država ali ne. Ali smo država, ki spoštuje načelo
               pravičnosti, se pravi, vrniti tisto, kar je bilo na silo odvzeto. In mislim, da
               dejansko tukaj ne more za nikogar od nas biti načelno vprašanje, ali je to prav ali
               ne, ne glede na to, kdo je bil lastnik in koliko je imel lastnine, ima pravico, da jo
               dobi nazaj. In to je osnovno izhodišče, zaradi katerega bomo predlog podprli. Tudi
               predvsem v tem duhu, da bi se končno tudi glede tega vprašanja nehala ta sporna
               dilema, ki deli Slovence v tiste, ki smatrajo, da nikoli ni bilo storjenih praktično
               nobenih krivic oziroma, da teh krivic ni treba popraviti z izgovorom, češ da ne bomo
               naredili novih krivic. Mislim, da po 16 letih bi se lahko pripravilo vse potrebno, da
               se novih krivic ne bi delalo, vendar na žalost, prejšnje vlade tega niso omogočile.
               Mislim, da je moralna, etična, predvsem pa državniška dolžnost te Vlade, da poskuša
               pa ta proces končati, da lahko začnemo graditi eno skupno prihodnost brez teh usedlin
               preteklosti, ki nas samo ovirajo.</p>
            </sp>
            <sp xml:id="SDZ4-Redna-32-2007-10-25.sp290">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jožef Školč.</p>
            </sp>
            <sp xml:id="SDZ4-Redna-32-2007-10-25.sp291">

               <speaker>JOŽEF ŠKOLČ:</speaker>

               <p>Hvala lepa. Verjamem in upam, da ta sklep, da je zakon primerna podlaga, ne bo
               sprejet. Zato sem ostal v dvorani in zato bom tudi glasoval proti, da bodo tisti, ki
               delijo enako mnenje - in upam, da tako mnenje delijo vsi tisti, ki ne bi radi
               nadaljevali sporov, ki se vlečejo že več kot desetletje -, da jih je več kot
               polovica.</p>
               <p>Skratka, glasoval bom proti, računajoč, da bo ta zakon hitro končal to svojo pot,
               sicer se bojim, da bomo v drugi in tretji obravnavi sprejem tega zakona tudi mi
               spremljali z balkona.</p>
            </sp>
            <sp xml:id="SDZ4-Redna-32-2007-10-25.sp292">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Sajovic. Prosim.</p>
            </sp>
            <sp xml:id="SDZ4-Redna-32-2007-10-25.sp293">

               <speaker>MAG. BORUT SAJOVIC:</speaker>

               <p>Hvala lepa. Zakonov, ki prinašajo slabe, predvsem pa nedokončne rešitve, ne podpiram.
               Strinjam se z ugotovitvijo enega mojih predgovornikov, ki je rekel, da ta zakon
               Slovence deli. Brez dvoma, deli na tiste, ki bodo poplačani, in pa tiste, ki bodo to
               še dolgo poplačevali. Zakona pa seveda ne podpiram tudi zato, ker sem gospoda
               ministra dvakrat izrecno vprašal, sprašujem ga pa tudi tretjič, ali bo država,
               ministrstvo in sodišča pridobila spiske tujih državljanov, ki so bili po vojni že
               poplačani s strani Nemčije, tujim državljanom, pa zdaj pri nas ponovno vlagajo te
               zahtevke; in pa še, ali se bo preverilo, če tisti, ki so imeli svoja zemljišča in pa
               posesti pred vojno pod hipoteko, za to dobili denar in posojilo, zdaj pa te zadeve
               zahtevajo nazaj, ali bodo dobili zgodbo poplačano. Še enkrat hvala lepa.</p>
            </sp>
            <sp xml:id="SDZ4-Redna-32-2007-10-25.sp294">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Aleš Gulič.</p>
            </sp>
            <sp xml:id="SDZ4-Redna-32-2007-10-25.sp295">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi!</p>
               <p>Jaz bom glasoval proti temu zakonu oziroma se mi ne zdi primeren za nadaljnjo
               obravnavo, ker že na prvi pogled prinaša nove krivice. Če se stare krivice
               popravljajo z novimi krivicami, ne vem, do česa pridemo. Obenem se spet povzroča nek
               spor, ki je popolnoma nepotreben in pa neproduktiven. Delitev Slovencev, pravite. Ja,
               slišali smo v razpravi tudi, da tisti, ki ne bomo za ta zakon, da smo ksenofobični.
               Na nek način vendarle gre za nekaj, kar imamo seveda proti temu, da bi tujci prišli
               do premoženja. Namreč smo proti temu, da tuja država, tuja skupnost pride do
               nezasluženega premoženja. To pa prav gotovo.</p>
               <p>Gospod minister, je tako kot ima navado, spet s svojimi sposobnostmi za šahovsko
               igro, preigral, seveda, ne samo dela opozicije, ampak predvsem koalicijo. Gre za
               staro igro, se pravi obiti vse, kar je normalno, obiti ustavo, obiti tudi to državo
               in dati kaj kateri drugi. Razumljivo. Že prej smo slišali, da je Maltežan in seveda
               kot tak mora tako ravnati.</p>
            </sp>
            <sp xml:id="SDZ4-Redna-32-2007-10-25.sp296">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odpiram nov krog prijav. Gospod mag. Žnidaršič, prosim.</p>
            </sp>
            <sp xml:id="SDZ4-Redna-32-2007-10-25.sp297">

               <speaker>MAG. FRANC ŽNIDARŠIČ:</speaker>

               <p>Hvala lepa. Ne sam, ne moji kolegi ne bomo podprli tega zakona, ker "cika" na to, da
               delavci v upravnih enotah in vsi tisti, ki naj bi izvajali in reševali vloge za
               denacionalizacijske postopke, jih niso želeli delati. In če je tako, ne vem, kaj je
               delal minister tri leta tega mandata, da ni vplival na te ljudi, da bi opravili svoje
               delo. Prav tako ne verjamem, da ti ljudje niso želeli delati, ker ne vem, da bi bil
               kakšen načelnik upravne enote iz krivdnih razlogov razrešen pred časom svoje funkcije
               iz naslova neizvajanja zakona o denacionalizaciji.</p>
               <p>Moram pa povedati, da je naša občina Trebnje bila leto in dan v blokadi svojega
               računa zaradi neke prehitre denacionalizacije, ki je vrgla desetine milijonov v
               naročje nekomu, ki jih ne bi smel dobiti, in potem zaradi zastaranja stvari same
               nikoli ni mogla izterjati tega nazaj, je pa morala plačati takrat v prvem zamahu na
               hitro rešene zadeve ta denar.</p>
               <p>Moram tudi povedati, da sam razumem ta zakon takole. Ker se postopki tistih, ki niso
               utemeljeno vložili zahtevkov, ne rešijo v skladu z njihovimi pričakovanji, bomo to z
               zakonom pospešili, pa je vseeno, ali je treba, ali ni treba vrniti. Namreč, sam sem
               še zmeraj prepričan, da se ti zahtevki vlečejo zaradi neupravičenih vlog in zaradi
               nedokazanih upravičenj do stvari same.</p>
               <p>S tega vidika je zakon, če vse druge pomanjkljivosti zakona odštejemo, za nas
               nesprejemljiv in ga zato ne moremo podpreti.</p>
            </sp>
            <sp xml:id="SDZ4-Redna-32-2007-10-25.sp298">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Dr. Gantar.</p>
            </sp>
            <sp xml:id="SDZ4-Redna-32-2007-10-25.sp299">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi! Jaz bom glasoval
               proti zakonu. Ne gre za vprašanje, ali smo pravna država. Gre za neko drugo
               vprašanje. Gre za vprašanje, ali smo mi kot zakonodajalci toliko drzni, da smo
               pripravljeni uporabiti in zlorabiti našo funkcijo zakonodajalca, da napišemo zakon, s
               katerim neposredno kršimo pravni sistem in pravne temeljne te države, proceduralne in
               druge, da zaščitimo neko skupino, neko inštitucijo, ljudi na škodo večine
               prebivalstva. O tem gre tu notri, tisti, ki ste uspeli sploh prebrati člene in če ste
               jih sploh uspeli tudi razumeti. Gre za vprašanje, ali je ta Državni zbor sposoben,
               drzen, in to povedati vsemu svetu, da je spodoben in drzen sprejemati revolucionarno
               zakonodajo. Gre za to, ali je ta Državni zbor sposoben sprejemati zakone na način in
               po vsebini takšne, kot so bili sprejemani leta 1945, in tako naprej. Če ste sposobni
               to naredite, jaz bom glasoval proti.</p>
            </sp>
            <sp xml:id="SDZ4-Redna-32-2007-10-25.sp300">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Grims.</p>
            </sp>
            <sp xml:id="SDZ4-Redna-32-2007-10-25.sp301">

               <speaker>DR. BRANKO GRIMS:</speaker>

               <p>Hvala za besedo. Mislim, da je bil ravnokar en zelo pomemben, ampak obenem zelo
               žalosten trenutek za ta Državni zbor. Kajti ne samo eden, ampak več poslancev
               opozicije je izjavilo, da bodo glasovali proti zakonu zato, citiram, "ker ga je
               predlagal nekdo, ki je malteški vitez". Ja, oprostite, po eni strani hvala, ker ste
               se razgalili v vsej svoji bedi, ampak po drugi strani pa to v ta parlament pa res ne
               sodi. Kaj pa ima to zveze? Treba je gledati vsebino zakona, treba je gledati rešitve,
               ki jih prinaša, stvar, ki jo ureja, ne pa kdo ga je predal. Tukaj je šlo izrecno za
               opredeljevanje, ni važno, kaj je vsebina, važno je, kdo ga predlaga, in za čisto
               netenje, sovražno govorico kulturnega boja. "Ne spoštujem sogovornika, ker je pač
               malteški vitez in obenem bom glasoval proti, zato ker.." Saj veste, bomo igrali na
               predsodke in tako dalje, tako kot to zmeraj počnemo. To je vsebina, ki se ponavlja
               zdaj že nekajkrat v tem Državnem zboru in je tako neprimerna in tako neevropska in
               tako neetična in tako nedemokratična, da je to enostavno nepredstavljivo. Ljudje
               božji, ali vi sploh veste, da ste v Evropski uniji, da ste v zvezi Nato in da ste
               poslanci in predstavljate tukaj vso ljudstvo? Obenem pa še to za konec, gre tudi za
               zelo veliko sprenevedanja. Ko je šlo za njihove, so zelo hitro to uredili, postopek
               denacionalizacije za nekatere veljake iz takratne, kako se je sedanji Pahorjevi
               takrat reklo, mislim, da je bila takrat, se pravi ZKS, SDP v tistem obdobju, so
               neverjetno hitro dobili rešene postopke. Recimo takratni predsednik vlade v senci.
               Vsi veste, da je imel izredno hitro rešene sorazmerno velike postopke
               denacionalizacije, pri nekaterih drugih se pa to neverjetno dolgo vleče. In zdaj me
               nekdo prepriča, da je to naključje. Zato je ta zakon vredno podpreti, ker
               denacionalizacija je nekaj, kar od nas pričakuje ves demokratičen svet, če je nekje
               storjena krivica, jo je potrebno.../izklop mikrofona./..</p>
            </sp>
            <sp xml:id="SDZ4-Redna-32-2007-10-25.sp302">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo? Prijava teče. Gospod Geza Džuban, prosim.</p>
            </sp>
            <sp xml:id="SDZ4-Redna-32-2007-10-25.sp303">

               <speaker>GEZA DŽUBAN:</speaker>

               <p>Hvala lepa, gospod podpredsednik. Prepričan sem sicer, da tisti, ki nasprotujemo,
               počenjamo eno Sizifovo delo in da od tega početja ne bo nobene koristi. Moram pa
               reči, da ta denacionalizacija je potekala po zakonu, ki je bil sprejet novembra leta
               1991. In tako zanič zakon, kot je bil ta, je redko kateri zakon, ki ga je sprejel ta
               Državni zbor. Ukvarjal se je s kmetijskimi in gozdnimi zemljišči pretežno in z
               različnimi objekti. Bil je tako zastavljen, da je v najidealnejšem primeru tekel
               postopek pet do šest let. Pomeni, da je v osnovi bil zakon zgrešen in zaradi tega so
               se postopki vlekli tako daleč, da sprejemamo danes zakon, s katerim popravljamo te
               norosti, ki so bile zapisane v tistem zakonu. Sam sem imel priliko prehoditi poti, ki
               jih je začrtal ta zakon in da samo na primeru rečem, če so tisti stoli številne
               parcele, ki so bile nacionalizirane in so bile potem v naravi vrnjene točno tam, kjer
               so nekdaj bile, vmes so se pa zgodili različni postopki, ko tistih parcel več ni
               bilo, so leta tekli postopki, da je vsak dobil res svojo parcelo nazaj, ki ni bila
               njegova. Formalno ja, popravljanju, do nje ni mogel, nič. Tisti zakon je bil ena
               preprosta norost, nesposobnost tistih, ki so ga naredili, naredila ga je pa DEMOS-ova
               oblast. In danes popravljamo to, kar je bilo takrat narobe narejeno. In take
               nesmiselne korekture tudi danes ne bom podprl. Hvala lepa.</p>
            </sp>
            <sp xml:id="SDZ4-Redna-32-2007-10-25.sp304">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Alojz Sok.</p>
            </sp>
            <sp xml:id="SDZ4-Redna-32-2007-10-25.sp305">

               <speaker>ALOJZ SOK:</speaker>

               <p>Hvala lepa za besedo. Rad bi samo spomnil še enkrat, da to ni zakon o
               denacionalizaciji. Zakon o denacionalizaciji je bil tako, kot je kolega Džuban
               povedal, sprejet daljnega leta 1991. In res je za pravno državo nekaj nenavadnega, da
               po šestnajstih letih še vedno nismo teh postopkov končali. In pravosodni minister je
               v vladi zadolžen, za spremljanje, zadolžen je za to, da se ti postopki zaključijo.
               Mene zelo moti, da vedno znova pravite, ob vsaki priliki se ponovi, češ, da je
               malteški vitez itn., nihče pa ne pove, da je dr. Šturm bil tudi ustavni sodnik. To pa
               vedno pozabite povedati. In da kot ustavni sodnik, celo kot predsednik Ustavnega
               sodišča, s tega zornega kota gleda pravnost države, gospa Beblerjeva. Na dan
               30.6.2007, ste dobili vsi poročilo, je bilo nezaključenih 936 denacionalizacijskih
               zahtevkov. Od tega več kot polovica s področja kmetijskih zemljišč in gozdov. Kje so
               tukaj razlogi, da se niso vrnila tista zemljišča in gozdovi, ko pa vendar obstajajo
               pravnoformalni zakon in pa postopki, da bi lahko to zaključili.</p>
               <p>Mislim, da ta zakon, ki je predložen, je treba podpreti, ne pa, da se tukaj lotevamo
               na čisto ideološki način takšnega področja in čisto iz ideoloških razlogov
               nasprotujemo temu, da bi se ta pravnost v tej državi tudi uveljavila. Hvala lepa.
            </p>
            </sp>
            <sp xml:id="SDZ4-Redna-32-2007-10-25.sp306">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Janko Veber.</p>
            </sp>
            <sp xml:id="SDZ4-Redna-32-2007-10-25.sp307">

               <speaker>JANKO VEBER:</speaker>

               <p>Hvala. Zakonu ni mogoče slediti iz razloga, ker je Vlada med svoje cilje in načela
               zapisala, da zakon glede postopka vračanja podržavljenega premoženja ne sme širiti
               kroga upravičencev, niti ne sme povzročiti nastanek novih obveznosti zavezancev, še
               zlasti države. Torej predlagatelj naj pripravi besedilo zakona, ki bo sledilo tem
               ciljem in tem predlogom in načelom, kot si jih je zadal, ko je obrazlagal ta
               zakon.</p>
               <p>Dejansko členi ne sledijo temu. Širi se krog upravičencev, nastale bodo finančne
               obveznosti in država misli samo na finančne obveznosti države, pri tem pa dosledno
               pozablja tudi na finančne obveznosti občin, ki bodo ravno tako zavezanci za izplačilo
               odškodnin upravičencem. Gre za veliko odprtih vprašanj in besedilo resnično bistveno
               odstopa od tistega, kar naj bi bili cilji in načela. In zato tega zakona ne bom
               podprl in pričakujem, da bo Vlada pripravila takšnega, kot si ga je zapisala, da ga
               bo vložila že v ciljih in načelih. Hvala.</p>
            </sp>
            <sp xml:id="SDZ4-Redna-32-2007-10-25.sp308">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Dimitrij Kovačič.</p>
            </sp>
            <sp xml:id="SDZ4-Redna-32-2007-10-25.sp309">

               <speaker>DIMITRIJ KOVAČIČ:</speaker>

               <p>Hvala lepa za besedo. O čem pa sploh govori zakon, ki mu nekateri s tako vehemenco
               nasprotujete? Govori preprosto o tem, da se omogoči vračanje podržavljenega
               premoženja vsem tistim, ki že po sedaj veljavnih predpisih izpolnjujejo pogoje in so
               upravičeni za to. In jaz ne morem razumeti, kako lahko nekateri temu nasprotujete, da
               se tem ljudem, ki so upravičeni do vračanja tega ne omogoči. Govorimo o tem, da se
               postopki, ki trajajo že bistveno več, kot je v samem zakonu o denacionalizaciji iz
               leta 1991 predvideno, torej tečejo postopki že 16 let, da se kar najbolj pospešijo in
               končajo.</p>
               <p>Nekateri v Državnem zboru to podpiramo, da se uveljavi upravičenje, ki jim gre po že
               dolgo veljavnih pogojih, določenih v veljavnih zakonih, nekateri temu nasprotujete,
               želite, da se to upravičenje, ki nekaterim gre po veljavnih predpisih, pomakne v
               nedogled verjetno. Jaz enostavno ne morem razumeti, da lahko nekateri tako gledajo na
               to stvar. To mi je popolnoma nerazumno. Mislim, da je to tudi nepojmljivo za
               demokratičen svet. Zato bom zakon, ki ga obravnavamo in ki ga danes sprejemamo, tudi
               sam podprl.</p>
            </sp>
            <sp xml:id="SDZ4-Redna-32-2007-10-25.sp310">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Tomaž Štebe.</p>
            </sp>
            <sp xml:id="SDZ4-Redna-32-2007-10-25.sp311">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod podpredsednik. Spoštovani vsi prisotni! Jaz se
               sprašujem, čeprav se sploh nisem mislil oglašati v zvezi s tem zakonom, ker se mi
               enostavno ne zdi vredno besed za tako temeljno pravico, človečansko pravico, da se
               zadeve rešujejo v razumnih rokih in da se spoštuje to, da je bil nekdo lastnik nekoč
               ali njegovi potomci, in da se ta lastnina vrne. Kje je šele odškodnina za vse tisto,
               kar je bilo zgubljeno, kje je tisto, za kar so bili ti ljudje prizadeti, ko se jim je
               ta lastnina vzela? Zakon izpred 16 let pa prav gotovo ščiti sedanje lastnike,
               družbene lastnike, ki so to lastnino dobili v last, ki jim je bila dodeljena. 19.
               člen, ki se izigrava in jih komisije v upravnih enotah si ga razlagajo tako ali
               drugače, pa tudi v primerih, ko je zadeva popolnoma logična in bi se morala vrniti,
               se ne vrača, ker pač ta člen omogoča interpretacijo na način, da ne sme biti sedanji
               lastnik, sedanji posestnik te lastnine, ki je bila nekoč odvzeta, bistveno prizadet.
               Jaz se čudim tistim tu v dvorani, ki so dobili vrnjeno, pa so to za velike denarje
               prodali naprej. In so tiho. Imamo tudi take primere. Bom pa navedel primer nekoga, ki
               mu je bila odvzeta ta lastnina, grad Krumperk v Domžalah, in to človeku, ki ni
               prepustil tiskarne v Mariboru Nemcem med vojno. Bil je deportiran, po vojni mu je
               bilo pa... /Izklop mikrofona./</p>
            </sp>
            <sp xml:id="SDZ4-Redna-32-2007-10-25.sp312">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še gospa Darja Lavtižar Bebler.</p>
            </sp>
            <sp xml:id="SDZ4-Redna-32-2007-10-25.sp313">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Sama ne bom podprla tega predloga zakona, tudi
               v tem prvem branju ne, ker nasprotujem temu, da bi tik pred zaključkom procesa smeli
               spreminjati in vnašati nove vsebinske kriterije v zakon. Nasprotujem tudi temu, da
               zakon uvaja neenakost pred zakonom, da slabi zaupanje v pravo, da razgrajuje pravno
               državo, pa če hočete to verjeti ali ne, in uvaja možnost obnove že pravnomočno
               končanih postopkov. Zakon je pripravljen očitno "a la cart", po naročilu, za povsem
               konkretne subjekte, ki naj bi s tem pridobili tudi tisto, do česar po sedaj veljavnem
               zakonu niso upravičeni. Seveda upoštevamo dejstvo, da je ta zakon pripravljal sodnik
               Ustavnega sodišča, saj nam je dobro znano, čemu je kot sodnik poročevalec določeno
               odločbo Ustavnega sodišča napisal tako, kot jo je. In tista odločba, veste, drage
               kolegice in kolegi, ni bila namenjena tako imenovanemu malemu človeku in popravi
               njegovih krivic, pač pa točno določeni instituciji civilne družbe. Hvala.</p>
            </sp>
            <sp xml:id="SDZ4-Redna-32-2007-10-25.sp314">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odpiram še en krog prijav. Gospod dr. Mitja Slavinec, prosim.</p>
            </sp>
            <sp xml:id="SDZ4-Redna-32-2007-10-25.sp315">

               <speaker>DR. MITJA SLAVINEC:</speaker>

               <p>Hvala lepa. Zakona ne bom podprl, kajti menim, da ne bo prispeval k odpravljanju
               krivic, ampak bo povzročil kvečjemu nove krivice. Po vojni je imetje, premoženje
               ljudem bilo nacionalizirano. Nekaterim zato, ker so imeli veliko, ker so imeli preveč
               za tedanji sistem, so imeli več, kot je bilo sprejemljivo za takratno ureditev in
               sistem, drugim pa je bilo odvzeto ne samo zato, ker so imeli veliko, ker so imeli
               več, kot je bilo sprejemljivo, ampak tudi zato, ker je bila to tudi sodno določena
               kazen za medvojno sodelovanje z okupatorjem. In prav te zadeve se najdlje vlečejo.
               Sedaj ta zakon želi, ta zakon bo omogočil, da bo imetje vrnjeno ne samo tistim, ki so
               do njega upravičeni, ki jim je bilo vzeto samo zato, ker so imeli preveč, ampak tudi
               tistim, katerim je to bilo odvzeto zaradi tega, ker so med vojno sodelovali z
               okupatorjem. In ne gre samo za vrnjeno imetje, ni stvar samo v tem, da si bodo
               pridobili imetje, gre še za nekaj pomembnejšega. Gre za simbolno raven, gre za to, da
               se jih s tem "de facto" pomilosti, da .../Opozorilni znak za konec razprave./... se
               njihov sodni proces, kazen izniči in s tem na simbolni ravni "de facto" sodelavcem
               okupatorjev priznavamo, da tega niso počeli, jih na nek način želi zakon oprati
               krivde, kolaboracije med vojno. In tega seveda ne želim podpirati.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-25.sp316">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Rudi Veršnik, prosim.</p>
            </sp>
            <sp xml:id="SDZ4-Redna-32-2007-10-25.sp317">

               <speaker>RUDI VERŠNIK:</speaker>

               <p>Hvala za besedo.</p>
               <p>Poglejte, jaz enostavno ne razumem te neke bojazni, kaj se bo zdaj zgodilo z
               denacionalizacijo. Samo to bom rekel, vsi tisti, ki vas je pravzaprav polna usta neke
               želje po pravičnosti, poštenosti, pravni državi in tako dalje, ste danes proti temu
               predlogu zakona.</p>
               <p>Sprašujem vas, kje so tista nadomestila za psihično trpljenje tistih ljudi, ki jim je
               bilo odvzeto premoženje, ki jim je bilo odvzeto pravzaprav vse tisto, kar so
               ustvarjali in vsi življenjski pogoji, padli so na dno. Kje so tiste realne
               odškodnine, 100%? Zavedati se morate, jaz odgovorno trdim, da so vračila, razen
               mogoče zamenjave zemljiške posesti, vse ostale odškodnine so cca 30% realne
               vrednosti. Tega se zavedajte! In veliko je takšnih, ki jim je bilo odvzeto
               premoženje, ki bi želeli samo tolažbo oziroma priznanje, da jim je bilo premoženje
               odvzeto na silo in da so zaradi tega .../Opozorilni znak za konec razprave./...
               postali tudi psihični, psihološki bolniki. Mislim, da je treba, da to sramoto končno
               enkrat popravimo do konca.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-25.sp318">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa Breda Pečan. Prosim.</p>
            </sp>
            <sp xml:id="SDZ4-Redna-32-2007-10-25.sp319">

               <speaker>BREDA PEČAN:</speaker>

               <p>Sama seveda ne bom glasovala za ta zakon. Povedala sem že prej v razpravi. Menim, da
               ni primeren za nadaljnjo obravnavo in da bi bilo treba ministru, ki ga je pripravil
               skupaj z baje največjimi strokovnjaki za to področje, postaviti zahtevo, da zakon
               popravi tako, da bo dejansko dosegel cilje, kot so navedeni v gradivu, ki smo ga
               dobili za obravnavo: torej da ne bo širil kroga upravičencev. 2. in 3. člen krog
               upravičencev širita, in to tako, da je celo dana možnost, da se na novo odpirajo
               zahteve za vračilo odvzetega premoženja na osnovi sprememb Zakona o kazenskem
               postopku in Zakona o izvrševanju kazenskih sankcij. Pa še nekaj drugega. Glede na to,
               da v veliko primerih ugotavljamo, da s premoženjem, ki je bilo vrnjeno, je zelo slabo
               gospodarjeno z njim, in da v tako zelo opevani pravični in lastnino spoštujoči
               Evropski uniji v petnajstih starih članicah tistim lastnikom premoženja, ki slabo z
               njim gospodarijo, država tako premoženje enostavno odvzame. Mislim, da bi bilo treba
               tudi kakšno besedo reči o tem. In da ne govorimo o tem, kaj se je dogajalo z gozdovi
               v času, od kar je bila izvedena denacionalizacija, zlasti s tistimi gozdovi, ki so
               bili v Kraljevini Jugoslaviji določenemu pravnemu subjektu že plačani .../Opozorilni
               znak za konec razprave/... pa se je potem znova priglasil kot upravičenec in so ene
               najlepših gozdov, ki so bili v preteklih 50. letih zares dobro vzdrževani, vrnili.
            </p>
            </sp>
            <sp xml:id="SDZ4-Redna-32-2007-10-25.sp320">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo besedo? Mislim, da samo gospod Černač. Izvolite.</p>
            </sp>
            <sp xml:id="SDZ4-Redna-32-2007-10-25.sp321">

               <speaker>ZVONKO ČERNAČ:</speaker>

               <p>Hvala lepa. Danes, ko sem poslušal te razprave, moram reči, da sem dobil občutek, kot
               da smo v letu 1947, potem smo se malo preselili v 1958. leto, potem smo prišli do
               1968., na koncu do 1991. Vendar poglejte, smo v letu 2007. V letu 2007 smo, govorimo
               o zakonu, ki naj bi zaključil postopke, ki jih je začel zakon iz leta 1991. Se pravi
               16 let traja uresničevanje zakona, ki bi moral biti zaključen v enem letu. In sedaj,
               če ne verjamemo sami sebi, se pravi politiki, potem dajmo poslušati vsaj tiste, ki
               nam govorijo, in to je Ustavno sodišče. Ustavno sodišče je večkrat, prvič, po petih
               letih od izvajanja zakona in potem vsako leto opozarjalo, da vsako leto odlaganja,
               dokončanja tega procesa povzroča novo škodo. Vemo, zakaj. Govorimo o tem, da je
               potrebno te postopke zaključiti, in to je vse. Iz tega razloga je zelo težko
               razumljiva ta sprevržena logika, da je problem tisti, ki želi nekomu, ki mu je bil
               avto z nekim nelegitimnim revolucionarnim dejanjem odvzet, ki mu ga želi vrniti.
               Problem je tisti, ki mu želi ta avto nazaj vrniti, ne pa tisti, ki je naredil neko
               neumnost in je zaradi tega potem še javno sankcioniran in blaten. Tako mislim, da
               politika na pragu tretjega tisočletja in tudi ta politika v tem Državnem zboru se
               mora začeti ukvarjati z drugimi stvarmi in soočati mnenja na drugih vsebinskih
               stvareh, kako in na kakšen način bomo zakorakali v naslednje desetletje in
               tisočletje. Menim, da je prav, da te postopke zaključimo, zaradi tega bom ta predlog
               sklepa podprl, ker menim, da je postopek, ki je bil začet pred 16 leti, treba čim
               prej pripeljati do konca. Hvala lepa.</p>
            </sp>
            <sp xml:id="SDZ4-Redna-32-2007-10-25.sp322">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Glasovalo je 69 poslank in poslancev, za 41, proti 28.</p>
               <p>(Za je glasovalo 41.) (Proti 28.)</p>
               <p>Ugotavljam, da je zbor predlagani sklep sprejel. Zato bo predlog zakona dodeljen v
               drugo obravnavo Odboru za notranjo politiko, javno upravo in pravosodje kot matičnemu
               delovnemu telesu.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>18. točko dnevnega reda - obravnava Predloga zakona o
                  spremembah in dopolnitvah zakona o Uradnem listu Republike Slovenije, skrajšani
                  postopek.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker k predlogu zakona matično delovno telo ni sprejelo nobenega amandmaja, amandmajev
               v tretji obravnavi ni možno vlagati, zato prehajamo na odločanje o predlogu zakona.
               Gospod mag. Žnidaršič, proceduralno.</p>
            </sp>
            <sp xml:id="SDZ4-Redna-32-2007-10-25.sp323">

               <speaker>MAG. FRANC ŽNIDARŠIČ:</speaker>

               <p>Hvala, gospod podpredsednik. Na vsak način bi rad predlagal, da bi sejo Državnega
               zbora ob 20.00 prekinili, podrejeno pa nadaljevali, če mi bo Državni zbor zagotovil
               prevoz, ker bom zamudil zadnji vlak, če bo seja trajala še naprej. Ni mogoče sprejeti
               možnosti, da bi moral peš do Trebnjega, to je 50 kilometrov, oziroma da bi zaradi
               tega, da se to ne bo zgodilo, ne bil zraven pri glasovanju, ki se ga želim udeležiti.
               Tako sta v bistvu samo dve možnosti: da mi Državni zbor zagotovi prevoz, ker javnega
               ne bo več, ali pa, da se prekine seja Državnega zbora. Na to bi rad odgovor. Hvala.
            </p>
            </sp>
            <sp xml:id="SDZ4-Redna-32-2007-10-25.sp324">

               <speaker>PODPREDSEDNIK MAG. VASJA KLAVORA:</speaker>

               <p>Prosim za mir. Hvala lepa, gospod mag. Žnidaršič. Vaše proceduralno vprašanje bom
               prenesel generalnemu sekretarju Državnega zbora.</p>
               <p>Glasujemo o zakonu. Glasovalo je 68 poslank in poslancev, za 64, proti nihče.</p>
               <p>(Za je glasovalo 64.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>29. TOČKO DNEVNEGA REDA - MANDATNO VOLILNE ZADEVE.</title> Lepo vas bi
               prosil za sodelovanje, kajti imamo še kar obilico dela pred sabo. Zbor bo v okviru te
               točke obravnaval predloge predsednika Republike Slovenije za izvolitev petih sodnikov
               Ustavnega sodišča Republike Slovenije, pet predlogov sodnega sveta za izvolitev v
               sodniško funkcijo, predlog Vlade Republike Slovenije za razrešitev imenovanja članov
               Sveta sklada kmetijskih zemljišč in gozdov Republike Slovenije, predlog sklepa o
               imenovanju člana Statističnega sveta Republike Slovenije, predlog sklepa o spremembah
               sklepa o sestavi in imenovanju predsednika, podpredsednika ter članov in namestnikov
               članov preiskovalne komisije Državnega zbora Republike Slovenije za ugotovitev
               politične odgovornosti nosilcev javnih funkcij, ki so sodelovali pri pripravi in
               izvedbi pogodbe o nakupu pehotnih bojnih oklepnih vozil, srednjih oklepnih kolesnih
               vozil 8x8 zaradi suma, da je posel politično dogovorjen, voden netransparentno in da
               je negospodaren ter zaradi suma o prisotnosti klientelizma in korupcije in za
               ugotovitev suma o neposredni ali posredni povezavi med sedanjimi in nekdanjimi
               akterji ter nosilci javnih funkcij z orožjem v obdobju 1991 do 1993. Predloga odloka
               o spremembi odloka o ustanovitvi sveta za radiodifuzijo, predlog odloka o spremembi
               odloka o ustanovitvi sveta za elektronske komunikacije, sklep o ugotovitvi prenehanja
               funkcij, predlog sklepa o imenovanju podpredsednikov delovnih teles Državnega zbora
               Republike Slovenije, predlog sklepa o izvolitvi predsednika Komisije Državnega zbora
               Republike Slovenije za nadzor obveščevalnih in varnostnih služb in predlog sklepa o
               izvoliti člana Komisije Državnega zbora Republike Slovenije po Zakonu o preprečevanju
               korupcije.</p>
               <p>Prehajamo na razpravo in odločanje o posameznih predlogih.</p>
               <p>Prehajamo na obravnavo predlogov predsednika Republike Slovenije za izvolitev petih
               sodnikov Ustavnega sodišča Republike Slovenje.</p>
               <p>Predsednik republike dr. Janez Drnovšek je z dopisom z dne 12. oktobra 2007 predlagal
               Državnemu zboru, da za sodnike Ustavnega sodišča Republike Slovenije izvoli dr.
               Mileta Dolenca, dr. Dunjo Jadek Pensa in mag. Miroslava Mozetiča, mag. Jadranko
               Sovdat ter mag. Kristino Ožbolt.</p>
               <p>Predloge je obravnaval Mandatno-volilna komisija kot matično delovno telo, ki je
               zboru pisno poročala. Sledi predstavitev stališč poslanskih skupin. Gospod Jože
               Tanko, v imenu poslanske skupine SDS.</p>
            </sp>
            <sp xml:id="SDZ4-Redna-32-2007-10-25.sp325">

               <speaker>JOŽE TANKO:</speaker>

               <p>Hvala lepa za besedo. Vsem lep pozdrav. Državni zbor je pred zahtevno in tudi
               občutljivo nalogo, saj mora odločati in odločiti o petih kandidatih za ustavnega
               sodnika. Gre za zamenjavo več kot polovice sestave Ustavnega sodišča, in to tik pred
               iztekom mandata predlagatelja, to je predsednika republike dr. Janeza Drnovška.</p>
               <p>Vsekakor je bil predsednik republike pred težko in zahtevno nalogo iskanja in
               predlaganja primernih kandidatov. Nič lažja pa ni naloga Državnega zbora. Vsi se
               zavedamo pomembnosti vloge ustavne veje sodne oblasti in tudi pomembnosti naše
               odločitve. V dosedanjih primerih iskanja kadrovskih rešitev za najpomembnejše
               funkcije v državi je bil pristop predsednika republike zelo različen. Lahko rečemo,
               da je ubral precej različne taktike. Na primer pri guvernerju je na osnovi poziva, na
               katerega sta se prijavila dva kandidata, brez pogovora s prijavljenima kandidatoma
               predlagal dotedanjega guvernerja mag. Gasparija. Ko ta ni dobil podpore, je prevzel
               drugega prijavljenega kandidata, dr. Boštjana Jazbeca, in predlagal neprijavljenega
               viceguvernerja Ranta. To je kazalo na to, da je predsednik republike želel predlagati
               kandidata iz dotedanjega najožjega vodstva Banke Slovenije. Ko tudi slednji ni dobil
               zadostne podpore poslancev, je predsednik republike le izbiral med nekaj monetarnimi
               in finančnimi strokovnjaki. Potrebno je priznati, da je izbral dobro. In resni in
               prodorni dr. Kranjec je dobil zelo veliko podporo poslancev na tajnem glasovanju.
               Očitno je potrebno tudi priznati, da je bila odlična tudi izbira in da dr. Kranjec
               zelo suvereno opravlja funkcijo guvernerja.</p>
               <p>Letos smo tudi že izbirali ustavnega sodnika. Namesto dr. Dragice Vedam Lukič smo
               izvolili prof. dr. Franca Grada. Zanimivo je, da je bil tudi v tem primeru izveden
               razpis oziroma javni poziv, na katerega so se prijavili trije kandidati: Miroslav
               Mozetič, Borut Stražišar in Jan Zobec. Vendar predsednik republike ni predlagal
               nikogar izmed njih. Kljub pomislekom nekaterih poslancev iz nekaterih poslanskih
               skupin pa je njegov predlagani kandidat dr. Grad dobil zelo visoko podporo. Tokrat,
               pa čeprav gre kar za pet predlogov kandidatov za ustavne sodnike, je predsednik
               republike izbiral izključno izmed prijavljenih kandidatov na razpis.</p>
               <p>V Poslanski skupini SDS menimo, da je imel predsednik pri oblikovanju na razpolago
               bistveno več manevrskega prostora, kot ga je v tem primeru izkoristil, sploh če
               upoštevamo prakso, ki jo je predsednik republike ubiral do sedaj. V naši poslanski
               skupini menimo, da že iz prispelih kandidatur ni izbral in predlagal najboljših
               prijavljenih kandidatov. V skladu z njegovo dosedanjo prakso za iskanje kandidatov za
               najvišje funkcije menimo, da bi bilo primerno, da bi ostal zvest in bi se tudi tokrat
               ozrl malo čez oziroma na okrog in da bi poiskal oziroma nagovoril še druge kandidate.
               Marsikdo, ki bi bil bolj primeren za kandidata za ustavnega sodnika od prijavljenih,
               se tokrat morda prav zaradi dotedanje prakse ali dosedanje prakse predsednika
               republike ni prijavil, saj razpisi niso imeli nikakršne teže. Priznani profesorji in
               drugi pravni strokovnjaki so morda ocenili, da se nima smisla prijaviti, saj se
               predsednik republike odloča po drugih kriterijih. Najverjetneje so pričakovali, da
               bodo zaradi svojega dela in dosežkov dovolj opaženi, da zaradi tega tudi lahko
               pričakujejo poziv predsednika republike za pogovor o kandidaturi, vendar se to najbrž
               ni zgodilo in na pogovore niso bili povabljeni. To je škoda, ker vemo, da ima
               Slovenija še kar nekaj vrhunskih pravnih strokovnjakov različnih področij, ki bi si
               zaslužili povabilo za kandidaturo za ustavnega sodnika. In če bi se odločili, bi
               nekatere tudi z veseljem podprli.</p>
               <p>V poslanski skupini smo razmišljali kaj storiti. Resnici na ljubo smo imeli tudi
               precej časa, saj je predsednik republike prestavil predložitev predloga Državnemu
               zboru iz septembra na oktober, da je celoten predlog nekako zaokrožil.</p>
               <p>Moram reči, da v poslanski skupini dolgo nismo sprejeli nobene odločitve, na koncu
               smo se odločili, da bomo podprli največ dva kandidata, vendar ima med kandidati le
               Miroslav Mozetič, ki je bil na razpis prijavljen tudi že spomladi, soglasno podporo
               poslanske skupine.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-25.sp326">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Dušan Kumer v imenu Poslanske skupine SD.</p>
            </sp>
            <sp xml:id="SDZ4-Redna-32-2007-10-25.sp327">

               <speaker>DUŠAN KUMER:</speaker>

               <p>Hvala za besedo, gospod predsedujoči. Najprej se moram opravičiti, da sam ne bom
               govoril v imenu poslanske skupine o načinu kadrovanja predsednika države za te
               najvišje funkcije, ker nimam tega pooblastila in bom govoril samo o izbiri in
               predlogu kandidatov za ustavne sodnike, ki jih imamo danes na mizi.</p>
               <p>V Poslanski skupini Socialnih demokratov bomo podprli predlog predsednika države za
               izvolitev petih sodnikov Ustavnega sodišča Republike Slovenije ob zavedanju, da je
               res imel v tem primeru težavno delo, ko je izbiral le med prijavljenimi na javni
               poziv. Očitno je predsednik republike preveč resno vzel kritike, ko se je poslužil
               možnosti, ki jo ima, da lahko izbira tudi izven kroga prijavljenih, kar je storil v
               dveh primerih v preteklosti. Podpiramo tudi usmeritev pri izbiri, ki ji je sledil, da
               je zastopanost obeh spolov. Bili pa bi še bolj zadovoljni s kadrovskim predlogom, če
               bi bil med kandidati in kandidatkami še kakšen kandidat ali kandidatka iz akademskih
               univerzitetnih vrst. Poslanska skupina podpira predlog predsednika države, sam pa bom
               z velikim zanimanjem spremljal izid tega glasovanja, glede na to, da sem član
               Mandatno-volilne komisije, na kateri je bilo izjasnjevanje ali neizjasnjevanje in
               glasovanje izredno zanimivo. Hvala lepa.</p>
            </sp>
            <sp xml:id="SDZ4-Redna-32-2007-10-25.sp328">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jožef Školč v imenu Poslanske skupine LDS.</p>
            </sp>
            <sp xml:id="SDZ4-Redna-32-2007-10-25.sp329">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Prej se je nekdo v tej dvorani spraševal, ali smo
               morebiti v letu 1947. Ko smo se odločali o knjigi, da v tej dvorani prevladuje duh iz
               1600, 1603, ko je zgorelo največ slovenskih knjig. Ko pričakujem to odločitev, kjer
               bo javnosti prizaneseno, da vsak pove, kako glasuje, me skrbi, da se morebiti ne bo
               pokazalo, da živimo pravzaprav v letu 1945. Da imajo možnosti samo tisti, ki so naši,
               ne pa tisti, ki so dobri. Če imamo srečo, so tisti naši tudi dobri. Če govorim v
               imenu poslanske skupine tudi za tiste, za katere vi menite, da so vaši, ne mislimo,
               da so slabi. Zato naša poslanska skupina ni imela resnega prigovora na nobeno od teh
               kandidatur, čeravno bi si tudi sami želeli, da bi videli še koga drugega na tem
               glasovalnem lističu. Za razliko od te klike, ki zdaj vlada v Sloveniji, pa mi ustavni
               položaj predsednika razumemo tako, da je dolžan po svoji vesti in mimo trgovine s
               strankami predlagati ljudi, ki bodo samostojno opravljali naloge na Ustavnem sodišču.
               Ni naključje, da je Ustavno sodišče posebno sodišče, s posebnimi pristojnostmi in ima
               svoj definiran položaj. To ni naključje, to vam zagotavljam, ker sem bil med tistimi
               ljudmi, ki so sodelovali pri sprejemanju te ustave in premisleku, kako to mora biti
               narejeno. Tudi ni naključje, da imenovanje ustavnih sodnikov ni bilo prepuščeno
               strankarski trgovini, ampak da se je to preložilo v roke nekomu, ki mora dobiti
               večino glasov na splošnih volitvah. Zato preko tega glasovanja ne sporočamo samo to,
               kaj si mislimo o kandidatih, ampak tudi, kako razumemo položaj predsednika v tej
               državi. Morebiti kdo misli, da če bo imel svojega predsednika, da mu bo ta njegov
               predsednik lahko ustregel, tako kot na vseh drugih področjih, tudi z ustavnimi
               sodniki. To je hudo narobe. To pelje v popoln razkroj sodobne demokratične družbe. In
               da vas spomnim, in s tem zaključim, tistega 1603. leta je bil duhovni oče nad vsemi
               temi prostranstvi, kjer mi živimo, papež Borgese.</p>
            </sp>
            <sp xml:id="SDZ4-Redna-32-2007-10-25.sp330">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Jožef Horvat v imenu poslanske - ne, se odpovedujete.</p>
               <p>Gospa Majda Širca v imenu Poslanske skupine Zares.</p>
            </sp>
            <sp xml:id="SDZ4-Redna-32-2007-10-25.sp331">

               <speaker>MAJDA ŠIRCA:</speaker>

               <p>Predlog predsednika države za imenovanje novih ustavnih sodnikov smo podprli takoj,
               ne avtomatično, ampak ob prisluhu in tudi razlagi, zakaj se je odločil za kandidate,
               ki nam jih predlaga. Upošteva načelo zapolnitve tiste kvote, tistih področij, ki so
               pomanjkljive oziroma ki se bodo ob izpraznitvi zmanjšale in ki jih je že predlagal
               predsednik Ustavnega sodišča nekoč. Upošteva tudi načelo enake zastopanosti spolov in
               upošteva, uravnoteži pokrivanje tistih potreb Ustavnega sodišča, ki bodo nastale.
               Nismo imeli nobenih pomislekov, podprli smo predlog, ne bo nobenih fig v žepu, zato
               menimo in želimo, da bi se ta volja predsednika države izpeljala do konca tako, kot
               si jo je zaželel.</p>
            </sp>
            <sp xml:id="SDZ4-Redna-32-2007-10-25.sp332">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi razprava poslank in poslancev. Med prijavljenimi gospod mag. Sajovic.</p>
            </sp>
            <sp xml:id="SDZ4-Redna-32-2007-10-25.sp333">

               <speaker>MAG. BORUT SAJOVIC:</speaker>

               <p>Hvala lepa, predsednik.</p>
               <p>Zdaj po stari in preizkušeni navadi dr. Drnovšek tudi tokrat predlaga dobre
               kandidate. Sam bom podprl vseh pet, ker se zavedam, da seveda sonce ne sije samo za
               nekoga, ampak da je treba zadevo seveda enostavno uravnotežiti in mislim, da ta
               predlog je tak, kot se spodobi. Ustavni sodnik bi moral biti odvisen predvsem od
               svoje vesti in ustave. Pri nas v Državnem zboru si pa očitno želimo, da bi bil
               odvisen in po godu politike. Sistem predlaganja je zanimiv in ima brez dvoma globlje
               razsežnosti. Predlaga te kandidate predsednik države, ki je neposredno in direktno
               izvoljen, to se pravi da uživa veliko zaupanje državljank in državljanov in
               nenazadnje k njegovemu razmisleku dajemo pečat tudi neposredno izvoljeni poslanci v
               Državnem zboru. Tudi če pogledamo zgodovino, tisti predlogi predsednika države, ki se
               na prvi pogled mogoče niso zdeli najbolj v redu ali povšečni, pa na takih zadevah,
               kot so volitve za predsednika države, dobivajo dober pomen. Gospod Gaspari očitno
               uživa veliko, veliko simpatij državljank in državljanov te države.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-25.sp334">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Geza Džuban.</p>
            </sp>
            <sp xml:id="SDZ4-Redna-32-2007-10-25.sp335">

               <speaker>GEZA DŽUBAN:</speaker>

               <p>Hvala lepa.</p>
               <p>Moram priznati, da predloga, ki ga je posredoval Državnemu zboru gospod Drnovšek, ne
               poznam dobro, razen nekdanjega kolega Mozetiča. In na osnovi komentarjev, ki so jih
               imele poslanske skupine po posredovanju tega predloga in tudi rezultata glasovanja na
               Mandatno-volilni komisiji, nimam zadrege, da ne bi tega predloga podprl. Vmes sem
               pomislil, da imajo morda nekateri prav, ko so tudi poslanske skupine Slovenska
               ljudska stranka, Nacionalna stranka, pa meni se zdi, da tudi Nova Slovenija, omenjale
               ime enega uglednega pravnika, sodnika, ki se pogosto pojavlja na tem prizorišču in da
               je napaka, da ni v izboru. Vendar meni se zdi, dva dni nazaj, ko je predsednik Vlade
               informiral javnost, da naj bi na sodišču obstajal nek center moči iz ozadja, kamor
               naj bi spadal tudi ta ugledni strokovnjak, v tem momentu nimam nobene zadrege več, da
               ne podprem te liste, ki jo je predlagal predsednik države dr. Drnovšek. Hvala
               lepa.</p>
            </sp>
            <sp xml:id="SDZ4-Redna-32-2007-10-25.sp336">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jožef Školč. V imenu predlagatelja, morda želite gospa
               Tovornikova?</p>
            </sp>
            <sp xml:id="SDZ4-Redna-32-2007-10-25.sp337">

               <speaker>MAGDALENA TOVORNIK:</speaker>

               <p>Hvala lepa, gospod predsedujoči. Spoštovane poslanke in poslanci!</p>
               <p>Rada bi se zahvalila tistim, ki menite, da gre za pomembno odločitev, da se menjuje
               veliko število ustavnih sodnikov. Zaradi tega sem dolžna ponovno pojasniti, da je
               način, kako je predsednik oblikoval svoje predloge, lahko takšen ali drugačen.
               Pomembno pa je, da je zakonit. In tudi tokrat je bil predlog pripravljen na zakonit
               način. Zdi se, kot da nikoli ni prav, kadar je pozoren na tiste, ki so se prijavili
               na razpis, ali pa kadar izbira izven razpisa. Vendar pomembno je, kdo se prijavi na
               razpis in kakšna je samo kvaliteta, strokovna kvaliteta ljudi. Naj ponovim, da se je
               na prvi razpis za tri kandidate za ustavne sodnike javilo kar 12 dobrih kandidatov.
               Na drugi razpis za enega kandidata se je javilo 11 kandidatov. In na tretji razpis za
               enega kandidata se je javilo 6 kandidatov. Torej pri tako številčnem izboru, pri
               predlogih, ki so prihajali iz različnih strani, z ljudmi, ki so imeli različne
               izkušnje, ki imajo različne izkušnje je vendarle lahko razumeti, da predsednik ni
               posegel izven tega velikega kroga prijavljenih ljudi. Če dovolite, tudi zato ne, to
               je moje ugibanje, ker so izkušnje pri nekaterih drugih kandidaturah pokazale, da
               takim kandidatom nima kaj dosti obljubiti. Izbira predsednika zagotovo temelji na
               visoki strokovnosti. Če ste pogledali obrazložitve in če ste si morda, ni mi znano,
               vzeli tudi čas za to v poslanskih skupinah, da bi pet kandidatov podrobneje spoznali,
               kot je bila nekoč navada pri nekaterih drugih kandidaturah, potem ste morali
               ugotoviti, da imajo vsi že skoraj tri desetletja izkušenj, in to na pomembnih
               položajih.</p>
               <p>Drugič, kar ste lahko ugotovili, je, da je njihova strokovna usposobljenost na
               različnih področjih. Spomnili se boste tudi javnih razmišljanj in mnenj dosedanjega
               predsednika Ustavnega sodišča dr. Janeza Čebulja, ki je večkrat poudaril, da je
               potrebno pri tako veliki zamenjavi ustavnih sodnikov biti pozoren na to, da bo
               Ustavno sodišče zgrajeno tako, da bodo ustavni sodniki kos reševanju problemov na
               različnih področjih. In nenazadnje, v letu enakih možnosti, kot je leta 2007, je bil
               predsednik pozoren tudi na to, da je potrebno ohraniti enakost med spoloma, ni ga
               spreminjal, pet proti štiri, še vedno v korist moških, je ostalo tudi sedaj. Na nekaj
               pa predsednik Republike Slovenije gotovo pri pripravi tega predloga ni bil pozoren in
               ni želel biti. In to je, na kakršnokoli politično uravnoteženost. Tisti, ki se je
               zapisal sodstvu, je verjetno s tem službeno moral opraviti. Pravna država je tista
               država, kjer je sodna veja oblasti neodvisna. In kje drugje, kot v najvišjem državnem
               organu, kot je Ustavno sodišče, mora biti to pravilo.</p>
               <p>Menimo, da je predlog zelo strokovno pripravljen in zagotavlja uspešno nadaljevanje
               Ustavnega sodišča, zato vas prosim, da ga podprete. Hvala lepa.</p>
            </sp>
            <sp xml:id="SDZ4-Redna-32-2007-10-25.sp338">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. Prehajamo na izvedbo glasovanja o predlogih
               predsednika republike za izvolitev petih sodnikov Ustavnega sodišča Republike
               Slovenije.</p>
               <p>V skladu s 163. členom Ustave Republike Slovenije ter prvim odstavkom 14. člena
               Zakona o Ustavnem sodišču Republike Slovenije o izvolitvi Državni zbor odloča s
               tajnim glasovanje. V skladu s prvim odstavkom 92. člena Poslovnika Državnega zbora
               vodi tajno glasovanje komisija, ki jo sestavljajo predsedujoči ter štirje poslanci,
               ki jih izvoli Državni zbor. Pri delu sodeluje tudi namestnik generalnega sekretarja.
               Poslanske skupine so mi že posredovale predloge za člane komisije, ki vodi
               glasovanje. To so Franc Jazbec SDS, Aurelio Juri SD, Rudolf Moge LDS, Ciril Testen
               NSi. Član te komisije sem tudi jaz kot predsedujoči. Ali kdo temu predlogu
               nasprotuje? Ugotavljam, da ne. Če ne, prehajamo na odločanje o taki sestavi komisije.
               Glasujemo. Glasovalo je 52 poslank in poslancev, vsi za, proti nihče.</p>
               <p>(Za je glasovalo 52.) (Proti nihče.)</p>
               <p>Ugotavljam, da je komisija o predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bo poslankam in
               poslancem vročenih pet glasovnic, tako da pride vsak poslanec k mizi predsedujočega
               in pove svoje ime in priimek. Glasuje se tako, da se na vsaki glasovnici obkroži za
               ali proti, beseda za ali proti.</p>
               <p>V skladu s petim odstavkom 91. člena Poslovnika Državnega zbora je neizpolnjena
               glasovnica neveljavna, neveljavna je tudi glasovnica, iz katere volja poslanke
               oziroma poslanca ni jasno razvidna.</p>
               <p>V skladu s prvim odstavkom 14. člena zakona o Ustavnem sodišču Republike Slovenije bo
               vsak predlagani kandidat izvoljen, če bo zanj glasovala večina vseh poslank in
               poslancev, to je 46 ali več. Glasovali bomo v dvorani v glasovalnih kabinah. Poslanke
               in poslanci bodo izpolnjene glasovnice oddali v glasovalno skrinjico, ki bo v dvorani
               na mizi ob kabinah za glasovanje. Prehajamo na izvedbo tajnega glasovanja. Prosim
               poslance, ki mi bodo pomagali pri glasovanju, da se takoj zglasijo v sobi 217, kjer
               bomo prevzeli volilni material. Glasovanje se bo pričelo ob 20.25 in bo trajalo do
               20.45. Po končanem glasovanju prosim poslance, ki mi bodo pomagali pri glasovanju, da
               se zberejo v sobi 217.</p>
               <p>Prekinjam to točko dnevnega reda in sejo zbora, ki jo bomo nadaljevali ob 21.30. </p>
            </sp>
            <sp xml:id="SDZ4-Redna-32-2007-10-25.sp339">

               <speaker>MAG. FRANC ŽNIDARŠIČ:</speaker>

               <p>Ne vem, kaj je s prevozom.</p>
            </sp>
            <sp xml:id="SDZ4-Redna-32-2007-10-25.sp340">

               <speaker>PODPREDSEDNIK MAG. VASJA KLAVORA:</speaker>

               <p>Jaz sem prej obrazložil, da bom o tem obvestil gospoda generalnega sekretarja. Ko ga
               bom srečal, ga bom obvestil.</p>
            </sp>
            <sp xml:id="SDZ4-Redna-32-2007-10-25.sp341">

               <speaker>MAG. FRANC ŽNIDARŠIČ:</speaker>

               <p>Vlak čez pol ure odpelje. 5 minut pred deveto odpelje, ampak moram imeti rezervo, ker
               ni pred vrati.</p>
               <p>(Seja je bila prekinjena ob 20.16 in se je nadaljevala ob 21.30.)</p>
            </sp>
            <sp xml:id="SDZ4-Redna-32-2007-10-25.sp342">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo s prekinjeno obravnavo <title>29.a točke
                  dnevnega reda,</title> po glasovanju o predlogu predsednika republike za izvolitev
               petih sodnikov Ustavnega sodišča Republike Slovenije.</p>
               <p>Prebral bom zapisnike glasovanja.</p>
               <p>Zapisnik o ugotovitvi izida glasovanja za sodnika Ustavnega sodišča Republike
               Slovenije za dr. Mileta Dolenca. Glasovanje je bilo v prostorih Državnega zbora
               Republike Slovenije 25. oktobra 2007. Razdeljenih je bilo 73 glasovnic, oddanih 73,
               neveljavnih 6, veljavnih 67. "Za" je glasovalo 32 poslancev, "proti" 35 poslancev. Na
               podlagi izida glasovanja ugotavljam, da dr. Mile Dolenc ni bil z večino glasov vseh
               poslancev izvoljen za sodnika Ustavnega sodišča Republike Slovenije.</p>
               <p>Zapisnik o ugotovitvi izida glasovanja za sodnico Ustavnega sodišča Republike
               Slovenije dr. Dunjo Jadek Pensa. Razdeljenih je bilo 73 glasovnic, oddanih 73
               glasovnic, neveljavnih je bilo 7, veljavnih 66. "Za" je glasovalo 26 poslancev,
               "proti" 40. Na podlagi izida glasovanja ugotavljam, da dr. Dunja Jadek Pensa ni bila
               z večino glasov vseh poslancev izvoljena za sodnico Ustavnega sodišča Republike
               Slovenije.</p>
               <p>Zapisnik o ugotovitvi izida glasovanja za sodnika Ustavnega sodišča mag. Miroslava
               Mozetiča. Razdeljenih je bilo 73 glasovnic, oddanih je bilo 73 glasovnic, neveljavne
               so bile 4 glasovnice, veljavnih 69 glasovnic. "Za" je glasovalo 51 poslancev, "proti"
               je glasovalo 18 poslancev. Na podlagi izida glasovanja ugotavljam, da je bil mag.
               Miroslav Mozetič z večino glasov vseh poslancev izvoljen za sodnika Ustavnega sodišča
               Republike Slovenije. /Aplavz./</p>
               <p>Gospoda mag. Miroslava Mozetiča vabim, da pride v dvorano.</p>
               <p>Izvoljenemu ustavnemu sodniku iskreno čestitam! Prosim mag. Miroslava Mozetiča,
               sodnika Ustavnega sodišča Republike Slovenije, da priseže pred Državnim zborom.</p>
            </sp>
            <sp xml:id="SDZ4-Redna-32-2007-10-25.sp343">

               <speaker>MAG. MIROSLAV MOZETIČ:</speaker>

               <p>Prisegam, da bom sodil po ustavi in zakonu in po svoji vesti in da si bom z vsemi
               svojimi močmi prizadeval za ustavnost in zakonitost ter za varovanje človekovih
               pravic in temeljnih svoboščin.</p>
            </sp>
            <sp xml:id="SDZ4-Redna-32-2007-10-25.sp344">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. .../Aplavz./...</p>
            </sp>
            <sp xml:id="SDZ4-Redna-32-2007-10-25.sp345">

               <speaker>MAG. MIROSLAV MOZETIČ:</speaker>

               <p>Državnemu zboru, poslankam in poslancem, ki ste mi izrekli zaupanje, se iskreno
               zahvaljujem.</p>
            </sp>
            <sp xml:id="SDZ4-Redna-32-2007-10-25.sp346">

               <speaker>PODPREDSEDNIK MAG. VASJA KLAVORA:</speaker>

               <p>.../Aplavz./... Zapisnik o ugotovitvi izida glasovanja za sodnico Ustavnega sodišča
               mag. Jadranko Sovdat. Razdeljenih je bilo 73 glasovnic, oddanih 73, neveljavnih 10,
               veljavnih 63, za ja glasovalo 34 poslancev, proti 29. Na podlagi izida glasovanja
               ugotavljam, da mag. Jadranka Sovdat ni bila z večino glasov vseh poslancev izvoljena
               za sodnico Ustavnega sodišča Republike Slovenije.</p>
               <p>Zapisnik o ugotovitvi izida glasovanja za sodnico Ustavnega sodišča Republike
               Slovenije mag. Kristino Ožbolt. Razdeljenih je bilo 73 glasovnic, oddanih je bilo 73
               glasovnic, neveljavnih 5 glasovnic, veljavnih 68, za ja glasovalo 34 poslancev, proti
               34. Na podlagi izida glasovanja ugotavljam, da mag. Kristina Ožbolt ni bila z večino
               glasov vseh poslancev izvoljena za sodnico Ustavnega sodišča Republike Slovenije. Ker
               kandidati niso prejeli zadostnega števila glasov poslank in poslancev, se skladno z
               drugim odstavkom 14. člena Zakona o Ustavnem sodišču Republike Slovenije opravijo
               nove volitve na podlagi novih kandidatur.</p>
               <p>Prehajamo na obravnavo petih predlogov Sodnega sveta za izvolitev v sodniško
               funkcijo. Sodni svet je Državnemu zboru predložil pet predlogov za izvolitev
               kandidatk v sodniško funkcijo na sodniška mesta okrožne sodnice na Okrožnem sodišču v
               Celju in štirih okrajnih sodnic na Okrajnem sodišču v Celju, Kranju, Ljubljani in na
               Ptuju.</p>
               <p>Predlog je obravnavala Mandatno-volilna komisija kot matično delovno telo, ki je
               zboru pisno poročala ter predložila predloge sklepov. Prijavljenih k razpravi ni.
               Prehajamo na odločanje o predlogih sklepov.</p>
               <p>Na glasovanje dajem predlog sklepa o izvolitvi v sodniško funkcijo gospe Petre
               Giacomelli na sodniško mesto okrožne sodnice na Okrožnem sodišču v Celju. Glasujemo.
               Navzočih je 59 poslank in poslancev, za je glasovalo 55, proti nihče.</p>
               <p>(Za je glasovalo 55.)(Proti nihče.)</p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Sonje
               Verbovšek na sodniško mesto okrajne sodnice na Okrajnem sodišču v Celju. Glasujemo.
               Navzočih je 58 poslank in poslancev, za je glasovalo 53, proti nihče.</p>
               <p>(Za je glasovalo 53.)(Proti nihče.)</p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo mag. Metke Furlan
               na sodniško mesto okrajne sodnice na Okrajnem sodišču v Kranju. Glasujemo. Navzočih
               je 57 poslank in poslancev, za je glasovalo 52, proti nihče.</p>
               <p>(Za je glasovalo 52.)(Proti nihče.)</p>
               <p>V dvorani pozdravljam tudi predstavnika Sodnega sveta prof. dr. Janeza Kranjca.</p>
               <p>Na glasovanje dajem predlog sklepa o izvolitvi v sodniško funkcijo gospe Vanje Tinta
               Tavčar na sodniško mesto okrajne sodnice na Okrajnem sodišču v Ljubljani. Glasujemo.
               Navzočih je 57 poslank in poslancev, za 53, proti nihče.</p>
               <p>(Za je glasovalo 53.) (Proti nihče.)</p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Nataše
               Šonaja Žličar na sodniško mesto okrajne sodnice na Okrajnem sodišču na Ptuju.
               Glasujemo. Navzočih je 54 poslank in poslancev, za 49, proti nihče.</p>
               <p>(Za je glasovalo 49.) (Proti nihče.)</p>
               <p>Ugotavljam, da je sklep sprejet.</p>
               <p>Prehajamo na obravnavanje predloga sklepa o imenovanju člana Statističnega sveta
               Republike Slovenije. Predlog je v obravnavo zboru predložila Mandatno-volilna
               komisija. Prijavljenih k razpravi ni. Prehajamo na odločanje o predlogu sklepa o
               imenovanju člana Statističnega sveta Republike Slovenije za dobo štirih let.</p>
               <p>Gospod Moge, izvolite.</p>
            </sp>
            <sp xml:id="SDZ4-Redna-32-2007-10-25.sp347">

               <speaker>RUDOLF MOGE:</speaker>

               <p>Jaz tega predloga ne bom podprl, kajti delo v Statističnem svetu je zelo odgovorno in
               po zakonu ima Državni zbor tri predstavnike v statističnem svetu. Doslej je Državni
               zbor vedno imel enega poslanca, torej enega izmed sebe v statističnem svetu, da je v
               statističnem svetu zastopal zakonodajno oblast in lahko vam iz izkušenj povem, ko sem
               bil v statističnem svetu, da lahko človek tam, če pozna zakonodajni postopek, pa vso
               zakonodajo, ki se izvaja v Državnem zboru, državi zelo dosti pripomore, da je
               statistika ugledna in da je taka, da jo tudi evropski statistiki uvrščajo v sam vrh
               te statistike. Ta povezava je bila izredno dobra in mislim, da smo si sami ustvarili
               nek črni madež s tem, ko nismo bili zmožni, ker ni bil pač naš, vsaj enemu poslancu,
               ki je bil pa tudi predlagan, da bi to tradicijo Državnega zbora nadaljevali. Dali smo
               mandat enemu človeku, ki ga, oprostite, jaz prvič slišim. Mogoče je dober, ampak ta
               nikoli ne bo živel med nami, ta nikoli ne bo poznal Državnega zbora, pa zakonodajni
               postopek in bo s tem Državni zbor, ko ga bo izvolil, napravil statistiki eno izmed
               slabih uslug. Želel bi si, da bi gledali tudi malo na to državo, ne pa samo na to,
               ali je nekdo naš ali nekdo njihov. Mi smo v tem primeru tudi na delovnem telesu
               oziroma so gledali samo, ne ali je naš, se pravi poslanec ali je član tega Državnega
               zbora, ampak ali je pristaš neke stranke, kajti drug, ki je bil naš, verjetno ni bil
               prave politične opcije, zato ni dobil glasu. Jaz sem nad takim ravnanjem Državnega
               zbora zgrožen in ne bom tega kandidata podprl.</p>
            </sp>
            <sp xml:id="SDZ4-Redna-32-2007-10-25.sp348">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 60 poslank in poslancev, za je glasovalo 42, proti
               13.</p>
               <p>(Za je glasovalo 42.) (Proti 13.)</p>
               <p>Ugotavljam, da je bil sklep sprejet.</p>
               <p>Prehajamo na odločanje o predlogu sklepa o imenovanju oziroma o razrešitvi in
               imenovanju članov sveta Sklada kmetijskih zemljišč in gozdov Republike Slovenije.
               Predlog je v obravnavo zboru predložila Mandatno-volilna komisija. Prijavljenih k
               razpravi ni. Prehajamo na odločanje. Obrazložitev glasu. Izvolite, gospod Geza
               Džuban.</p>
            </sp>
            <sp xml:id="SDZ4-Redna-32-2007-10-25.sp349">

               <speaker>GEZA DŽUBAN:</speaker>

               <p>Hvala lepa, predsedujoči. Po moji presoji se je morda minister dobro odločil, da
               zamenja neko ekipo v svetu Sklada kmetijskih zemljišč in gozdov. Vprašanje pa je
               racionalnosti te zamenjave, z ozirom na to, ker ta svet sklada nima več nobene
               pametne pristojnosti. Mi smo z zadnjimi spremembami zakona o Skladu kmetijskih
               zemljišč in gozdov v 10. členu prenesli vse pomembne ali večino pristojnosti iz sveta
               sklada na Vlado Republike Slovenije, kar je eden sicer tipičnih ali nerazumnih
               primerov. V 5. členu je res, da so ostale še zmeraj iste pristojnosti na svetu
               sklada, ampak v tej državi to, kar doživljamo zadnje čase in predvsem včeraj in
               danes, da ima Vlada absolutno oblast nad vsemi inštitucijami v tej državi, vključno z
               Državnim zborom, je seveda nesmisel, da ostanejo sicer pristojnosti svetu v 5. členu
               Zakona o skladu kmetijskih zemljišč, če ima Vlada v 10. členu vse bistvene
               pristojnosti v svetu sklada kmetijskih zemljišč. Tukaj je sicer ena protislovnost,
               verjetno ustavno sporna zadeva in se bo morda morala reševati na nek način, ampak
               zadeva je povsem nesmiselna in ta svet sklada nima nobene pristojnosti, tako je
               vseeno, če nekoga izglasujemo tam ali ne. Jaz se bom vzdržal glasovanja. Hvala.</p>
            </sp>
            <sp xml:id="SDZ4-Redna-32-2007-10-25.sp350">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje o predlogu sklepa o razrešitvi in imenovanju
               članov Sveta Sklada kmetijskih zemljišč in gozdov Republike Slovenije. Navzočih je 59
               poslank in poslancev, za je glasovalo 46, proti 1.</p>
               <p>(Za je glasovalo 46.) (Proti 1.)</p>
               <p>Ugotavljam, da je sklep sprejet.</p>
               <p>Prehajamo na obravnavo predloga Sklepa o spremembah sklepa o sestavi in imenovanju
               predsednika, podpredsednika ter članov in namestnikov članov Preiskovalne komisije
               Državnega zbora Republike Slovenije za ugotovitev politične odgovornosti nosilcev
               javnih funkcij, ki so sodelovali pri pripravi in izvedbe pogodbe o nakupu pehotnih
               bojnih oklepnih vozil, srednjih oklepnih kolesnih vozil 8x8 zaradi suma, da je posel
               politično dogovorjen, voden netransparentno in da je negospodaren, ter zaradi suma o
               prisotnosti klientelizma in korupcije, in za ugotovitev suma o neposredni ali
               posredni povezavi med sedanjimi in nekdanjimi akterji ter nosilci javnih funkcij z
               orožjem v obdobju 1991 do 1993. Predlog je v obravnavo zboru predložila
               Mandatno-volilna komisija. Prijavljenih k razpravi ni. Prehajamo na odločanje o
               predlogu sklepa. Obrazložitev glasu v imenu poslanske skupine. Gospod Rezman,
               izvolite.</p>
            </sp>
            <sp xml:id="SDZ4-Redna-32-2007-10-25.sp351">

               <speaker>VILI REZMAN:</speaker>

               <p>Hvala lepa, gospod predsedujoči. Jaz bom zelo kratek, mislim pa, da bi bilo napak, če
               ne bi povedal, zakaj iz te preiskovalne komisije izstopam in zakaj se je tako
               odločila naša poslanska skupina tudi po posvetu z ministrom, ki je tukaj ključna
               oseba. Izstopam zato, ker na ta način, kakor dela ta preiskovalna komisija, in s
               takšnim načinom vodenja, kakršnega ima gospod predsednik Milan Cvikl, se absolutno,
               prvič, ne moremo strinjati in drugič, na ta način se ne da delati. Komisija pa je
               bila ustanovljena zato, da bi delala in da bi ugotovila, kaj je bilo prav in kaj ni
               bilo prav. Jaz ocenjujem, da je vodenje te komisije, prvič, ignorantsko, drugič, da
               je komisija vodena skrajno samovoljno, in tretjič, da je vodena tako, da se nenehno
               krši poslovnik. Gospod predsednik je uvodoma obljubljal, da bo to delo teklo
               konsenzualno. Delo teče tako, da smo v nenehnih sporih, v nenehnih prepiranjih, da je
               v sporih tudi z drugimi komisijami, s sekretarjem Državnega zbora in tako naprej.
               Skratka, kar naprej nekaj vre. In zaradi tega vrenja ni vzdušja, da bi se lahko res
               korektno delalo. Svoj način dela pa je, zapisniško lahko to preverite, imenoval celo
               kot primer dobre prakse. Če je to primer dobre prakse, potem jaz pač tega ne
               razumem...</p>
            </sp>
            <sp xml:id="SDZ4-Redna-32-2007-10-25.sp352">

               <speaker>PODPREDSEDNIK MAG. VASJA KLAVORA:</speaker>

               <p>Gospod Rezman...</p>
            </sp>
            <sp xml:id="SDZ4-Redna-32-2007-10-25.sp353">

               <speaker>VILI REZMAN:</speaker>

               <p>Obrazlagam, zakaj izstopam iz te komisije.</p>
            </sp>
            <sp xml:id="SDZ4-Redna-32-2007-10-25.sp354">

               <speaker>PODPREDSEDNIK MAG. VASJA KLAVORA:</speaker>

               <p>Vem, ampak predsednika ni zraven, zato opustite, prosim.</p>
            </sp>
            <sp xml:id="SDZ4-Redna-32-2007-10-25.sp355">

               <speaker>VILI REZMAN:</speaker>

               <p>Ja, jaz pa zaradi njega izstopam. To ne pomeni nič, naj bi bil tukaj, pa bi slišal
               to. Saj sem mu to povedal že tudi na seji.</p>
               <p>Naslednje, kar bi rad povedal, je, da sem ga dvakrat prosil, ne zahteval, prosil, da
               bi delal korektneje in da bi spoštoval poslovnik. Odklanjal je to. Eksplicite. Prosil
               sem ga, da bi servisiral člane komisije na ta način, da bi nam posredoval zapisnike
               in magnetograme. Odklonil je to eksplicite in pisno. Dokler ga ni opozorila na mojo
               pobudo tudi Zakonodajno-pravna služba, da krši poslovnik in da je z javnih sej
               magnetogram in zapisnik dosegljiv vsem, ne samo članom komisije, vsem! To so bile
               javne seje. In ker je verjetno tako odločen, da ne bo spoštoval poslovnika, tudi
               nobenega predloga, ki ga dajo člani komisije za sklepanje in če so iz koalicijske
               skupine, ne da na glasovanje in jih ni mogoče izglasovati. Niti proceduralnih sklepov
               ne, se o njih ne glasuje. Sklepi se pa sprejemajo tako, da po seji trojica tistih, ki
               so pač njegovemu načinu dela privrženi, sprejmejo manjšinske sklepe. No, najlažje bo
               delal najbrž, ko bo sam... /Izklop mikrofona./</p>
            </sp>
            <sp xml:id="SDZ4-Redna-32-2007-10-25.sp356">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje. Navzočih je 54 poslank in poslancev, za je
               glasovalo 49, proti nihče.</p>
               <p>(Za je glasovalo 49.)(Proti nihče.)</p>
               <p>Ugotavljam, da je sklep sprejet.</p>
               <p>Prehajamo na <title>obravnavo predloga Odloka o spremembi odloka o ustanovitvi Sveta za
                  radiodifuzijo</title>
               </p>
               <p>Predlog je v obravnavo zboru predložila Mandatno-volilna komisija. Prijavljenih k
               razpravi ni. Glasujemo. Navzočih je 57 poslank in poslancev, za je glasovalo 51,
               proti nihče.</p>
               <p>(Za je glasovalo 51.)(Proti nihče.)</p>
               <p>Ugotavljam, da je odlok sprejet.</p>
               <p>Prehajamo na <title>obravnavo predloga Odloka o spremembi odloka o ustanovitvi Sveta za
                  elektronske komunikacije</title>
               </p>
               <p>Predlog je v obravnavo zboru predložila Mandatno-volilna komisija. Prijavljenih k
               razpravi ni. Prehajamo na odločanje o predlogu odloka o spremembi odloka o
               ustanovitvi Sveta za elektronske komunikacije. Glasujemo. Glasovanje teče. Navzočih
               je 59 poslank in poslancev, za je glasovalo 59, proti nihče.</p>
               <p>(Za je glasovalo 51.)(Proti nihče.)</p>
               <p>Ugotavljam, da je odlok sprejet.</p>
               <p>Prehajamo na <title>obravnavo predloga Sklepa in o ugotovitvi prenehanja funkcije
                  poslanki Cvetki Zalokar Oražem ter poslancem dr. Pavlu Gantarju, Davorinu Terčonu
                  in Viliju Trofeniku.</title>
               </p>
               <p>Z dnem 12. oktobra je prenehalo članstvo v Poslanski skupini nepovezanih poslancev.
               Zato se je na podlagi drugega odstavka 20., 129., 112. člena Poslovnika Državnega
               zbora Državni zbor seznanil z naslednjim sklepom: Poslanki Cvetki Zalokar Oražem ter
               poslancem dr. Pavlu Gantarju, Davorinu Terčonu in Viliju Trofeniku je z dnem 12.
               oktobra 2007 prenehalo članstvo v Poslanski skupini nepovezanih poslancev. Zaradi
               prenehanja članstva v Poslanski skupini nepovezanih poslancev preneha dr. Pavlu
               Gantarju funkcija predsednika Komisije za nadzor obveščevalnih in varnostnih služb
               ter funkcija podpredsednika za Odbora za okolje in prostor, Viliju Trofeniku funkcija
               podpredsednika Odbora za finance in monetarno politiko, Cvetki Zalokar Oražem
               funkcija podpredsednice Odbora za lokalno samoupravo, Davorinu Terčonu funkcija
               podpredsednika Odbora za notranjo politiko, javno upravo in pravosodje ter funkcija
               člana Komisije po zakonu o preprečevanju korupcije. Poslanki in poslancem prenehajo
               funkcije z dnem seznanitve na seji Državnega zbora.</p>
               <p>Prehajamo na obravnavo predloga sklepa o imenovanju podpredsednikov delovnih teles
               Državnega zbora Republike Slovenije. Predlog je v obravnavo zboru predložila
               Poslanska skupina Zares. Prijavljenih k razpravi ni. Prehajamo na odločanje o
               predlogu sklepa o imenovanju podpredsednikov Odbora za okolje in prostor, Odbora za
               finance in monetarno politiko, Odbora za notranjo politiko, javno upravo in
               pravosodje ter Odbora za lokalno samoupravo in regionalni razvoj Državnega zbora
               Republike Slovenije. Glasujemo. Navzočih je 60 poslank in poslance, za je glasovalo
               58, proti 1.</p>
               <p>(Za je glasovalo 58.) (Proti 1.)</p>
               <p>Ugotavljam, da je sklep sprejet.</p>
               <p>Prehajamo na obravnavo predloga Sklepa o izvolitvi predsednika Komisije Državnega
               zbora Republike Slovenije za nadzor obveščevalnih in varnostnih služb. Predlog je v
               obravnavo zboru predložila Poslanska skupina Zares. Prijavljenih k razpravi ni.
               Prehajamo na odločanje o predlogu Sklepa o izvolitvi predsednika Komisije Državnega
               zbora Republike za nadzor obveščevalnih in varnostnih služb. Ob tem vas obveščam, da
               bo na podlagi 10. člena Zakona o parlamentarnem nadzoru obveščevalnih in varnostnih
               služb sklep sprejet, če bo zanj glasovala večina vseh poslancev, to je 46 ali več.
               Glasujemo. Navzočih je 56 poslank in poslance, za je glasovalo 54, proti 1.</p>
               <p>(Za je glasovalo 54.) (Proti 1.)</p>
               <p>Ugotavljam, da je sklep sprejet.</p>
               <p>Prehajamo na obravnavo predloga sklepa o izvolitvi člana Komisije Državnega zbora
               Republike Slovenije po Zakonu o preprečevanju korupcije. Predlog je v obravnavo zboru
               predložila Poslanska skupina Zares. Prijavljenih k razpravi ni. Prihajamo na
               odločanje o predlogu sklepa o izvolitvi člana Komisije Državnega zbora Republike
               Slovenije po Zakonu o preprečevanju korupcije. Glasujemo. Navzočih je 59 poslank in
               poslancev, za 56, proti nihče.</p>
               <p>(Za je glasovalo 56.) (Proti nihče.)</p>
               <p>Ugotavljam, da je sklep sprejet in s tem zaključujem to točko dnevnega reda.</p>
               <p>Nadaljujemo s <title>prekinjeno 2. točko dnevnega reda - s tretjo obravnavo Predloga
                  zakona o sodelovanju v kazenskih zadevah z državami članicami Evropske unije v
                  okviru rednega postopka.</title> Državni zbor je v torek 23. oktobra 2007 opravil
               drugo obravnavo navedenega predloga zakona. Ker so bili v drugi obravnavi sprejeti
               amandmaji k manj kot desetini členov dopolnjenega predloga zakona, je zbor na predlog
               predlagatelja zakona sklenil, da bo na podlagi prvega odstavka 138. člena Poslovnika
               Državnega zbora še na tej seji opravil tretjo obravnavo predloga zakona.</p>
               <p>Ugotavljam, da k predlogu zakona za tretjo obravnavo ni bilo vloženih amandmajev. Na
               podlagi petega odstavka 140. člena Poslovnika Državnega zbora vas obveščam, da me
               Zakonodajno-pravna služba oziroma Vlada nista opozorili, da bi bil zaradi sprejetih
               amandmajev predlog zakona neusklajen. Prehajamo na odločanje o predlogu zakona.
               Glasujemo. Navzočih je 58 poslank in poslancev, za 57, proti nihče.</p>
               <p>(Za je glasovalo 57.) (Proti nihče.)</p>
               <p>Ugotavljam, da je bil zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 5. točko dnevnega reda - s tretjo obravnavo Predloga
                  zakona o spremembah in dopolnitvah obrtnega zakona</title> , v okviru rednega
               postopka. Državni zbor je v torek 23. oktobra 2007 opravil drugo obravnavo navedenega
               predloga zakona. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, je zbor na predlog predlagatelja zakona sklenil,
               da bo na podlagi prvega odstavka 138. člena Poslovnika Državnega zbora še na tej seji
               opravil tretjo obravnavo predloga zakona.</p>
               <p>Ugotavljam, da k predlogu zakona za tretjo obravnavo ni bilo vloženih amandmajev. Na
               podlagi petega odstavka 140. člena Poslovnika zbora vas obveščam, da me
               Zakonodajno-pravna služba oziroma Vlada nista opozorili, da bi bil zaradi sprejetih
               amandmajev predlog zakona neusklajen. Prehajamo na odločanje o predlogu zakona.
               Glasujemo. Navzočih je 57 poslank in poslancev, za 57, proti nihče.</p>
               <p>(Za je glasovalo 57.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>6. točko dnevnega reda,</title> to je s <title>tretjo
                  obravnavo predloga zakona o digitalni radiodifuziji</title> v okviru rednega
               postopka. Državni zbor je v torek 23. oktobra 2007 opravil drugo obravnavo navedenega
               predloga zakona. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, je zbor na predlog predlagatelja zakona sklenil,
               da bo na podlagi prvega odstavka 138. člena Poslovnika Državnega zbora še na tej seji
               opravil tretjo obravnavo predloga zakona. Ugotavljam, da k predlogu zakona za tretjo
               obravnavo ni bilo vloženih amandmajev. Na podlagi petega odstavka 140. člena
               Poslovnika Državnega zbora vas obveščam, da me Zakonodajno-pravna služba oziroma
               Vlada nista opozorili, da bi bil zaradi sprejetih amandmajev predlog zakona
               neusklajen. Prehajamo na odločanje o predlogu zakona. Glasujemo. Navzočih je 58
               poslank in poslancev, za je glasovalo 52, proti 6.</p>
               <p>(Za je glasovalo 52.) (Proti 6.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prekinjam 32. sejo Državnega zbora Republike Slovenije, ki jo bomo nadaljevali jutri
               ob 9. uri.</p>
               <p>Dovolite, da podam še obvestilo. Takoj po končani seji, se pravi sedaj, nadaljuje
               svojo 44. nujno sejo v velikem salonu Odbor za notranjo politiko, javno upravo in
               pravosodje. Lahko noč! <title>(SEJA JE BILA PREKINJENA 25. OKTOBRA 2007 OB 22.02.)</title>
               </p>
            </sp>
         </div>
      </body>
   </text>
</TEI>
