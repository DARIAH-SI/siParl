<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-26-2007-03-30">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|76D50F448B50C9CFC12572B50039F2AC</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=76D50F448B50C9CFC12572B50039F2AC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-26-2007-03-30.DZ" n="26">
               <name>Redna</name>
               <date when="2007-03-30"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-26-2007-03-30.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 26. seje</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 10.02.</stage>


            <sp xml:id="SDZ4-Redna-26-2007-03-30.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci, gospe in gospodje. Najprej prosim,
               da se umirite. Pričenjam z nadaljevanjem 26. seje Državnega zbora Republike
               Slovenije.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: gospod Josip Bajc, Kristijan Janc, Miro Petek, Maria Pozsonec, Anton Rop in
               Marjetka Uhan.</p>
               <p>Prehajamo na <title>13. TOČKO DNEVNEGA REDA - to je na obravnavo AKTA O ODREDITVI
                  PARLAMENTARNE PREISKAVE NA PODLAGI ZAHTEVE 38 POSLANK IN POSLANCEV. </title>Zahtevo
               za uvedbo parlamentarne preiskave je na podlagi 93. člena Ustave Republike Slovenije
               je Državnemu zboru predložila skupina 38-ih poslank in poslancev, s prvopodpisanim
               gospodom Antonom Anderličem. Besedo dajem gospodu Antonu Anderliču. Za njim pa bo v
               imenu predlagateljev imel besedo tudi gospod Aurelio Juri. Gospod Anderlič, izvolite,
               imate besedo.</p>
            </sp>
            <sp xml:id="SDZ4-Redna-26-2007-03-30.sp2">

               <speaker>ANTON ANDERLIČ:</speaker>

               <p>Spoštovani! Parlamentarna preiskava je institut, ki je na voljo poslancem in
               poslankam vsakega parlamenta, da takrat, ko ne morejo v okviru svojih rednih
               dejavnosti, ki predstavljajo poslanska vprašanja, ki prestavljajo sklicevanje sej
               delovnih teles, ki predstavljajo sklicevanje seje Državnega zbora, ki predstavljajo
               vpogled v delo Vlade posameznih minister, ki predstavljajo vpogled v transparentnost
               in jasnost pri izvajanju tako javnih pooblastil kot tudi trošenju ali, lahko rečemo
               temu, razporejanju javnega denarja, ki je namenjen za posamezne programe, ki jih na
               osnovi dokumentov, opredelitev Državnega zbora, Vlade, in sicer oblasti v posamezni
               državi, potem tudi z njimi upravlja. Pri nas se je zgodilo, da bi skorajda zašli v
               živi pesek in bi zameglili to vlogo parlamenta. S tem, ko smo po vseh postopkih, ki
               so na voljo Državnemu zboru, poslankam, še posebej seveda tudi opozicijskim poslancem
               in poslankam, poskušali spremljati izvajanje resolucije o zagotavljanju nacionalne
               varnosti, ko smo poskušali zagotavljati nadzor nad porabo denarja, ki je namenjen za
               obrambne, varnostne zadeve v okviru načrtov opremljanja Slovenske vojske, smo tako
               rekoč bili onemogočeni, se je poskušalo narediti vse, da se prepreči vpogled v
               nekatere dokumente, vpogled v to, na kakšen način je bil izveden nakup 8x8, torej
               srednjeoklepnih kolesnikov, ko je minister za vsako ceno poskušal poslovnega
               partnerja, mimogrede ja ta iz druge države, ne iz države Slovenije, pokriti na način,
               da je Državnemu zboru in javnosti razlagal, kako gre za poslovne skrivnosti in da
               poslanci ne smemo vedeti, kaj se dogaja. Šlo je celo tako daleč, da je predsedniku
               Državnega zbora pisal, naj prepreči vpogled v te dokumente, ni mu uspelo - to je
               sreča in takrat smo začeli, vsaj mislim, da se kolikor toliko normalno pogovarjati,
               da poslanci lahko, smemo in celo moramo opravljati to svojo nalogo. Ampak kljub temu,
               da je bila razprava po vseh že prej omenjenih postopkih, od odbora za obrambo, od
               javnih vprašanj do izredne seje Državnega zbora, opravljena, da so bila postavljena
               številna vprašanja, je na koncu prišlo do tega, da ne poslanci ne javnost nismo
               dobili odgovorov in še danes ne vemo, kaj je pravzaprav s tem nakupom. Osnovno pred
               parlamentom je, da predvsem ugotovi, ali gre za pravno utemeljeno nabavo, torej tako
               ko gre za dokumente, na osnovi katerih so se odločili za nakup in so te odločitve
               skladne s temi dokumenti, ko gre za to, ali so bili razpisni pogoji takšni, da niso
               favorizirali kogarkoli, da so bili razpisni pogoji vsem, ki so jih pozvali k tej
               dobavi, da so bili vsem potencialnim dobaviteljem ti dokumenti, ti podatki, kdaj, za
               koliko in kaj naj bi kupili, enako dostopni. Obstaja sum, da temu ni bilo tako. To se
               je potrdilo na seji Državnega zbora. Ne gre za to, da bi Državni zbor razpravljal o
               tem, katera izbira je boljša. Gre za to, ali je izbor temeljil na ustreznih podlagah,
               je bil razpis skladen z zakonodajo in je bilo naročilo oddano skladno z razpisno
               dokumentacijo in zahtevami, ki veljajo tako po zakonu o javnih naročilih, čeprav gre
               za javno naročilo zaupne narave in se zaradi tega tudi sklicujejo na tako imenovano
               poslovno skrivnost. Rad bi zelo jasno povedal, da za poslance Državnega zbora noben
               podatek, ki nastane v Republiki Sloveniji, tako po ustavi, tako po zakonu o varovanju
               tajnih podatkov in drugih dokumentih ne more biti poslovna skrivnost. Kajti gre za
               zagotavljanje tistih potreb, tistih funkcij, ki jih pač izvajajo predstavniki vlade v
               imenu državljanov in državljank. Konec koncev je Državni zbor tisti del oblasti, o
               katerem sem že govoril, da opravlja vlogo nadzora.</p>
               <p>Če smo pozorno spremljali vso razpravo v zvezi s tem, potem lahko ugotovimo, da je
               zahteva za odreditev te parlamentarne preiskave tisto, kar je dolžnost vseh poslancev
               in poslank, da pridemo do podatkov, ki smo jih želeli, ki jih moramo vedeti in za
               katere odgovarjamo tudi mi javnosti. Ne gre za to, da bi na način, kot se je
               poskušalo že v preteklosti, pa tudi ob tej parlamentarni preiskavi reči, češ, vi
               želite preiskovati to, mi bomo pa nekaj drugega. Rad bi zelo podrobno utemeljil to,
               zakaj je potrebno najprej opraviti razpravo, preiskavo, in to po postopkih, ki so
               strogo predpisani in ki izključujejo možnost raznih manipulacij, tudi zavajanj in
               podobno, kar je v političnem diskurzu sicer mogoče, in v okviru razprav, ki se
               odvijajo tako v Državnem zboru, v javnosti in tako naprej, da se poskuša
               zamegljevati, da se poskuša pozornost preusmerjati drugam. V tem primeru pa gre za
               to, da preiskovalna komisija dela po načelu ali po predpisih, ki veljajo, podobno kot
               veljajo v pravosodju. Gre za izjave pod prisego. Gre za izjave, ki so v svojih
               posledicah, če niso resnične, tudi kaznive. Ker verjamemo, da je šlo za podcenjevanje
               Državnega zbora, ker se ni želelo odgovarjati na vprašanja, da je šlo za to, kar je
               tudi bilo na seji Državnega zbora povedano, da so posamezni akterji v tem poslu imeli
               informacije prej, imeli informacije na način, da so lahko prišli do tega naročila.
               Kdo, zakaj je to tudi servisiral, kdo je na ta način poskušal dati ta posel, zakaj,
               je treba ugotoviti. Treba je ugotoviti, ali je tisto, kar je osnovno pri vseh nabavah
               iz državnega proračuna, ali je bil ta posel racionalen? Ali je šlo za to, da smo
               kupili res najboljšo opremo? Celo posrednik, ki dobavlja to opremo, izjavi v
               intervjuju, da pač nismo dobili s tem naročilom najboljše opreme, to, kar je bilo
               razpisano. Ampak ker je šlo za pogajanja, kolikor je bilo denarja, toliko muzike,
               skratka dobili bomo slabšo opremo. Treba je ugotoviti, ali ta posel res potrebuje
               posrednika. Ali ne bi bilo mogoče bolje, kot je to običaj po vseh drugih državah, in
               tudi pri nas je bil do sedaj več ali manj slučaj, da se država, ministrstvo, oddelek
               za logistiko, ali kakorkoli se to že imenuje, v Ministrstvu za obrambo direktno
               dogovarja, pogaja in za državo sklene najugodnejši posel. Treba je ugotoviti, ali je
               res ta posrednik bil potreben ali pa je bil zaradi kakršnihkoli nagibov, kogarkoli -
               torej tukaj gre pa za nosilce javnih pooblastil, kar se prvenstveno ugotavlja kot
               odgovornost v tem procesu - ali je bil na zahtevo, potrebo, pričakovanje, ta
               posrednik nujen zaradi drugih meni neznanih namenov. Zato je po mojem prepričanju
               mogoče danes relativno hitro opraviti to kar je za opraviti. In v olajšanje Državnemu
               zboru pa tudi javnosti je, da čim prej dobimo odgovore na to, kam, kako se je ta
               posel zasukal. Tako veliko denarja, ki je v primerjavi z ostalimi nabavami tako v
               zdravstvu, šolstvu in kjerkoli še drugje, je preprosto nemogoče, da bi šlo brez
               kontrole, brez jasnih pojasnil v Državnem zboru mimo.</p>
               <p>Še dve besedi bi rekel o tem, ali smo se bili pripravljeni pogovarjati o tem, da bi
               to drugo preiskavo, ki je predlagana, združili s to, ki je bila zahtevana.
               Pogovarjali smo se kar precej. Rad bi ponovil to, da v tej preiskavi 8x8 je stekla
               celotna procedura, razprava, zahteva po predstavitvi podatkov. Nismo jih dobili.
               Vlada, minister in ostali niso želeli tega opraviti in je logični zaključek
               preiskovalna komisija.</p>
               <p>V tem drugem delu gre pa vendarle za to, da teh predhodnih opravil, da bi
               kakršnokoli razpravo v okviru delovnih teles, v okviru poslanskih vprašanj ali
               kakorkoli, v teh dveh letih in nekaj mesecev obravnavali. Mislim, da so vse možnosti,
               da se postavi sum, da se postavi dvom v nekatere pretekle nakupe. Naj se tudi zaradi
               mene vsi obravnavajo in razčistijo, ampak vendarle mora biti to povsem jasno, da ko
               rečemo, opravimo preiskavo o 8x8, da jo opravimo, pridemo z rezultati in potem lahko
               tudi še o vseh drugih zadevah razpravljamo, preiskujemo. Nimam ne sam osebno ne naša
               poslanska skupina pri tem nič proti. Samo zameglevanja pa ne bi bilo dobro v to
               diskusijo vpeljati. Prepričan sem, da glede na zakon, ki je jasen, in poslovnik o
               parlamentarni preiskavi, da bo lahko po današnji seji steklo vse potrebno, da se
               komisija na prihodnji seji tudi ustanovi. Hvala lepa.</p>
            </sp>
            <sp xml:id="SDZ4-Redna-26-2007-03-30.sp3">

               <speaker>PREDSEDNIK FRANCE CUKJATI:</speaker>

               <p>Hvala. V imenu predlagatelja bo govoril tudi gospod Juri. Izvolite, imate besedo.
           </p>
            </sp>
            <sp xml:id="SDZ4-Redna-26-2007-03-30.sp4">

               <speaker>AVRELIO JURI:</speaker>

               <p>Kolegice in kolegi, lep dan. Z vprašanjem oklepnikov 8X8 smo se v minulih mesecih
               veliko ukvarjali, pa bom morda malce ponovil tudi kolego Anderliča. Na rednih in
               nujnih sejah odbora za obrambo, na obisku, ki smo ga opravili na samem ministrstvu,
               da bi si v največji tajnosti ogledali dokumentacijo razpisa, opravili smo izredno
               sejo Državnega zbora na to temo. Veliko se je z oklepniki ukvarjala javnost, mediji
               so spremljali naše delo, izpeljavo celotnega poslan - od samega razpisa do izbire, do
               podpisa pogodbe. Izvedeli smo mnogo stvari, izvedeli, koliko to stane, koliko bo še
               stal, ne vemo, 66,6 milijard tolarjev je za enkrat zajetih v pogodbi o nakupu - to je
               278 milijonov evrov, pogodba, ki odpira vrata odtekanju še težkih drugih milijonov,
               da bo 135 oklepnikov usposobljenih dokončno in operativnih, vemo, da bo še treba
               nekaj dodati v naslednjih letih. Posel, ki se bo zaključil nekako v letih 2012, 2013,
               posel, ki je še odprt. In več kot smo spraševali, s strani vlade smo prejemali bolj
               ali manj prepričljive odgovore. Ampak vsi odgovori so odpirali novo fronto vprašanj,
               novo fronto ugibanj in dilem. Tako smo prišli do spoznanja, da žal ta posel je tako
               globok in ima še toliko skritih meandrov, da se ga je treba lotiti na drug način, se
               ga je treba lotiti mirno, strokovno, z vsemi prijemi, ki jih ima lahko samo
               preiskovalna komisija kot preiskovalni organ. V miru tudi zato, da se Odbor za
               obrambo ne bo več ukvarjal s tem vprašanjem, ampak bo posvetil svojo pozornost mnogim
               drugim temam in vprašanjem, ki zadevajo področje, ki ga pokriva. To je, obrambi,
               varnosti, zaščiti, reševanju, stanju v Slovenski vojski. Tudi temu o čemur se včasih
               veliko piše, da se dogaja znotraj vojske, vprašanje naših sodelovanj na tujih
               misijah, kako potekajo, nadzora tega sodelovanja, ali so naši vojaki varni in
               zadovoljni in tako naprej.</p>
               <p>Tako smo predlagatelji sklenili, da je to seveda čas za to, da pridemo v letu in
               pol, kolikor nam še preostaja do konca mandata, do resnic ali do več informacij,
               kolikor smo jih doslej prejeli. Zato seveda preiskovalna komisija. Posel je, ki naj
               bi ga, in verjamem, da ga bomo, preiskali, relativno, kar zadeva dokumentacijo,
               protagoniste, posrednike, "ideatorje", spodbujevalce, relativno dosegljiv. Da je ta
               preiskava potrebna, dokazuje, kot je že kolega Anderlič povedal, to, da se je začelo
               okoli te naše pobude veliko stvari premikati. Kar naenkrat potem, ko smo vložili in
               je bilo prav, da smo tajili to našo zahtevo do zadnjega, se je pojavila druga
               zahteva, in sicer, po preiskavi drugih poslov iz minulih mandatov, izpod minulih
               vlad, ki naj bi bili enako sporni, sumljivi in ki jih je treba preiskovati. Ne
               nasprotujemo. Nas pa čudi, da podpisniki druge zahteve, takrat, ko so bili v nadzorni
               funkciji, takrat, ko so bili v opoziciji, takrat, ko so tudi predsedovali Odboru za
               obrambo in spremljali vse posle, ki so jih sklepale takratne vlade in niso dajali
               nobenih znakov, da bi obstajal kakršenkoli sum, da bi bil kakršenkoli od teh poslov
               takrat sporen, pa se danes, ko je bistveno težje raziskati, pojavijo s tovrstno
               zahtevo. Takrat je bil čas za valuke, za falcon, za pilatuse, za upravljalske sisteme
               in tako naprej in tudi za popravilo oziroma obnovo in usposobitev tankov. Ampak
               takrat ni bilo interesa, takrat ni bilo niti dvomov. Edino, kar se je dogajalo, se je
               dogajalo, pa ne zaradi sumov, da je nekaj nečistega, okoli falcona, ker je bil
               nadstandarden, predrag, prerazkošen za malo skromno Slovenijo, ampak da bi kakorkoli
               že posumili, da nekaj ni "štimalo", seveda ni bilo znakov. Danes se ta zahteva pojavi
               in je njena intenca, mislim, da javnosti in tudi vsem nam povsem čista: da se zamegli
               in otežuje, če že celo onemogoči posel preiskovalne komisije, ki jo predlagamo mi
               .../Opozorilni znak za konec razprave./...</p>
               <p>Imamo samo leto in pol do konca mandata. Ko smo iskali možnost in dogovor, morda
               kompromis, da bi poenotili vse zahteve v eno samo komisijo, ki bi se naj ukvarjala z
               vsemi zadevami, od 8x8 pa vse nazaj do nakupa pilatusov, 6x6 in ostalo, je nekdo tudi
               iz koalicijskih vrst, izmed podpisnikov nove zahteve priznal, da itak .../Opozorilni
               znak za konec razprave./... izkušnje kažejo, da ni šans, da bi kakorkoli že speljali
               posel oziroma preiskavo do konca. Želimo, da se to zgodi. Imamo to priložnost.
               Hvala.</p>
            </sp>
            <sp xml:id="SDZ4-Redna-26-2007-03-30.sp5">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Presečnik bo predstavil
               stališče poslanske skupine Slovenske Ljudske stranke. Prosim.</p>
            </sp>
            <sp xml:id="SDZ4-Redna-26-2007-03-30.sp6">

               <speaker>JAKOB PRESEČNIK:</speaker>

               <p>Hvala lepa, gospod predsednik. Spoštovane kolegice in kolegi. Parlamentarna preiskava
               je seveda poslovniško določilo v večini ali pa v vseh parlamentarnih demokracijah. V
               takšni preiskavi, v takšni komisiji bomo seveda s svojim članom sodelovali, kot smo
               sodelovali že do sedaj v razpravi okoli tega problema, ki ga pobudniki navajajo v tem
               predlogu. Podpiramo, ni to vprašanje podpore ali nepodpore, mi bomo pri tej komisiji
               s svojim članom sodelovali, nič drugega. Hvala lepa.</p>
            </sp>
            <sp xml:id="SDZ4-Redna-26-2007-03-30.sp7">

               <speaker>PREDSEDNIK FRANCE CUKJATI:</speaker>

               <p>Hvala. Dr. Pavel Gantar bo predstavil stališče Poslanske skupine nepovezanih
               poslancev. Prosim.</p>
            </sp>
            <sp xml:id="SDZ4-Redna-26-2007-03-30.sp8">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovane kolegice in kolegi! Pri vojaškem naročilu
               tako velikega obsega, kot ga Slovenija še ni imela in ni izvedla ne sme biti dvomov,
               ne sme biti sence dvoma. Koliko nas bo ta posel dejansko stal, kaj vse bomo za ta
               denar dobili. Na ta vprašanja mi pravega odgovora na izredni seji na to temo nismo
               dobili. Vprašanja so ostala neodgovorjena in pojavila so se nekatera nova vprašanja.
               Zato je dokaj logična poteza opozicije, da poskuša ta vprašanja rešiti v obliki, ki
               je predpisana, uveljavljena, in to je v obliki te preiskovalne komisije. Zdi se mi in
               pomembno je poudariti, da lahko že sama ustanovitev takšne komisije pripomore k temu,
               da bo posel bolj transparenten, da bodo akterji, ki jih je po mojem mnenju preveč v
               tem poslu, posrednikov je preveč, da bodo ti akterji bolj pozorni, da se bodo mogoče
               izogibali dejanj, ki jih bi sicer storili, če takšnega nadzora ne bi bilo. Naša vloga
               kot opozicije skupaj s poslanci koalicije je, da preko takšne preiskovalne komisije
               pridemo resnici do dna ali pa vsaj do tam, do koder se da priti. Hkrati smo tudi
               slišali pobudo, da bi tej preiskovalni nalogi dodali še neko dodatno preiskovalno
               nalogo o nakupu orožja izpred, ne vem, koliko, desetih ali dvanajstih, let.</p>
               <p>Sam to govorim predvsem najprej v osebnem imenu, pa tudi v imenu skupine, da nimam
               prav nobenega pomisleka, da takšne raziskave in preiskave ne bi opravili, čeprav, kot
               je bilo že rečeno, so bili številni odbori za obrambo, ki jih je vodila sedanja
               koalicija, ki je bila nekdaj opozicija, in bi to lahko storila. Če kdo, potem prav
               tisti, ki smo bili v tistih časih v vladi, smo zainteresirani za to, da pridejo
               stvari na dan in da se pokažejo tudi tiste stvari, če so bile napačne, da so bile
               storjeno napačno. Hkrati pa nismo predvsem navdušeni nad tem, da bi ta posel, ki
               poteka, mešali in dodajali s tako imenovanim preteklimi bremeni, če smem uporabiti ta
               izraz. Menimo, da je zadosti instrumentov in argumentov, da bi lahko ustanovili
               posebno takšno preiskovalno komisijo, če sodite, da je to potrebno. Sicer pa mislim,
               da reklo "s knjigo nad knjigo" je bilo v starih časih zelo dobro, ker smo s tem
               dobili informacijo, da ne mislijo vsakogar zapreti, če bo drugače pisal, ampak s
               preiskovalno komisijo je pa nepotrebno in zelo drago pravilo. In hkrati bi omenil
               tudi to, da je treba preiskovalno komisijo vzeti zares. Vsekakor se mi večkrat zdi,
               da predvsem predstavniki koalicije preiskovalno komisijo jemljejo kot pranger in
               prizorišče za obtožbe, upravičene ali neupravičene, ne pa dejansko kot to, kar bi
               morala biti, trezna, objektivna, nepristranska presoja določenih odprtih vprašanj, in
               to na način, kjer se sooča več pogledov, koalicijskih in opozicijskih. Bodimo toliko
               naivni in vzemimo komisijo zares, kot to, kar mora biti, in ne kot orodje za
               psovanje, celo bi lahko rekel, ali napadanje tega onega ali drugega. V takšnih
               komisijah mi ne bomo sodelovali. Sodelovali bomo pa vedno v komisijah, ki bodo
               prispevale k temu, da se določena vprašanja razjasnijo. Zato je ta ideja s preiskavo
               nad preiskavo pravzaprav in po našem mnenju bolj kot ne refleks nekega pozabljenega
               opozicijskega stališča sedanje koalicije in sigurno in zanesljivo ne bo prispevala k
               izboljšavi odnosov v tem parlamentu.</p>
               <p>Da zaključim. V Poslanski skupini nepovezanih poslancev bomo podprli to preiskovalno
               komisijo, bomo v njej tudi sodelovali. Nimamo nič pri tem, da se raziščejo tudi, v
               narekovaju, "stara bremena". Želimo pa, da se stara bremena ne mešajo z aktualno
               zadevo in pričakujemo, da bomo tako lahko tudi na tej seji odločili. Hvala lepa.</p>
            </sp>
            <sp xml:id="SDZ4-Redna-26-2007-03-30.sp9">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališče Poslanske skupine Slovenske
               nacionalne stranke.</p>
            </sp>
            <sp xml:id="SDZ4-Redna-26-2007-03-30.sp10">

               <speaker>SAŠO PEČE:</speaker>

               <p>Spoštovani prisotni! Stališče Poslanske skupine Slovenske nacionalne stranke bi vam
               rad predstavil skozi dva časovna momenta. Dovolite, da se najprej opredelim oziroma
               vam predstavim tistega, ki je časovno manj oddaljen.</p>
               <p>Včeraj v okviru neke informativne oddaje je na moje vprašanje oziroma trditev
               minister Erjavec, minister za obrambo, tisti človek, ki je odgovoren za to največjo
               potratno investicijo v zgodovini slovenske obrambe oziroma vojske, odgovoril, da so
               bili ti oklepniki kupljeni izključno zaradi pogodb do Nata. Po moji oceni je to
               izjemno slab in žaljiv argument. Dejstvo je, da tega argumenta nihče izmed vas, ki
               ste podpirali vstop Slovenije v vojaško organizacijo Nato, ni izpostavljal v okviru
               referenduma, ki ga je plačala država, izvajala država, da bi prepričala Slovenke in
               Slovence, da je potrebno vstopiti zaradi slovenske ogroženosti v to vojaško
               organizacijo Nato. V tistem obdobju nam je bilo rečeno, poleg tega, kar se danes
               izkazuje kot neresnica, da se bodo stroški za obrambo zmanjšali, da se bo zmanjšala
               celotna vojaška mašinerija. Poleg tega so nam rekli, da od trenutka ko bo Slovenija
               vstopila v to vojaško organizacijo, več ne bo imela problemov z ozemeljsko
               celovitostjo. To se je izkazalo, da ne drži.</p>
               <p>Ampak da se vrnem na temo in na argumentacijo ministra za obrambo, gospoda Erjavca,
               okoli Nata in oklepnikov 8x8. Potemtakem, če minister trdi ali argumentira svojo
               odločitve s tovrstnimi pavšalnimi oziroma neargumentiranimi odgovori, bi bilo
               smiselno preiskovalno komisijo ustanoviti že iz razloga, da se ugotovi, kje je pravna
               podlaga za nakup 25 srednjih oklepnih kolesnih vozil 8x8. Dejstvo je, da tu pa le
               nastopa izjemno velik razkorak med pogodbenimi obveznostmi in obveznosti, ki izvirajo
               izključno iz domene miselnosti gospoda Erjavca. In še enkrat je potrebno poudariti,
               da nakup teh vozil je bila največja, najbolj nepotratna investicija v okviru
               teritorialne obrambe ali sektorja obrambe ali vojaščine v okviru naše države. Iz tega
               naslova ocenjujem, da je smiselno, če se ustanovi posamezna preiskovalna komisija, se
               ustanovi z vsebino, ki jo je možno doreči v obstoječem mandatu. Si danes kot naloge
               komisije opredeliti 100 in nekaj primerov, vsi vemo, da ne bo rešen noben, ampak vsaj
               iz tega naslova, da bi videli, koliko držijo ali bolje rečeno, koliko ne držijo
               besede ministra za obrambo, ki je glavni akter na omenjenem področju, gospoda
               Erjavca, bi bilo smiselno najti podlago ali obstaja ali neobstaja. In mi vsi vemo, da
               ne obstaja za nakup 25 tako imenovanih srednjih oklepnih vozil 8x8.</p>
               <p>Rekel pa sem v uvodu, da bom podal stališče Slovenske nacionalne stranke skozi dva
               momenta. Začel sem pri včerajšnjem momentu v okviru tiste oddaje, kjer se je
               malenkostno tematika zavrtela tudi na področje 8x8 in potratnost slovenske vlade.</p>
               <p>Rad bi opredelil še tisti trenutek, ki je nastopil pred približno 30-imi dnevi in se
               je odvijal v tem Državnem zboru. Ko sem se jaz osebno in nekateri moji poslanski
               prijatelji iz poslanske skupine Slovenske nacionalne stranke pogovarjali z ostalimi
               člani opozicije in dosegli dogovor o tem, da bomo pa "lumparijam", ki jih opravljajo
               posamezni ministri v okviru slovenske vlade stopili na prste. Strinjanje je nastopalo
               s strani Slovenske nacionalne stranke in s strani, ne ali, ampak in s strani
               različnih poslank in poslancev, ki prihajajo iz opozicijske stranke. Dogovor je bil,
               da bomo stopili na prste gospodu Erjavcu, ne zaradi tega, ker je predsednik DeSUS-a,
               daleč od tega, ampak predvsem zaradi tega, ker tako potratno troši denar, za katerega
               vemo, kdo ga polni v okviru proračuna, da bomo na prste stopili ministru, ki plačuje
               račune, ne da bi dela naročil, gospodu Podobniku. In pred 30-imi dnevi ni bilo
               nobenega dvoma o tem, da bomo skupaj tako vsebinsko kot v okviru predlagateljev obeh
               zahtev sodelovali. Ampak materiji sta bili v dveh časovnih dimenzijah spisani. Prvo
               je bila spisana materija, ki jo obravnavamo danes. Poslanci Nacionalne stranke smo se
               držali dogovora, dali svoje podpise. Nekaj dni za tem, ko ste dobili v roke vsebino
               druge preiskovalne komisije, torej tiste, ki bi, ne samo javnosti, predvsem pa
               predsednika Vlade zavezala k temu, da bi se zavedal, kakšne ministre ima v svoji
               Vladi, ostali poslanci niste hoteli dati podpisov. S tega mesta se sprašujem, ali je
               to korektno, da dogovore, ki jih imamo, in če že skupaj v posameznih elementih
               uporabljamo orožje, ki nam ga Poslovnik Državnega zbora daje, in to orožje je tudi
               preiskovalna komisija, orožje, ki ga ima skupina poslancev, da se na te dogovore
               pozabi v roku 30-ih dni. Da se v roku nadaljnjih 30-ih reče, ne, mi pa tukaj ne bomo
               pristopili, navkljub temu, da je bil govor pred nekaj dnevi, seveda, ni problema. In
               iz tega naslova, iz te druge časovne dimenzije, spoštovani gospodje in gospodje,
               govorim predvsem vam zdaj v opoziciji, da smo v Nacionalni stranki izgubili zaupanje
               ali pa vero v ljudi, ki se v tako majhnem času premislijo ali mogoče samo zlažejo.
               Kako se naj potem takim ljudem verjame, da bodo kredibilno opravljali svojo funkcijo
               v preiskovalni komisiji?</p>
               <p>Kot sem rekel, oba momenta sta nastopila. Jaz verjamem, da je pri nakupu 8x8 bil
               katastrofalen posel za državo in bil izjemno dober za posameznike. In ker verjamem in
               vem, vedno sem bil prepričan, da je družba nad posamezniki, da je družba nad
               ministrom ali nad Vlado, ni prav, da bi si Državni zbor zatisnil oči in rekel, dobro,
               to je pač bil podpis ministra, gremo dalje. Ni prav. Ni prav, samo zaradi tega, da bi
               prišli do dna, kako so stvari potekale. Po moji oceni je naloga preiskovalnih komisij
               predvsem ena. To je, da se na transparenten način odmakne človeka, ki je odgovoren za
               tovrstne podpise, iz prihodnjih poslov. Dejansko vsi vemo, da v naši državi je zelo
               malo ljudi, ki prihajajo iz politike, Vlade ali njim blizu, da bi za karkoli osebno
               tudi odgovarjali. Jaz osebno ne verjamem in vem, da tudi nihče izmed vas, da tudi če
               dokažemo, da gospod Erjavec ni imel nobene - razen mogoče individualnega kapitalskega
               interesa - podlage za nakup tistih dodatnih 25-ih vozil, da bo za to kakorkoli osebno
               odgovarjal. Ne glede na to, da je to, in tu nočem zveneti populistično, skoraj ena
               četrtina, samo 25 vozil za Onkološki inštitut. Ampak ne bo. To vsi vemo. Dovolj velik
               uspeh bi že bil, vsaj na temu področju, da se takšen človek, ki sklepa tovrstne
               škodljive pogodbe, odmakne od tiste moči, ki mu daje vsebino, da podpisuje in plačuje
               sredstva, ki jih državljanke in državljani vplačujemo v proračun Republike Slovenije.
               Ampak iz drugega naslova, iz izgube vere v ostale opozicijske poslance, ki so v
               mesecu dni, po moji oceni, naredili zelo, zelo grdo potezo, ki so se zlagali, se bodo
               poslanci Nacionalne stranke odločali v okviru glasovanj in v jih boste za omenjeno
               vsebino prepričali med današnjo razpravo. Hvala.</p>
            </sp>
            <sp xml:id="SDZ4-Redna-26-2007-03-30.sp11">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-26-2007-03-30.sp12">

               <speaker>VILI REZMAN:</speaker>

               <p>Hvala lepa in lep pozdrav. Jaz bom na kratko predstavil stališče Poslanske skupine
               DeSUS, kakor bi si v naši poslanski skupini, da bi bila preiskava kratka, da bi bila
               učinkovita, da bi dala rezultate in da bi se eden izmed poskusov v dosedanji
               zgodovini tudi dokončal. Doslej je bilo v zvezi s predmetom te preiskave veliko
               opravljenega, mi dopuščamo možnost, da je bilo kaj narobe, dopuščamo možnost, da so
               tisti odbori, komisije, sodišča, ki so doslej o tem razpravljali, ugotovili pravo
               stanje. Ugotavljali pa so sledeči: 5-krat Odbor za gospodarstvo, 1-krat Državni zbor,
               Komisija za nadzor proračuna in drugih financ, Državna revizijska komisija, okrožno
               sodišče, upravno sodišče, Komisija za preprečevanje korupcije, vpogled v del
               dokumentacije je dobila družba pooblaščenka Ravne, delniška družba, in občina Ravne
               na Koroškem. Dosedanji rezultat, ki ni nujno, da je tudi dokončen, lahko se ugotovi
               tudi še kaj drugega - dopuščamo to teoretično možnost, ni pa najbolj verjetna, je
               ugotovil, da v dosedanjih postopkih niso bile ugotovljene nezakonitosti, niti
               pomanjkljivosti niti druge nepravilnosti v zvezi s predpisi, ki pač urejajo to
               področje. Interes za to preiskavo je v resnici tudi javni interes, zato ker gre za
               velik projekt, ker gre za pomemben resor v naši družbi. Ta javni interes je bil
               spodbujen tudi s številnimi razpravami, ki so bile v glavnem bolj obtoževanje kot
               preiskovanje. Mi upamo, da bo komisija v bodoče preiskovala, tako se bo tudi
               imenovala in ne bo prevzemala zgolj funkcije dezavoiranja, zgolj funkcije tega, da se
               koga postavi v slabo luč. Vlada se je odločila za ta nakup, podpisana je pogodba,
               posli se šele bodo realizirali in časa za preiskovanje in za dokazovanje korektnosti
               bo verjetno še kar nekaj.</p>
               <p>Sicer pa poslanska skupina DeSUS podpira ustanovitev preiskovalne komisije, podpira
               pa tudi to, kar je v zahtevi za to ustanovitev zapisano. In tukaj je takrat še 38,
               sedaj upam, da preostalih 32 podpisnikov iz opozicije še vztraja pri tem, da je torej
               zelo pomembno, da se v zvezi s preiskavo, v zvezi z oklepniki 8x8 preišče tudi
               preteklo trgovanje z orožjem, ki da je izjemno pomembno. Mi sodimo, da je prav, da
               to, kar so napovedali, tudi izpeljejo. V dokumentu, ki je, v izpeljavah kasneje so
               sicer pozabili na to tisti, ki so to zahtevo predložili, mi pa jih želimo spomniti na
               to, zato opravičeno verjetno, sklicujoč se na to, kar sem citiral, kar sem bral iz
               njihovega dokumenta, pričakujemo, da se bo preiskava širila tudi na tiste posle, za
               katere sami trde, da so izjemno pomembni in da gre za preteklo trgovanje. Torej ne
               samo za 8x8, ampak za tudi vse ostalo, kar je povezano s tem resorjem in s številnimi
               pomembnimi nakupi oziroma trgovanjem z orožjem. Ta, bi rekli, spominska luknja, dolga
               13 let, od leta 1993 do leta 2007 se nam zdi vendarle prevelika in bilo bi napak, ko
               bi spregledali. Tudi to je v javnem interesu.</p>
               <p>Zato bo Poslanska skupina DeSUS ta javni interes podpirala.</p>
            </sp>
            <sp xml:id="SDZ4-Redna-26-2007-03-30.sp13">

               <speaker>PREDSEDNIK FRANCE CUKJATI:</speaker>

               <p>Hvala. Gospod Robert Hrovat bo prestavil Stališče poslanska skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-26-2007-03-30.sp14">

               <speaker>ROBERT HROVAT:</speaker>

               <p>Hvala za besedo, gospod predsednik. Spoštovani zbor! Uvodoma bi povedal, da je bilo
               v zadnjih dneh prelitega mnogo črnila na temo preiskovalne komisije o nakupu
               oklepnikov 8x8. Prav je, da se pojasnijo nekatere dileme in odločitve, ki pri
               opozicijskih kolegih mogoče res vzbujajo nekatere dvome in pomisleke.</p>
               <p>Danes smo tukaj, da se pojasnijo in razjasnijo nekatere zadeve. Kot smo že
               velikokrat slišali, so se, od kar je bil izbran ponudnik vozil 8x8, ki je bil in se
               verjetno strinjamo vsi, izbran na podlagi zakonitega razpisa in zakonitega postopka,
               začeli številni pritiski na ministrstvo za obrambo. V nadaljevanju je prišla tudi
               zahteva za sklic izredne seje s strani opozicijskih poslancev. Tudi jaz delim mnenje,
               glede na politične pritiske nekaterih opozicijskih poslancev, da vse te problematike
               ne bi bilo, če bi na razpisu bilo izbrano podjetje, ki ni bilo izbrano. Naj vas ob
               tem še spomnim na besede ministra, ki jih je izrekel na seji Državnega zbora, ko je
               javnost obvestil o tožbah zoper postopek izbire ter začasne odredbe ter o tem, da so
               bile vse začasne odredbe s strani sodišča zavrnjene in neutemeljene. Vse odločitve
               sodišča so bile v korist Ministrstva za obrambo in ugotovljena ni bila nobena
               nepravilnost ali nezakonitost pri postopku izbire ponudnika. Projekt nakupa srednjih
               oklepnih vozil 8x8 je povezan z zagotavljanjem najpomembnejših vojaških zmogljivosti,
               za kar smo se zavezali že v letu 2004, to pomeni, da je bila odločitev o tem sprejeta
               v času vladanja Liberalne demokracije, kar še dodatno čudi, čemu se sedaj nekateri,
               sedaj sicer opozicijski poslanci, sprenevedajo okrog te zadeve. Prepričan sem, da bi,
               če bi bila vlada še vedno pod vodstvom Liberalne demokracije, hvalili odločitev, ki
               jo sedaj negirajo. Pravega razloga za to ne vidim, me pa veseli, da je tudi javnost
               seznanjena z dvoličnostjo nekaterih parlamentarcev. Ob vstopu v polnopravno članstvo
               zveze Nato je bil nakup 135 oklepnikov 8x8 v skladu s cilji sil zavezništva in
               opremljanja Slovenske vojske, ki jo je sprejel Državni zbor v juliju leta 2004.
               Glavni namen nakupa je razvoj motoriziranih bataljonov Slovenske vojske v dolgoročnem
               obdobju kot ključnih bojnih in vojaških zmogljivosti, ki istočasno predstavljajo
               integracijo Slovenske vojske v okviru sistema kolektivne obrambe, ki jo uveljavlja
               zveza Nato. Predvidena je bila nabava 135 oklepnikov 8x8 s petimi različnimi
               konfiguracijami oborožitev in navedena kot planska vrednost 63 takratnih tolarjev. Ob
               obravnavi tega programa v Odboru za obrambo Državnega zbora v septembru 2005 smo bili
               člani odbora v celoti seznanjeni in dobili smo nov predlog../nerazumljivo./..
               zavezništva 2006, ki jih bo po uskladitvi potrebno upoštevati pri pripravi novega
               srednjeročnega obrambnega programa za obdobje 2007-2012.</p>
               <p>V skladu s procesom obrambnega planiranja v zvezi Nato, kot je tudi opoziciji dobro
               znano, srednjeročni programi preverjajo in aktualizirajo vsake dve leti. Večji del
               ciljev sil zavezništva 2006 se v primerjavi s cilji sil zavezništva v letu 2004 ni
               spremenil, spremenili so se pa nekateri cilji povezani z razvojem motoriziranih
               bataljonov in oblikovanjem bataljonskih bojnih skupin Slovenske vojske. V novem
               mandatu je bil projekt nabave oklepnikov 8x8 začet kot prednostna naloga že v začetku
               leta 2005, saj je od njegove uresničitve odvisna vzpostavitev najpomembnejših
               vojaških zmogljivosti naše države. Odlašanje s tem projektom pomeni zakasnitev pri
               zagotavljanju v okviru zavezništva prevzetih obveznosti, ki so jasno opredeljene tudi
               časovno. Roki, ki so bili sprejeti v letu 2004 ob vstopu v zavezništvo za doseganje
               najpomembnejših zmogljivosti v dolgoročnem obdobju, so bili izredno kratki, zato je
               bilo njihovo uresničevanje izjemno zahtevno. Po sprejemu v zavezništvo je prav
               izpopolnjevanje prevzetih obveznosti bistveni del kredibilnosti posamezne države,
               torej tudi Slovenije. Velikokrat smo slišali v zadnjem času izjave sedanje opozicije,
               da je bila sklenjena pogodba škodljiva. Člani odbora smo imeli več kot enkrat
               možnost, da se prepričamo ravno v nasprotno, da je bila pogodba izjemno pomembna za
               razvoj Slovenske vojske, za kredibilnost naše države v okviru zveze Nato, predstavlja
               pa tudi veliko korist in priložnost za slovensko gospodarstvo, saj se bo odprlo
               precej novih delovnih mest.</p>
               <p>Verjetno pa tudi to, torej možnost za razvoj in odpiranje dodatnih delovnih mest,
               moti opozicijo, saj se jim s tem izmikajo možnosti za pridobitev mogoče kakšnega
               glasu več na volitvah.</p>
               <p>Če na hitro naštejem samo nekaj pomembnih dosedanjih ugotovitev, bi omenil, da smo z
               nakupom 135 oklepnikov 8X8 zagotovili ključni in prednostni oborožitveni sistem in
               glavno opremo Slovenske vojske, saj bodo vozila v uporabi več kot 20 let. Kupili smo
               sodobno, učinkovito, srednjeoklepno vozilo, zagotovili visoko stopnjo protibalistične
               in protiminske zaščite, kar je posebej pomembno sedaj, ko Slovenska vojska sodeluje
               na kriznih misijah, kjer je zaščita in varnost naših vojakov najpomembnejša in seveda
               na prvem mestu. Uspešno smo se dogovorili, da bo izvajalec naročila zagotovil
               proizvodnjo v naši državi v letu 2008, pri proizvodnji pa bo slovenska industrija
               sodelovala s 30% deležem glede na vrednost celotne pogodbe, kar pomeni preko 1200
               novih delovnih mest, za preostalih 70% vrednosti pogodbe pa je izvajalec prevzel
               odgovornosti, obveznost, da bo v obliki protidobav kupil blago oziroma storitve v
               Sloveniji v vrednosti 161 milijonov evrov. Nabavljena vozila so opremljena tudi z
               nujno elektronsko in komunikacijsko opremo. S tem smo se izognili velikim težavam in
               problemom, ki jih je imelo ministrstvo in zlasti Slovenska vojska ob nakupih lahkih
               oklepnih vozil 6X6, ki so se šele naknadno nadgrajevala in opremljala s to vrsto
               opreme in tudi z drugimi sistemi, kar je povzročilo velike zakasnitve pri operativni
               uporabi teh vozil. In še bi lahko našteval, ampak za enkrat toliko.</p>
               <p>Če povzamem samo bistvo, potem ugotavljam, da smo s pogodbo, ki je bila sklenjena
               19. decembra 2006, kupili 135 oklepnikov 8X8 v vrednosti 278 milijonov evrov, ki
               vključujejo tudi preko 46 milijonov evrov DDV-ja. To pomeni, da ta denar v bistvu
               ostane v proračunu. Cena samih 135 vozil z oborožitvenimi konfiguracijami, in vozil,
               ki bodo še nadgrajena, je pa 258,5 milijona evrov. To so podatki, ki so javno znani,
               preverljivi in kot takšni v celoti zavračajo argumente opozicije o škodljivosti
               pogodbe.</p>
               <p>Omenil bi še, da skupna višina sklenjene pogodbe ne presega s sedanjim srednjeročnim
               programom predvidenih sredstev, niti sredstev, določenih v proračunu za leto 2008,
               niti omejitev, ki jih določa zakon o izvajanju temeljnih razvojnih programov
               Slovenske vojske v letih 2008 do 2015.</p>
               <p>Opozicija kot enega od argumentov uporablja tudi opcijo, da bi bilo bolje, če bi
               kupili 25 vozil z oborožitvijo, ki so sedaj kupljena v osnovni izvedbi z določenimi
               prilagoditvami. Iz pojasnil odgovornih na ministrstvu nam je bilo pojasnjeno, da bi
               lahko namesto odločitve, da kupimo 25 vozil v osnovni izvedbi z določenimi
               prilagoditvami, lahko zagotovili tudi nakup z oborožitvijo, kar pa ne bi bilo
               smiselno in verjetno se s tem, vsaj navznoter, strinja tudi opozicija. Po mojem
               prepričanju bi bilo celo škodljivo, saj bi bilo treba omenjenih 25 vozil predelovati,
               spreminjati njihovo namembnost in tako naprej.</p>
               <p>Odbor za obrambo je bil vseskozi seznanjen s strukturo in vrsto kupljenih oklepnih
               vozil. Verjetno se še spomnite seje letos v januarju, ko nam je bila predstavljena
               sklenjena pogodba o nakupu kolesnikov 8x8. Na zaprtem delu seje nam je bila
               pojasnjena celotna struktura vseh 135 nabavljenih vozil. To lahko potrdijo kolegi
               poslanci, ki so bili na tej seji. Predstavniki generalštaba so nam podrobno
               predstavili tudi opremljenost posameznih enot z nabavljenimi vozili.</p>
               <p>Opozoril bi še na netočne trditve opozicijskih kolegov, da je minister šele po
               podpisu pogodbe povedal, da se elektronska in komunikacijska oprema financira v
               okviru programa za zagotovitev te vrste opreme. Sestavni del enotnega postopka oddaje
               naročila zaupne vrednosti je tudi nujna elektronska in komunikacijska oprema za bojno
               upravljanje in s tem smo bili člani odbora seznanjeni že vse od predstavitve
               ponudbene dokumentacije, zato se upravičeno lahko čudim opoziciji, da trdi oziroma
               navaja neresnice o tem, da s tem niso bili seznanjeni. Tudi sam postopek izbire
               najugodnejšega ponudnika je bil v skladu z našimi pravili igre. Za tak pristop pa smo
               odločili predvsem zaradi slabih izkušenj pri naknadnem dograjevanju lahkih oklepnih
               vozil 6x6.</p>
               <p>Nekateri sedaj trdijo, da je bila ponudbena dokumentacija preveč ohlapna, vendar to
               ni res. Pripravljena je bila tako, da je ponudniku, torej državi kot naročniku,
               omogočala privilegiran položaj. Dejstvo pa je, da če bi ravnali drugače, tako
               zahtevnega in dolgoročnega projekta verjetno ne bi mogli uspešno in pravočasno
               izpeljati.</p>
               <p>Naslednji očitek opozicije se nanaša na dobavne roke, češ, da so predolgi. V
               predhodnih razpravah o obravnavanem nakupu so bili za nekatere opozicijske poslance
               sporni tudi dobavni roki. Po sklenjeni pogodbi mora izvajalec začeti dobavljati
               vozila z letom 2008, zadnja pa leta 2013. Prvo vozilo za testiranje bo zagotovljeno
               že v drugi polovici 2007. V ponudbeni dokumentaciji so bili roki določeni bolj
               ambiciozno z namenom, da bi se jim ponudniki kar najbolj približali. Roki,
               dogovorjeni s pogodbo, pa sledijo rokom v novem srednjeročnem upravnem programu
               2007-2012, ki pa so nam znani, vsaj morali bi biti znani članom našega odbora, ker so
               nam bili tudi predstavljeni. Če pogledate in preverite prejšnji srednjeročni obrambni
               program 2005-2010, boste ugotovili, da so bili tam roki določeni nerealno, saj so se
               zaključevali že z letom 2010. To pa pomeni, da bi zadnje 135 vozilo bilo dobavljeno v
               letu 2010. Če bi sklenili pogodbo s takšno dinamiko dobav, potem bi dejansko kupovali
               oklepna vozila za v garaže, saj mora dobavam slediti tudi organizacijsko, kadrovsko
               in drugo oblikovanje enot, ki bodo obravnavana vozila uporabljala. Povedano drugače,
               če bi želeli slediti dinamiki, ki je bila sprejeta v letu 2004, bi moral tudi pogodbo
               o nabavi oklepnikov 8x8 skleniti že prejšnji minister za obrambo v letu 2004. Tudi v
               tem pogledu gre za dolgoročen projekt in ni mogoče zanemariti vseh njegovih
               razsežnosti. To še dodatno potrjuje, da je posamezni srednjeročni obrambni program
               predvsem usmerjevaljni planski dokument in zaradi tega tudi očitke o dolgih dobavnih
               rokih vsekakor zavračam in s tem se verjetno strinjamo vsi, če ne javno, pa vsaj v
               sebi. Naj torej povzamem, da je z vidika vojaško-strateških in taktičnih odločitev,
               odločitev za oborožitveni sistem, ki je v samem svetovnem vrhu tako po varnosti kot
               tudi po taktično-tehničnih lastnosti, povsem pravilna, tehtna in v celoti
               argumentirana. Če se spomnimo izredne seje na to temo, bi vas spomnil, da je Državni
               zbor takrat večinsko podprl ugotovitve, da je minister omogočil nadzor nad porabo
               proračunskega denarja, saj smo se poslanci seznanili z vsemi podrobnostmi iz pogodbe.
               Minister prav tako ni zavajal Državnega zbora in javnosti, saj je bila pogodba
               sklenjena v skladu z razpisnimi pogoji.</p>
               <p>In še zadnje. Pogodba prinaša izjemno velike koristi za slovensko gospodarstvo. Iz
               vsega navedenega lahko zaključimo, da je bil nakup opravičen in v skladu s temeljnimi
               razvojnimi programi Slovenske vojske. V naši poslanski skupini smo veseli, da bomo z
               ustanovitvijo preiskovalne komisije in končnim poročilom enkrat za vselej ovrgli
               dvome in pomisleke opozicijskih poslank in poslancev, hkrati pa smo razočarani nad
               odločitvijo opozicije, ker ne želi parlamentarne preiskave razširiti še na obdobje od
               začetka izvajanja TRP-jev, torej od leta 1994 do leta 2003, ko so se izvajali slavni
               nakupi 6x6. Naj omenim, da je bilo pri tem poslu podpisanih kar 26 pogodb in aneksov
               k pogodbam, nakup Falcona, ki ni bil nikoli predviden iz sredstev za obrambo, obnova
               tankov T55 - tukaj se sprašujemo o sami smotrnosti obnove - podpisanih je bilo prav
               tako več pogodb, nakup havbic, ki so bile kasneje umaknjene iz uporabe, podpisanih
               cela vrsta pogodb, nakup vojaških letal Pilatus, ki danes ne služijo svojemu namenu.
               Včeraj na tisti oddaji, o kateri je prej kolega govoril, smo slišali še določene
               zadeve. In še in še bi lahko našteval. Ampak ne, opozicija noče teh nakupov hkrati
               vzeti pod drobnogled. Sprašujem se zakaj? Ampak mislim, da je odgovor vsem nam jasen.
               Hvala.</p>
            </sp>
            <sp xml:id="SDZ4-Redna-26-2007-03-30.sp15">

               <speaker>PREDSEDNIK FRANCE CUKJATI:</speaker>

               <p>Hvala. Gospod Aurelio Juri bo predstavil stališče poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-26-2007-03-30.sp16">

               <speaker>AURELIO JURI:</speaker>

               <p>Hvala, predsednik. Socialni demokrati, poslanska skupina bo podprla akt o uveljavitvi
               parlamentarne preiskave na osnovi podpisa 32 poslank in poslancev. Že uvodoma sem
               pojasnil, zakaj smo šli v to zahtevo. In naj takoj demantiram vsako tezo, da naj bi
               mi ne želeli preiskave še vseh drugih poslov, ki so predhodili temu. Za to obstaja
               vsa možnost, da se ustanovi ustrezna preiskovalna komisija, pri njej bomo tudi
               sodelovali. Sem pa uvodoma povedal, da nas čudi, da tisti, ki tako preiskavo
               predlagajo, takrat so imeli vse niti, vse vzvode, vse možnosti, bil je čas, posli so
               bili bolj aktualni, lažje bi se jih dalo preiskati, ampak takrat do tega ni prišlo.
               Šele danes, ko smo mi predlagali preiskavo enega aktualnega posla, ki je šele
               sklenjen, pa ni še realiziran. Tukaj je ta slepilni in oteževalni manever jasen. Še
               enkrat poudarjam, če bo ustanovljena druga komisija, ki naj preiskuje pilatuse, 6x6
               tanke, bomo pri njej sodelovali.</p>
               <p>Slišali smo kolega iz druge opozicijske stranke, ki je tudi prispevala prvotno
               podpise na to zahtevo, da naj bi bil sklenjen nek dogovor gentlemenski, da bi
               podpisniki te zahteve podprli še njihovo preiskavo o neki drugi stvari. V imenu
               podpisnikov iz vrst Socialnih demokratov jaz za tak dogovor ne vem, zato me čudi, da
               je bilo to izpostavljeno. Vseeno pričakujem, da bo tudi ta skupina poslank in
               poslancev ne samo podprla komisijo, ampak tudi se vanjo aktivno vključila. Hvala.
           </p>
            </sp>
            <sp xml:id="SDZ4-Redna-26-2007-03-30.sp17">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rudolf Moge bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-26-2007-03-30.sp18">

               <speaker>RUDOLF MOGE:</speaker>

               <p>Gospod predsednik, hvala lepa za besedo. Spoštovani vsi prisotni! Dovolite, da v
               kratkih potezah predstavim predlog stališča Liberalne demokracije Slovenije z zahtevo
               za odreditev parlamentarne preiskave. Dogodki, ki so sledili vložitvi zahteve za
               odreditev parlamentarne preiskave o nakupu oklepnikov 8x8, so le še potrdili, da je
               bila naša odločitev za ta korak pravilna. Minister za obrambo gospod Karl Erjavec na
               vložitev zahteve ni imel nikakršnih protiargumentov, le to, da bi bilo po njegovem
               pametno, da bi se pregledale tudi nekatere vojaške nabave iz preteklosti, saj se je
               po njegovem izkazalo, da je več preteklih nabav neustreznih oziroma funkcionalno
               neuporabnih. Pri tem se sprašujemo, kaj je počel ob primopredaji poslov in več kot
               dve leti kot minister, saj je imel na voljo vsa sredstva, instrumente in predvsem
               dostop do informacij.</p>
               <p>Za ustanovitev parlamentarne preiskave smo se odločili, ker kljub izredni seji ter
               mesecih sej odbora za obrambo in raznih pobud še vedno nismo dobili odgovora na
               povsem preprosta osnovna vprašanja. Prvič. Koliko nas bo ta posel v resnici stal?
               Vemo, da je bil ocenjen na 258 milijonov evrov, ne vemo pa, koliko bo stala oprema in
               če na to ne znamo zdaj odgovoriti in osnovno kupimo, nas lahko potem za to opremo
               izsiljujejo do nezavesti.</p>
               <p>Drugič. Zakaj se je država odločila za posrednika v poslu. Mi ne razumemo, da mora
               vlada, ker ima na svojem spisku uslužbencev več kot 30.000 ljudi zaposlenih, okoli
               34.000 jih je v resnici, iskati še inštitucijo zunaj vlade, da za mastno provizijo
               izvede ta posel, hkrati pa bi zagotovo iz nacionalne varnosti bilo ustrezneje, da bi
               znotraj inštitucij, ki jih imamo, izvedli ta nakup, kot pa da pooblastimo nekoga, ki
               mogoče še niti ni bil varnostno preverjen in se spušča v nabavo vojaške opreme. Pri
               nakupu teh oklepnikov gre, kot sem že rekel, za vojaški posel, kot ga Slovenija še ni
               imela. Stal bo najmanj 62 milijard tolarjev ali 258 milijonov evrov, kar je več kot
               četrt milijarde evrov, in se nam zdi, da je to tak denar, ob tem, ko ni dovolj
               denarja za Klinični center, ko ni dovolj denarja za nekatere šole, ko imamo težave na
               področju zdravstva, na področju znanosti - poglejte, kaj se na Univerzi na Primorskem
               dogaja, da tak denar dajemo z levo roko in državo odrinemo, se nam zdi, oprostite,
               gospodje in gospe, vprašljivo z vidika kvalitete življenja v Republiki Sloveniji.
               Dobro je in se ne da tukaj eks katedra kar govoriti, da ugotovimo šele preko
               komisije, jaz ne verjamem tem ljudem, ki kar z levo roko pravijo, da je to res, da je
               to prav, da ni izza te govornice, ugotovimo, ali je bilo izvajanje nadzora Državnega
               zbora Republike Slovenije nad Ministrstvom za obrambo in Slovensko vojsko, zavestno
               zavlačevano in oteženo.</p>
               <p>Iz izkušenj v preteklosti lahko z gotovostjo trdim, da je bilo s strani Ministrstva
               za obrambo, pa ne pod tem ministrom, pri raznih preiskavah zagotovo delo
               preiskovalnih komisij in tudi delovnih teles Državnega zbora še kako zavlačevano in
               še kako oteženo. Mislim, da je treba pojasniti, ali je bil tako razpis kot podpis
               pogodbe za nakup teh pehotnih bojnih oklepnih vozil izveden skladno s predpisi in
               usmeritvami, ki jih je sprejel bodisi Državni zbor in bodisi Vlada Republike
               Slovenije. Ugotoviti, zakaj in kako je bil nakup izveden prek posrednika, tukaj se da
               še veliko o tem govoriti. In verjetno je to, kar je do zdaj znano, premalo za to, da
               bi lahko dal eno merodajno oceno v zvezi z nakupom, ugotoviti posredne in neposredne
               povezave med fizičnimi in pravnimi osebami ter nosilci javnih funkcij, ki so vpleteni
               tako v prodajo kot v proizvodnjo srednjih oklepnih kolesnih vozil. Vemo, da je v tem
               poslu vključenih nekaj visokih predstavnikov političnih strank, ki so še do nedavnega
               ali pa še sedijo v izvršnih odborih političnih strank, ki so zelo blizu ljudem, ki
               vodijo politično sceno v Sloveniji, kar daje slutiti, da obstaja povezava med predajo
               tega posla ravno temu ponudniku in ne komu drugemu.</p>
               <p>Zanimivo je, da se rdeča nit vleče že iz preteklosti, ugotoviti neposredno in
               posredno povezavo med sedanjimi med nekaterimi akterji v trgovini z orožjem ter
               nosilci javnih funkcij, saj se v konkretnem primeru nakupa srednjih oklepnih kolesnih
               vozil 8X8 pojavljajo tudi osebe, ki so bile posredno ali neposredno povezane s
               trgovino z orožjem v obdobju 1991 do 1993, ki nikoli ni bila do konca raziskana.
               Minister za obrambo kljub drugačnim dejstvom še vedno vztraja in se izgovarja, da je
               morala Republika Slovenija zaradi spremenjenih ciljev zveze Nato spremeniti sestavo
               posameznih konfiguracij, zato je 25 oklepnikov 8x8 v tako imenovani osnovni
               konfiguraciji in predstavlja osnovo za doseganje zmogljivosti za izvidovanje, zveze,
               inženirsko podporo in logistiko, pri čemer dodaja, da če bi nabavili še nadgradnje
               teh 25 vozil, bi kršili zakon in predpis, saj po srednjeročnem obrambnem programu
               2005-2010 nakup vozil s takšnimi nadgradnjami ni bil predviden, ampak je predvidenih
               samo 135 bojnih vozil. S to najnovejšo različico utemeljitve nakupa oklepnikov 8x8 v
               osnovni konfiguraciji, ki jo je zagovarjal na izredni seji, je po našem mnenju
               minister samega sebe ujel na laži. Saj prvič, če bi zgoraj navedeno držalo, od kod
               potem ministru podlaga za nakup oklepnikov 8x8 v osnovni konfiguraciji, ki
               predstavljajo osnovo za doseganje zmogljivosti za izvidovanje, zveze, inženirsko
               podporo in logistiko, če za njih, kot je sam izjavil, ni podlage ne v srednjeročnem
               obrambnem programu ne v razpisu, saj so bila predvidena le bojna vozila. Na podlagi
               navedenega je imel po njegovih besedah podlago le za nakup bojnih vozil. Zakaj potem
               Republika Slovenija ni kupila v srednjeročnem obrambnem programu 2005-2010 in v
               razpisu predvidena bojna vozila, to je pet konfiguracij, in za tistih manjkajočih 25
               oklepnikov 8x8 izvedla nov razpis. Ocenjujemo, da je trditev ministra za obrambno,
               izrečena na izredni seji, zavajanje in še en poizkus utemeljitve nakupa 25 oklepnikov
               8x8 v osnovni konfiguraciji, ki niso bila predvidena v razpisu, za katero poskuša
               dokazati, da je držal obljube glede cene in konfiguracij oklepnikov 8x8.</p>
               <p>Še nekaj besed, zakaj smo v predmet preiskave vključili tudi obdobje od leta 1991 do
               1993, ki se ga koalicija tako izogiba. Glavni del zahteve se nanaša na ugotavljanje
               morebitne vpletenosti in politične odgovornosti nosilcev javnih funkcij in z njim
               posredno ali neposredno povezanih fizičnih in pravnih oseb pri nakupu oklepnikov 8x8.
               Ker pa obstaja sum oziroma domneva, da gre pri sedanjih akterjih za ene in iste
               osebe, ki so se pojavljale v trgovini z orožjem v obdobju od 1991 do 1993, ki še do
               danes ni dobila političnega epiloga, se nam je zdelo nujno potrebno, da se v
               preiskavo vključi zaradi tega tudi ta del.</p>
               <p>Iz sklepa Državnega zbora Republike Slovenije o razširitvi parlamentarne preiskave o
               trgovini z orožjem na vso trgovino z orožjem na in prek ozemlja Republike Slovenije v
               obdobju 1991-1993 je namreč razvidno, da je več oseb, ki so bile takrat zaslišane kot
               priče, tudi danes, vsaj posredno, povezanih z izbiro proizvajalca oklepnikov 8x8 za
               Republiko Slovenijo. Poleg tega vse dosedanje parlamentarne preiskave na temo
               trgovine z orožjem, v ta namen sta bili v letih od 1991 do danes ustanovljeni dve,
               niso prišle do nikakršnih zaključkov. Poleg parlamentarnih preiskav pa je bila v vseh
               mandatih Državnega zbora trgovina z orožjem tudi predmet Komisije Državnega zbora
               Republike Slovenije za nadzor nad delom obveščevalno-varnostnih služb. Državni zbor
               je tako do danes ob obravnavah poročil komisije, proračuna Republike Slovenije in
               vmesnih poročil dosedanjih preiskovalnih komisij od leta 1991 pa do danes sprejel več
               sklepov, ki se nanašajo prav na trgovino z orožjem, od katerih so pa vsi, spoštovane
               gospe in gospodje, ostali nerealizirani ali delno uresničeni. Glede trgovine z
               orožjem v obdobju od 1991 do 1993 je dejstvo, da je Republika Slovenija v kritičnem
               obdobju prodala velike količine orožja, vojaške opreme, streliva in minsko
               eksplozivnih sredstev zlasti Republiki Hrvaški, pa tudi Bosni in Hercegovini. Takrat
               je veljal embargo OZN na prodajo orožja državam na ozemlju nekdanje SFRJ, zato o tej
               trgovini ne obstaja formalna evidenca. Vse do danes še ni bil ovržen sum, da je pri
               trgovini z orožjem prihajalo do zlorab oseb v državnih organih kot tudi drugih oseb,
               vpletenih v trgovino z orožjem. V zadnjem času, ko je vse več mejnih zapletov s
               sosednjo Republiko Hrvaško, se v javnosti pojavljajo teze o tem, da naj bi Republika
               Hrvaška imela določene dokumente iz takratnega obdobja, s katerimi bi lahko
               izsiljevala Republiko Slovenijo. Taka in drugačna namigovanja, ki se od časa do časa
               pojavljajo v zvezi s trgovino z orožjem v letih od 1991 do 1993, le škodijo Republiki
               Sloveniji, zato je po našem mnenju čas, da se sestavi celovita slika tega obdobja in
               da zadeva dobi vsaj politični epilog ter da se zgodba s tem enkrat za vselej zaključi
               za Republiko Slovenijo.</p>
               <p>Za konec pa še nekaj besed o zahtevi koalicije ter o predlogu razširitve predmeta
               oziroma namena parlamentarne preiskave z nakupi od leta 1994 do 2007. Nikakor ne
               moremo pristati, saj je že od daleč jasno, da v tem primeru gre predvsem za politično
               odločitev, s katero se želi preusmeriti pozornost od nakupa oklepnikov 8x8, pri čemer
               so predmet zmetali vse možne nabave, od letal pa do valukov 6x6. Ko je bilo znano, da
               bo parlamentarna preiskava na zahtevo 32 poslank in poslancev ustanovljena, je
               koalicija predstavila svojo zahtevo ter predlagala njeno širitev, saj bodo v
               nasprotnem primeru, če pozicija ne sprejme njihovega predloga razširitve, ustanovili
               svojo za preiskavo vseh nakupov od leta 1994 do 2007, pri čemer so v svoji zahtevi
               vsaj en nakup pozabili ali pa ga namerno izpustili. V mislih imamo nakup mobilne
               vojaške bolnišnice Role 2, za katere je minister javno izjavil, da je bil nakup
               neustrezen, in s katere uporabo ima minister velike težave. Ne samo, da so prav
               prozorno izbrali obdobje od leta 1994 do 2007 z obrazložitvijo, da je bil takrat
               sprejet zakon o zagotavljanju sredstev za realizacijo temeljnih razvojnih programov
               obrambnih sil Republike Slovenije v letih 1994-2003, sama zahteva je napisana zelo
               površno, saj so v njo vključili tudi oklepnike 8x8, z enim samim stavkom, ter celo
               pozabili, da je bil v sedanjem mandatu sprejet nov zakon o temeljnih razvojnih
               programih Slovenske vojske, saj je bil to nujni predpogoj za nakup oklepnikov 8x8.
               Poleg tega pa dve preiskovalni komisiji ne moreta obravnavati iste zadeve.</p>
               <p>Ob tem velja poudariti, da bo dosega cilja komisije zelo naporna, saj ima komisija
               na voljo le leto in nekaj mesecev časa za izvedbo cilja. Pozicija pa ima še ob tem
               dovolj orodij, plačanih iz davkoplačevalskega denarja, da razjasni nepravilnosti in
               jih zakonsko sankcionira, če so se zgodile. Tudi afere, sprožene z nadzorom Sove, so
               del manevra, da se zamegli pozorno spremljanje dela preiskovalne komisije in se
               pozornost preusmeri povsem na druga področja. Doslej smo bili v Državnem zboru priča,
               da razen Zamernikove komisije nobena komisija ni bila uspešna, (gospod Jerovšek, če
               hočete govoriti, boste imeli svojo priliko, drugače pa, na tem mestu bi vas opozoril,
               da kot predsednik Odbora za mednarodne odnose delujete v skladu z moralo, ki gre tudi
               vaši funkciji v prid). Rekel bi naslednje, dela niso končale, tudi nobenega
               preiskovanca nikoli ni bilo, kar pomeni, da je delo teh komisij bilo jalovo.</p>
               <p>Jaz, spoštovane gospe in gospodje, pričakujem v imenu Liberalne demokracije, da bo
               ta komisija začela uspešno delati, da zaključi tako ali tako svoje delo in s tem
               prenese del katarze v Državni zbor. Jaz se oproščam, če sem bil malo dolg, da ste
               mogli dolgo poslušati. Želim še naprej lep dan.</p>
            </sp>
            <sp xml:id="SDZ4-Redna-26-2007-03-30.sp19">

               <speaker>PREDSEDNIK FRANCE CUKJATI:</speaker>

               <p>Hvala. Gospod Drago Koren bo predstavil stališče Poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-26-2007-03-30.sp20">

               <speaker>DRAGO KOREN:</speaker>

               <p>Hvala, gospod predsednik, za besedo. Lep dober dan poslankam, poslancem in tudi
               našim gostom na balkonu! Jaz ne bom tako dolg, kot je bil moj predhodnik, ker menim,
               da današnja seja ni namenjena temu, da bomo to zadevo razčistili, ampak je namenjena
               v bistvu samo eni osnovni stvari, to je ustanovitvi te preiskovalne komisije. Nova
               Slovenija-Krščanska ljudska stranka je demokratična stranka. Tako ve, kaj prinaša
               ustava, kaj prinaša zakon in poslovnik o ustanovitvi preiskovalne komisije. Mi ne
               oporekamo pravici poslank in poslancev, da se odločijo in predlagajo oziroma vložijo
               zahtevo za preiskovalno komisijo. Prednost demokracije je tudi v tem, da si lahko
               vsak o vsem ustvari svoje mnenje. Vendar ta prednost demokracije pa še ne pomeni, da
               je več resnic. Resnica je samo ena, pa čeprav ima o isti zadevi več ljudi različno
               mnenje. Tudi mi vemo, da je zelo pomemben nadzor, ki ga izvaja parlament nad delom
               vlade. Tako tudi osebno in po mnenju Poslanske skupine Nove Slovenije smo prepričani,
               da je Odbor za obrambo opravil in opravlja zelo dober nadzor, tudi nadzor glede
               nakupa oklepnikov 8x8. Če lahko malo v šali rečem, vsi pravijo, da delajo pošteno, če
               jim pa kdo gleda pod prste, se pa še malo bolj potrudijo, da delajo pod prste, zato
               mi zelo podpiramo nadzor. Je pa res, da, ko človek dobi razna pojasnila, jih nekdo
               sprejme, razume, drugi pa še vedno dvomi. In če malo na kratko samo preletim to
               obdobje nakupa teh oklepnikov, kako so zadeve potekale, se moram najprej ustaviti že
               pri tem, ko je bil znan dobavitelj teh oklepnikov, se je najprej postavil dvom, ali
               je ta izbor pravilen ali so tu zadaj kakšne druge zadeve.</p>
               <p>In že smo imeli na Odboru za obrambo izredno sejo, kjer so nam natančno predstavili
               celoten začetek tega poteka. Od tega, kako je bilo obvestilo poslano osmim možnim
               ponudnikom znotraj Evropske unije, kako je povabilo k oddaji prevzelo pet ponudnikov,
               da sta se odzvala na to ponudbo samo dva, in to Sistemska tehnika in Rotis. Da smo
               bili seznanjeni z vsemi kriteriji, da smo imeli na vpogled, celo točkovanje po
               posameznih kriterijih. Tako osebno menim, smo prišli do nedvomne odločitve o izboru
               ponudnika. Tako se je ta prva zadeva polegla, pa vendar samo za kratek čas. Po
               podpisu pogodbe se je takoj pojavilo vprašanje, ja, sedaj se pa ne ve, kaj smo
               kupili. Sledile so ponovno seje Odbora za obrambo, zaprte seje Odbora za obrambo.
               Imeli smo zaprto sejo na Ministrstvu za obrambo, kjer smo si lahko člani odbora
               pogledali res vso dokumentacijo, od razpisa do prejetih ponudb in potem do podpisane
               pogodbe. In danes govoriti o tem, da ne vemo, kaj smo s to pogodbo kupili, je po
               mojem neresno. Mislim, da je vsem jasno, da smo kupili 135 srednjih oklepnikov, od
               katerih ima 110 nadgradnjo oborožitve in 25 oklepnikov, ki te nadgradnje nimajo, da
               imajo še dodano elektronsko komunikacijsko opremo in da je to stalo 278 milijonov
               evrov. To, da bo za 25 oklepnikov treba nadgradnjo, ki pa še ni določena, kupiti,
               mislim, da je tudi vsem popolnoma jasno, in da bo ta nadgradnja tudi nekaj stala,
               osebno mislim, da je tudi vsem popolnoma jasno.</p>
               <p>Opozicijski poslanci neradi pogledajo tudi na druge zadeve, ki jih je ta pogodba
               prinesla. Povedati moram še eno stvar, da gre za zelo velik posel pri tem nakupu, res
               za ogromen posel, prav gotovo se vsi strinjamo. In tu se Poslanska skupina Nove
               Slovenije strinja, da je zelo pomembno, da so stvari jasne, transparentne in da ni
               kakega dvoma o neracionalni, neupravičeni uporabi teh sredstev, kajti tudi naša
               stranka se zavzema za to, da bi bila socialna država, ki bi svojim občanom nudila vse
               tiste osnovne dobrine, ki so potrebne. In če se še jaz malo pošalim s tem, čeprav se
               na ta račun ni dobro šaliti, tudi jaz bi osebno mnogo raje videl, da bi imeli urejene
               zadeve, kar se tiče zdravstva, onkološkega inštituta, preveč imamo bolnikov, ki
               potrebujejo oskrbo tega inštituta, zato moram reči, da bomo tudi to komisijo podprli
               in v njej sodelovali. Vendar razlika pri tem je v tem, da vsaj z naše strani zaenkrat
               ni dvoma, da bi šlo tu za neracionalno uporabo. Moram reči še to, da s samo pogodbo
               je bilo dogovorjene tudi veliko koristi za naše gospodarstvo, da je dogovorjenih, in
               to pogodbeno dogovorjenih, veliko novih delovnih mest, da je dogovorjenih tudi veliko
               protidobav, 161 milijonov evrov je predvidenih, in zato ni nič čudnega, da si celo
               minister za obrambo prizadeva, da se bo slovensko gospodarstvo se sposobno vključiti
               v ta projekt protidobav.</p>
               <p>Naj zaključim to predstavitev naše poslanske skupine. Mi se zavzemamo za to, da so
               stvari jasne in čiste, da je poraba proračunskih sredstev racionalna, zato nimamo
               nikakršnih pomislekov, da v tej preiskovalni komisiji ne bi sodelovali, čeprav ne
               vidimo, ne dvomimo o tem, da je bila ta nabava izvedena nezakonito. Hvala lepa.</p>
            </sp>
            <sp xml:id="SDZ4-Redna-26-2007-03-30.sp21">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               poslank in poslancev. Besedo ima gospod Aleš Gulič. Izvolite.</p>
            </sp>
            <sp xml:id="SDZ4-Redna-26-2007-03-30.sp22">

               <speaker>ALEŠ GULIČ:</speaker>

               <p>Spoštovani gospod predsednik, cenjene kolegice in kolegi. O nakupu oklepnikov 8X8 smo
               v Državnem zboru seveda že kar nekaj govorili, ampak prav gotovo vse tisto, kar je
               bilo povedano - vsi odgovori niso bili zadostni, se pravi nezadostni in kadar je kaj
               nezadostno, je treba pač popravljati, zato je dobro, da se ustanovi preiskovalna
               komisija, ki bo odgovorila na še vedno odprta vprašanja. V predhodnih nagovorih,
               stališčih poslanskih skupin smo slišali vrsto zadev, ki govorijo v prid in seveda
               tiste, ki govorijo ne v prid temu nakupu.</p>
               <p>Preiskovalna komisija pa naj ugotovi, ali so zadeve tako čiste, da bo minister in
               ministrstvo oprano sumov, ali pa so takšne, da bo treba zanje odgovarjati. To je
               najpomembneje. Ampak že čisto na začetku imamo hude disproporce, razlike. 66,6
               milijarde v enih dokumentih, v drugih 63. Jaz mislim, da bo tistih ezoteričnih 666
               tisto pravo, kar bo govorilo, da gre za posle, ki prav gotovo niso čisti. Veliko ur,
               nisem preštel vsega, kar je bilo tukaj izrečeno, ampak veliko ur je bilo posvečenih
               predvsem odgovorom. Gospod minister in generalštab sta odgovarjala na vrsto vprašanj,
               ampak vsaj za gospoda ministra lahko rečem, da je odgovarjal tako kot otrok, ki je
               nekaj ušpičil. Ko smo ga vprašali eno reč, je odgovarjal z drugim odgovorom. Ko je
               bil vprašan malo bolj podrobno, je spet privlekel na dan nek nov izgovor, nismo
               dobili odgovorov, ampak izgovore. Takrat sem rekel homeopatsko odgovarjanje, se pravi
               po kapljicah, malo, čim je bil bolj stisnjen, pa se je spet nekaj spomnil. Pa ne samo
               to, ko je bilo vprašanje postavljeno odprto, se pravi in generalštabu in ministru,
               smo dobili različne odgovore. To je vzbudilo sum, da ne gre za čiste zadeve. Da gre
               za marsikaj, kar je zamegljeno, kar je neodkrito, netransparentno, kot se reče, se
               pravi nepregledno po slovensko, zato je treba zadeve pogledati. Gre pa za velike
               denarje, gre za denarje, da tako primerjalno najdemo nekaj, recimo 135-ih novih šol,
               približno toliko stanejo ti oklepniki. Odgovori, ki so ostali v zraku oziroma
               vprašanja, na katere ni bilo odgovorjeno so vsaj tri. Ali je bila sklenjena pogodba
               sploh v skladu z razpisom? Obstajajo določena razhajanja glede konfiguracij,
               oborožitve, rokov dobav, da ne govorim o tistih nenavadnih protivrednostih, ki imajo
               kumulativo, ne vemo pa kaj bo to. Iz česa je nastala ta kumulativa? Od kod se je
               pojavila ta številka protivrednosti dobav? Najbrž iz zraka, ker nimamo niti ene
               otipljive zadeve. Ali so to jajca ali so stroji ali so knjige ali kaj bo to? Ničesar
               ni.</p>
               <p>Drugo vprašanje, na katero tudi ni bilo odgovorjeno. Zakaj se je država odločila, da
               sprejme odločitev Patrie, da jo zastopa Rotis? Se pravi, imamo spornega posrednika,
               nepotrebnega posrednika. Ne vemo niti za to, kakšna je provizija, ali je takšna, kot
               je normalna trgovinska marža, tam 10%, ali je galerijska 90%. Zdaj pretiravam seveda,
               ampak odgovora ni. In tretje vprašanje, ki je tudi povezano s tem in nanj ni bilo
               odgovorjeno ves ta čas, v teh mnogih odgovorih, tukaj so cele kopice papirjev,
               magnetogramov, na katere je odgovarjal ali minister sam ali pa generalštab. To je
               vprašanje konfiguracije kolesnikov, razpis, pogodba, delovni dokumenti in tako dalje
               in tako dalje. Edino to zvemo, da pač komunikacijska oprema je zelo pomembna in tako
               naprej, da pač ne morejo med seboj komunicirati. Problem je pa v tem, predvsem v tem,
               da očitno minister ni sposoben komunicirati z Odborom za obrambo in z Državnim
               zborom. To komunikacijsko opremo naj kupi, naj jo dobi ali pa naj se tega nauči.
               Hvala lepa.</p>
            </sp>
            <sp xml:id="SDZ4-Redna-26-2007-03-30.sp23">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Pajk.</p>
            </sp>
            <sp xml:id="SDZ4-Redna-26-2007-03-30.sp24">

               <speaker>STANE PAJK:</speaker>

               <p>Hvala za besedo. Marsikaj smo že slišali pri teh obrazložitvah. Sam mislim, da je
               ustanovitev te parlamentarne preiskovalne komisije nepotrebna. Zato, ker smo v
               Državnem zboru, pravzaprav v Odboru za obrambo velikokrat razpravljali na to temo in
               jaz sem vedno dobil odgovor, da so stvari dobre, da so stvari potekale transparentno,
               da je o tem odločala komisija o vseh postopkih, ki jih ne mislim ponavljati. In da je
               pač vse na mestu. Sam ne nasprotujem ustanovitvi takšne komisije, kajti če bi
               nasprotoval, bi se reklo, ja, nekaj ni v redu. Prav je, če eni mislijo, da je
               potrebno takšno komisijo ustanoviti. Pa naj bo, da se pokaže, če je res kaj na tem,
               kar očitajo. Sam bi dejal, da sem že med današnjo razpravo slišal kar dosti
               politizacije, koliko šol bi se napravilo, koliko tega, koliko onega. Opozoriti moram,
               da smo članica Nata in da so se slovenski volivci odločili za članstvo v Natu.
               Članstvo v Natu je s seboj prineslo določene obveznosti. In potrebno je te obveznosti
               izpolnjevati. Znotraj teh obveznosti je tudi nakup oklepnikov 8x8. Tako pač je. In ne
               zdi se mi fer in politično higienično, češ, kaj bi lahko s tem denarjem kupili. Ko mi
               nekdo reče, kaj bi se dalo tem denarjem kupiti, se vprašam tudi, kaj bi se dalo
               kupiti s falconom, za ceno falcona, ki bi bil namenjen za prevoz ranjencev in niti
               slučajno ne prevaža ranjencev, pa pilatusov in 6x6 oklepnikov, ki so takrat doživeli
               26 aneksov k osnovni pogodbi, pa obnova tankov, nakup havbic, marsikaj bi se dalo
               povedati. Ampak jaz še vedno mislim, da so ti oklepniki dobri za slovenskega vojaka,
               ker so sodobni in varni, predvsem to zadnje je najbolj važno. Slovenski vojaki so kar
               dosti pogosto poslani na mednarodne misije v okviru Združenih narodov ali kako
               drugače. Prav je, da njim privoščimo najboljšo opremo, ker slovenskim vojakom je
               potrebno privoščiti najboljšo opremo. Mogoče se še oglasim kasneje, ko bom slišal še
               kakšno podrobnost. Še enkrat lahko poudarim, da bi bilo bolje, da se komisija
               ustanovi in da pregleda več spornih nepravilnost, ki sem jih že naštel. Ni samo ena.
               Dobro, ampak če so se tako odločili, da se bo sedaj preiskoval samo nakup 8x8, pa
               prav. Jaz osebno mislim, da ni za to potrebe. Tisti, ki pa to mislijo, bodo pa že
               morali dokazati, kje so nepravilnosti. Hvala.</p>
            </sp>
            <sp xml:id="SDZ4-Redna-26-2007-03-30.sp25">

               <speaker>PREDSEDNIK FRANCE CUKJATI:</speaker>

               <p>Hvala. Gospod Anderlič ali želite kot predlagatelj besedo? Boste kasneje? V redu.
               Besedo ima gospod Dimitrij Kovačič.</p>
            </sp>
            <sp xml:id="SDZ4-Redna-26-2007-03-30.sp26">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod predsednik. Spoštovani kolegici, spoštovani kolegi in
               pozdrav tudi vsem, ki spremljajo to zasedanje. Pravzaprav je današnja predvidena
               razprava precej nepotrebna. Na podlagi zakona se parlamentarna preiskava odredi, če
               tako zahteva najmanj tretjina poslancev, pa tudi še v dveh drugih primerih, če tako
               zahteva Državni svet in tako naprej, da ne naštevam. Pri čemer pa potem poslanci ne
               odločamo oziroma glasujemo o tem, ali se parlamentarna preiskava odredi ali ne, pač
               pa se preiskava odredi zgolj ob dejstvu, da je zadostno število poslancev to
               zahtevalo. Tukaj se je to zgodilo. Zakonski pogoj za odreditev parlamentarne
               preiskave je izpolnjen in ob tej ugotovitvi bomo morali imenovati člane preiskovalne
               komisije. Zato sam ne bom preveč izgubljal besed ob tej točki dnevnega reda. Žal pa
               mi je le to, da predlagatelji odreditve parlamentarne preiskave niso prisluhnili
               drugim predlagateljem, ki so iz istega razloga oziroma ki so iz razloga racionalnosti
               želeli obseg parlamentarne preiskave razširiti še na predhodno obdobje, ko je
               Ministrstvo za obrambo prav tako nabavljalo številno in različno vojaško opremo za
               potrebe Slovenske vojske. Prav bi bilo, da bi bil nadzor celovit, kako so nabave
               vojaške opreme potekale znotraj Ministrstva za obrambo v daljšem časovnem razdobju.
               Preiskava zgolj enega posla, kot je sedaj zahtevano, namreč ne more biti temeljita in
               celovita, pač pa daje sliko le enega dogodka. Prav gotovo bi bilo bolje, da ena
               preiskava zajame pregled vseh tovrstnih nabav vojaške opreme v daljšem časovnem
               razdobju in ne le ene posamezne nabave, kar sem tudi že prej povedal. Predlagatelji
               te točke tega niso želeli. Ne razumem sicer zakaj, saj je prav gotovo bolj
               racionalno, da bi le ena preiskovalna komisija preiskovala različne nabave vojaške
               opreme, kot pa da se ustanovita dve komisiji, od katerih bo ena preiskovala le en
               konkreten posel, druga pa posebej druge tovrstne posle v preteklih letih. Prepričan
               sem, da bi vse to lahko brez težav opravila ena komisija. To bi bilo bistveno bolj
               enostavno, bolj praktično in ne nazadnje tudi mnogo ceneje. Tako pa bo potrebno
               ustanoviti dve komisiji, kajti dejstvo je, da obstajata dve dovolj veliki skupini
               poslancev, ki zahtevata odreditev parlamentarne preiskave nabav vojaške opreme, pri
               čemer pa obseg zahtevanih preiskav ni isti. Prav tako pa je različen tudi časovni
               okvir obeh zahtevanih preiskav. Vendar pa upoštevam dejstvo, da predlagatelji
               obravnavane odreditve parlamentarne preiskave ne želite razširiti predmeta preiskave
               in tako združiti oba zahtevana predmeta. To je vaša pravica in temu ni mogoče
               oporekati ali se zoperstavljati. Lahko le obžalujem to dejstvo, kajti sedaj, ko bo
               Državni zbor moral ustanoviti kar dve komisiji, ki bosta obravnavali ne sicer iste,
               vendar pa enakovrstne zadeve, bo praktično prišlo do podvajanja strokovnih,
               administrativnih in tehničnih zmogljivosti Državnega zbora, kar bo povzročalo
               nepotrebno dodatno obremenjevanje Državnega zbora, predvsem pa bodo stroški tako
               neracionalno zastavljenega dela znatno višji, kot bi bili, če bi zadevi združili in
               bi jih obravnavala le ena preiskovalna komisija. Vendar pa, kar je, je. Zakonska
               določila je potrebno seveda spoštovati. Tako ste se predlagatelji odločili, zato
               moramo vsi, tudi tisti, ki bi si sicer želeli, da bi Državni zbor v tem primeru
               ravnal bolj ekonomično, bolj racionalno in predvsem ceneje, moramo to dejstvo
               sprejeti in ga upoštevati. Res pa je, da boste odgovornost za nepotrebne dodatne
               stroške morali prevzeti sami. Hvala.</p>
            </sp>
            <sp xml:id="SDZ4-Redna-26-2007-03-30.sp27">

               <speaker>PREDSEDNIK FRANCE CUKJATI:</speaker>

               <p>Hvala. Gospod Anderlič, izvolite.</p>
            </sp>
            <sp xml:id="SDZ4-Redna-26-2007-03-30.sp28">

               <speaker>ANTON ANDERLIČ:</speaker>

               <p>V tem primeru moram odreagirati kot predlagatelj, ker je gospod Kovačič pravzaprav
               namenil večino časa polemiki, temu, ali je bilo mogoče dve zahtevi za preiskavo
               združiti v eno. Ne vem, ali vam gospod Tanko ni povedal, ali namerno želite zavajati.
               Vendar je jasno, da ne glede na to, da druga preiskovalna komisija, razen tega, da je
               bila izražena želja 30-ih podpisnikov, da želijo preiskovati nekaj, kar je bilo v
               preteklosti narejeno, in brez tega, da bi predhodno že kdajkoli - ali prejšnja
               opozicija ali v sedanjem času, kdorkoli problematiziral skozi postopke, kot so:
               razprava na zboru, kot so razprave na delovnih telesih, kot so druge oblike delovanja
               poslancev, skozi to prišli do jasnega suma, da je šlo za nespoštovanje zakona, da je
               šlo za netransparentno porabo javnega denarja in podobno. Tega ni bilo. Pa kljub temu
               smo mi bili pripravljeni sodelovati pri tem, da se obe združita. Imam tukaj tekste,
               ki so potovali z ene strani na drugo in smo ga uskladili do točke, gospod Dimitrij in
               gospod Pajk in še ostali, tudi Robi Hrovat in podobni, ki tukaj govorite kako da ni
               bilo volje in tako naprej. Ko se je reklo, prav, preiskujemo vse, vendar zaradi
               izkušenj, ki so se v tem Državnem zboru že zgodile, da ste popolnoma "sfižili"
               predlog za razpravo oziroma za eno preiskovalno komisijo. Nimam nič proti, da se
               zapiše samo to, da se najprej opravi posel s prvozahtevano preiskavo, se poroča
               Državnemu zboru in nadaljuje z drugim. In ker bi radi, da je to jasno transparentno
               zapisano, je zadeva, ki bi morala biti vsem v interesu, vsem blizu. Nikakor pa ne
               nobenega nasprotovanja, jaz sem to z gospodom Tankom, tu, lahko potrdiva - interes z
               naše strani je bil tako zastaviti zadevo, ampak zavrnjeno je bilo to z vaše, gospod
               Dimitrij. To bodite prepričani. In najbrž je vrstni red tak, da ko je zahteva podana,
               ko izpolnjuje vse elemente in nekdo drug želi razširiti to preiskavo, potem mora to
               utemeljiti in tudi spoštovati vrstni red. Tako se dela v kulturnih okoljih, tako se
               dela v demokratičnih parlamentih, ne pa da se sedaj zgovarjate, da smo mi odklonili.
               Ne. Tukaj so papirji pripravljeni v službi za zakonodajo, kjer so stvari jasne. Samo
               en stavek je bil potreben in ga niste želeli sprejeti: da se opravi po vrstnem redu
               preiskava.</p>
               <p>Ampak ugovarjam seveda sedaj nekaterim drugim. Ko pravi gospod Pajk, "dobili smo
               najboljšo opremo". Grem gledat izjavo posrednika pri tem poslu,z dne 14.2.2007, in
               pravi posrednik, ker oprema, ki je izbrana za ta vozila - celo napaka, lapsus - za ta
               vozila ni najdražja in najkvalitetnejša, recimo ponudba je vsebovala AMU sistem
               dvocevnega minometa, ki je, bom rekel na pamet, dvakrat dražji od sedaj naročenega,
               imenovanega NEMO, je obseg pogodbe bistveno, bistveno nižji, kot pa je bila ponudba.
               Torej nismo dobili in ne bomo dobili najboljše opreme, to piše. Pojasnjeno ni bilo.
               Posrednik izjavi 14.2.</p>
               <p>Ko govorite o falconu, jaz se lahko vprašam, ali je bilo to smiselno ali ne,
               nabaviti falcon. Sedaj se kaže, da še kako je bilo smiselno, pa ga žal tukaj nimamo.
               Ampak bilo je jasno povedano, iz katere postavke gre, koliko bo stal in kdaj ga bomo
               dobili in za kakšne namene. To je bilo takrat v tem zboru nekajkrat postavljeno
               vprašanje in tudi povedano. In še več, v sklopu postavke, ki govori o reševanju in
               posredovanju pri prevozu ranjencev in tako naprej, smo imeli pa nekje drugje
               diskusijo o spornem posredovanju na cestah, glede helikopterskega reševanja, da se je
               ob tem s tem avionom iz te postavke hotelo rešiti vprašanje večplastno. Torej za
               potrebe države se kupi avion, ki bo namenjen za Vlado in za ostale, ki ga lahko
               uporabljajo, za reševanje in prevoz ranjencev in druga tovrstna posredovanja s
               področja zaščite in reševanja. Zato seveda ne more biti primerljivo, da na eni strani
               rečeš nepreglednost nakupa falcona, na drugi strani pa rečeš preglednost nakupa
               135-ih oklepnikov. Kajti tukaj je bilo jasno rečeno, vam lahko scitiram, karkoli
               želite, še najbolj nazoren je bil gospod Gutman, načelnik Generalštaba, ki je
               demantiral ministra, ki je prvič po tistem, ko je minister rekel, da bo 63 milijard
               in tako naprej, za 135 popolno opremljenih oklepnikov izjavil gospod Gutman: "Projekt
               v celoti obsega nakup 135 vozil, od tega je 110 vozil v konfiguraciji poveljniških
               vozil in štirih tipov pehotnih bojnih vozil z nadgradnimi oborožitvenimi sistemi,
               torej s protioklepnim topom..." in tako naprej. "Preostalih 25 vozil pa je v osnovni
               konfiguraciji in predstavlja osnovo za nadgradnjo..." in tako naprej.</p>
               <p>Ko mi vprašamo, glede na to, da je država sprejela, najprej resolucijo Državni zbor,
               potem pa Vlada v tem mandatu program opremljanja Slovenske vojske v obdobju
               2005-2010, v 2005 je vlada to sprejela. In 31. novembra 2006 je sprejela program
               2007-2013, kjer je opredelila zneske. In sedaj, ko postavimo vprašanje, koliko bo
               stalo teh 25 takrat, ko bodo opremljeni, ni odgovora. Mi ne vemo, kaj kupujemo, ne
               vemo, kakšna bo oprema, še sploh, če upoštevamo izjavo posrednika, da tako ali tako
               ne bomo dobili najboljše opreme, ker so nekako morali spraviti v okvir številk, ki pa
               tako ali tako presegajo tiste, za katere je minister tako ali tako nekajkrat rekel,
               da če se izkaže, da temu ne bo tako, bo odstopil.</p>
               <p>Zato prosim, ker na to ni bilo odgovorjeno na zboru v vsej proceduri, ne govoriti,
               ker ni točno, da je zgolj 30 podpisov tistih, ki so verificirali to preiskovalno
               komisijo kot tisto, ki naj jo Državni zbor opravi. Vse je bilo izvedeno predhodno,
               razlike obstajajo, ker parlament - tu bi bilo tudi v vašem interesu zares, da
               parlament kot tak v celoti, ne samo opozicija, izvede to preiskovalno komisijo na
               način, da se ovržejo vsi dvomi, sumi, ki so tu bili večkrat povedani, pa ne ovrženi,
               da se ovržejo zato, da bodo stvari čiste, da bodo jasne. Nobenega problema jaz nimam
               ne s pilatusi ne s 6x6 ne s čimerkoli, da pri naslednji preiskovalni komisiji
               sodelujem in tudi, če hočete, podpišem to zahtevo, če bo vsebovala vse elemente, ki
               jih mora vsebovati.</p>
            </sp>
            <sp xml:id="SDZ4-Redna-26-2007-03-30.sp29">

               <speaker>PREDSEDNIK FRANCE CUKJATI:</speaker>

               <p>Hvala. Jaz bi samo prosil, če se citirajo magnetogrami, bodite pozorni, da niso z
               zaprtih sej, kajti v tem primeru bi moral tudi to sejo zapreti za javnost.</p>
               <p>Nekateri imenovani so se javili k repliki. Najprej gospod Pajk.</p>
            </sp>
            <sp xml:id="SDZ4-Redna-26-2007-03-30.sp30">

               <speaker>STANE PAJK:</speaker>

               <p>Hvala za besedo. Bil sem izzvan in se moram javiti. Ko sem rekel, da so oklepniki 8x8
               sodobni, dobri, najboljši, kar jih je bilo na razpisu, od tistih, ki so se javili na
               razpis. Ja, jasna stvar, da govorimo o tisti nabavi in o teh stvareh, ne pa o
               Južnoafriški republiki, recimo. Tako da še enkrat pravim, da je komisija ugotovila,
               da so bili to najboljši oklepniki, ki so se javili na razpis. Sam osebno sem govoril
               z vojaki profesionalci, ki služijo v Slovenski vojski, in so mi povedali, da so
               oklepniki res dobri in kvalitetni za uporabi. Samo toliko.</p>
               <p>Kar pa se tiče opreme, oprema na oklepnikih je pa pač dodatna oprema. Ko avto kupiš,
               ga lahko kupiš z veliko opreme ali z malo opreme. In potem je zelo težko reči, da
               tisti avto, ki si ga kupil z manj opreme, da je slab avto.</p>
               <p>Same razprave na odboru se ponavadi vrtijo okoli anonimnih pisem in člankov v
               časopisih, ponavadi iz Mladine in tako naprej. Tako, da se mi ne zdi te stari dajati
               kot neke vzorne, zato ker sploh za anonimnimi pismi ponavadi ne stojijo osebe. Če bi
               imele res ta namen, bi se podpisale in bi povedale, kaj s tem mislijo.</p>
               <p>Glede falcona je pa takole, sprašujem se, bog si ga vedi, kakšne ranjence se sedaj
               prevaža, bil je pa za ta denar kupljen. Hvala.</p>
            </sp>
            <sp xml:id="SDZ4-Redna-26-2007-03-30.sp31">

               <speaker>PREDSEDNIK FRANCE CUKJATI:</speaker>

               <p>Drugi imenovani za repliko se je javil gospod Kovačič.</p>
            </sp>
            <sp xml:id="SDZ4-Redna-26-2007-03-30.sp32">

               <speaker>DIMITRIJ KOVAČIČ:</speaker>

               <p>Hvala lepa. Mislim, da reakcija gospoda Anderliča je bila nepotrebna. Nervoza je pa
               res nepotrebna. Saj nihče ne nasprotuje temu, da se na podlagi vaše zahteve preiskava
               ustanovi. Ni potrebno prepričevanje, zakaj je potrebno, da se ustanovi, kajti vsi to
               sprejemamo. Zahteva 30 poslancev je pogoj, da se to naredi. Jaz sem govoril samo o
               tem, da imamo tukaj dve zahtevi. Gre za enako vrstno vsebino in racionalno ceneje bi
               bilo, če bi to združili v eno komisijo. Samo to sem povedal. Pogoj za to, da se
               parlamentarna preiskava ustanovi, ni, ali je bilo pred tem znotraj odbora to
               vprašanje že diskutirano in tako naprej, ampak je pogoj zgolj to, da najmanj 30
               poslancev to zahteva, da se ustanovi preiskava o nekem vprašanju. Tukaj imamo dve
               zahtevi. Racionalneje bi bilo, da bi se to reševalo v eni, ampak če take volje ni, ni
               noben problem. Zakaj je pa potrebno ustanoviti komisijo, o tem pa ni polemike. Pač to
               zahtevate in to bo narejeno.</p>
               <p>Kar pa se tiče razloga za to, da se neko vprašanje izpostavi, je pa ravno gospod
               Anderlič eden tistih, ki najbolj pogosto uporablja pri svojih diskusijah "v medijih
               smo zasledili, v tem časopisu smo to prebrali" in tako naprej. In tudi ob tem
               vprašanju, ki ga danes pokrivamo s to zahtevo, so bile največkrat stvari izvzete iz
               tega,da se je nekje v medijih nekaj govorilo. In to je bila potem podlaga, da se je
               začelo to vprašanje tudi podrobno pregledovati. Hvala.</p>
            </sp>
            <sp xml:id="SDZ4-Redna-26-2007-03-30.sp33">

               <speaker>PREDSEDNIK FRANCE CUKJATI:</speaker>

               <p>Tretji imenovani, ki je prosil za repliko, je gospod Tanko.</p>
            </sp>
            <sp xml:id="SDZ4-Redna-26-2007-03-30.sp34">

               <speaker>JOŽE TANKO:</speaker>

               <p>Hvala za besedo. Mislim, da gre v trditvah kolega Anderliča o tem, zakaj dve
               preiskovalni komisiji oziroma zakaj nismo pristali na tak način preiskovanja
               konkretnih primerov, da gre za precej enostransko in pa tudi nekorektno
               interpretacijo dogodkov. Mi smo ob vložitvi preiskovalne komisije, ki smo jo dali s
               tistimi podpisi in zadeva obdobje od 1994 do 2007, dali tudi istočasno pobudo, da se
               obe preiskovalni komisiji združita. Tudi iz razlogov racionalizacije enotnosti
               vodenja enakega pristopa do obravnavanih zadev. Vendar moram reči, da na koncept, na
               katerega ste bili voljni pristati, ne moremo pristati. Če bi ustanovili enotno
               preiskovalno komisijo, potem je normalno, da te dogodke od 8-8 pa potem naprej ali pa
               nazaj se pregleda in se naredi poročilo. Vi ste pa predstavili koncept, da bi najprej
               8-8 s sporočilom, in to bi lahko trajalo do novembra prihodnjega leta, kar je bilo
               realnost, in v tem primeru do preiskave ostalih očitanih dejanj na tem področju ne bi
               nikoli prišlo. In cilj oziroma blokada, ki ste jo dali v to pogajanje, v ta dogovor,
               je točno tak, kot sem sedaj povedal. Razvleči potem preiskavo 8-8 na celotno
               razpoložljivo obdobje do konca mandata. Mislim, da če že govorimo o kulturnem okolju
               in pa kulturnem političnem okolju, potem zagotovo ni to pristop, ko bi se nekega
               projekta lotili tako, kot ste rekli, to se pravi, da bi se koalicija in opozicija
               usedli in raziskali to področje vojaških nabav, mimogrede, zelo sporne preteklosti
               mnogo bolj kot sedaj. Vendar pač vi te ambicije niste imeli, čeprav ste po medijih in
               za medije večkrat rekli, da ste na to zelo pripravljeni, da to zadevo podpirate in
               tako naprej. Skratka s konkretnim primerom, s konkretnih pristopom pa ste se temu v
               celoti odrekli in dali to blokado. Žal mi je, da bosta dve preiskovalni komisiji, ker
               bo prišlo tudi do dveh različnih konceptov dela na istovrstnem področju, na področju
               obrambe, na področju vojaških nabav in mislim, da s tem niste nič kaj bistveno
               pripomogli k nekemu primernemu in kakršnemkoli okolju. Je pa dejstvo, da verjetno se
               določeni, verjetno bolj zastopijo v 8x8 pa v to opremo, se bodo pač drugi bolj v
               pilatuse, bolj v...</p>
            </sp>
            <sp xml:id="SDZ4-Redna-26-2007-03-30.sp35">

               <speaker>PREDSEDNIK FRANCE CUKJATI:</speaker>

               <p>Gospod Tanko, tri minute.</p>
            </sp>
            <sp xml:id="SDZ4-Redna-26-2007-03-30.sp36">

               <speaker>JOŽE TANKO:</speaker>

               <p>...in tudi v druge zadeve. Morda tam še celo bolj, ker so bile zadaj nekatere velike
               žrtve, prav po nepotrebnem, tudi človeške.</p>
            </sp>
            <sp xml:id="SDZ4-Redna-26-2007-03-30.sp37">

               <speaker>PREDSEDNIK FRANCE CUKJATI:</speaker>

               <p>Hvala. Nadaljujemo z razpravo prijavljenih. Gospod Prijatelj, imate besedo.</p>
            </sp>
            <sp xml:id="SDZ4-Redna-26-2007-03-30.sp38">

               <speaker>SREČKO PRIJATELJ:</speaker>

               <p>Končno! Hvala lepa, gospod predsednik. Spoštovane kolegice in kolegi! Dejstvo je, da
               je Republika Slovenija ena redkih držav znotraj Evropske unije, ki rada moralizira in
               povsem poznano dejstvo je, da v bistvu moralne norme ne priznava. Pri nas se lahko
               krade pri belem dnevu, laže se lahko pod prisego in celo v škodo zoper ljudstvo se
               lahko deluje. To so dokazale prejšnje vlade, zdajšnje in verjetno tudi jutrišnja bo
               takšna oziroma pojutrišnje.</p>
               <p>To je zelo slabo, če vzamemo primere ravno tega resorja, ki ima največja proračunska
               sredstva in na tem področju so se dogajale v preteklosti in tudi danes, kot vidimo,
               kar velike, pa bom kar naravnost povedal, "svinjarije". Pa za to nihče ne odgovarja.
               Jaz ne verjamem, da bo ta minister držal besedo, tudi če mu stokrat dokažemo, ne bo
               odstopil. In povejte mi, spoštovane kolegice in kolegi, katera preiskovalna komisija
               je že kaj dokazala? Ustanovi komisijo in zameglil boš vsa dejstva.</p>
               <p>Če pogledamo samo orožarsko afero. Prej smo gospoda Mogeta lahko poslušali. On ve,
               on je eden redkih, ki ve, kdo je odgovoren za kaj. In verjemite mi, da so tako na eni
               in na drugi strani odgovorni eni in drugi, zato se o zadevi molči. In nikoli se ne bo
               izvedelo, kdo je obogatel in kje je denar. Nikoli, ker je tak interes. Če pa govorimo
               o zadnji nabavi, ki je milo rečeno smešna, kajti imamo, nekdo je rekel prej, moramo
               imeti moderno opremljeno vojsko. Zakaj pa, za posredovanje v tujini? Imamo odlično
               enoto za posredovanje in varovanje nerešenih mejnih vprašanj, ampak to enoto
               pošiljamo ven. Doma imamo pa sami nerešena mejna vprašanja. Ali ne bi bilo bolj
               smotrno porabiti doma to specialno vojno enoto, ki je danes odlično opremljena v
               tujini? Celo največjo v bistvu vojaško enoto smo poslali, največja formacija je zdaj
               je trenutno na Kosovu. In poglejte, ko govorimo o tem, da morala nič ni sveta. Jaz bi
               tudi rad dal ene primerjalne analize. Štiri onkološke inštitute bi lahko naredili s
               tem denarjem, ko bomo dobili danes, mogoče jutri, pojutrišnjem dobavljene oklepnike
               brez koles ali pa brez volana. To smo podpisali. Lahko bi 45 tisoč revežev v
               Sloveniji odpravili, ki hodijo po kruh na Karitas, toliko jih imamo registriranih.
               Ali pa 89 tisoč brezposelnih. To bi lahko naredili s tem denarjem. Lahko bi plačali
               do leta 2090, smo izračunali, vrtce. Zanimivo. Brezplačne vrtce bi lahko imeli do
               tega leta. In ti mladi, ki nas danes gledajo, bi lahko imeli rešene socialne probleme
               in marsikatero delovno mesto, ampak mi moramo vlagati v vojsko, ker smo velika
               država, 2 milijonska, in rabimo vojsko.</p>
               <p>Jaz bi samo nekaj rekel, komisija bo delala, verjamem, zelo marljivo in pridno,
               ampak z gotovostjo ne bo ugotovila prav nič. Mi, če lahko povemo svoje mišljenje, ga
               lahko tu, objavljeni na televiziji tako ali tako nismo, ker ste nam tudi to
               prepovedali, in Slovenska nacionalna stranka objav skoraj nima. Zato izkoriščam to
               možnost, da povem širši slovenski javnosti, da smo ena redkih držav, ki evropsko
               skupnost zelo resno jemlje in participira v to državo vse, kar je na razpolago v
               višku BDP-ja, pa tudi če lasten narod nima nič.</p>
               <p>Veste, vsaka štiri leta so volitve. In ker je množica nezadovoljnih vedno večja, jaz
               verjamem, da boste skupaj polagali s prejšnjimi oblastniki in zdajšnjimi v tej naši
               novi državi račune ljudstvu - če ne prej, leta 2008. In bog ne daj, da nezadovoljstvo
               naraste ravno takrat, ko bomo predsednikovali Evropski uniji in bodo tu množice
               lačnih, klošarjev je že tako in tako vsak dan več, in bomo imeli sliko, ki se lahko
               poraja v Angliji, kadar pride Bush, ali pa recimo v Ameriki pred Belo hišo. To bo tu,
               pred parlamentom. Mi tega nismo vajeni, zato bomo verjetno takrat ugotovili, da
               rabimo še malo več policistov in mogoče še kakšen oklepnik za policista več.
               Računajte tudi na ta strošek, spoštovani gospodje!</p>
            </sp>
            <sp xml:id="SDZ4-Redna-26-2007-03-30.sp39">

               <speaker>PREDSEDNIK FRANCE CUKJATI:</speaker>

               <p>Hvala. Kot predlagatelj se je javil gospod Juri.</p>
            </sp>
            <sp xml:id="SDZ4-Redna-26-2007-03-30.sp40">

               <speaker>AURELIO JURI:</speaker>

               <p>Hvala. Da se vrnemo k stvari. Kot predlagatelj, želim obelodaniti še nekaj okoliščin
               oziroma se odzvati na teze predlagateljev druge preiskovalne komisije oziroma druge
               preiskave znotraj, če bi se dogovorili, iste komisije. Najprej to, da sami, izmed
               predlagateljev nekaterih, sploh dvomijo v to, da bi ta komisija imela boljšo roko,
               kot vse predhodnice, češ izkušnje kažejo, kot je bilo že povedano, da preiskave ne
               gredo do konca in podvomijo že v učinkovitost komisije, ki bi preiskovala posel 8x8,
               a obenem nalagajo in bi naložiti tej komisiji vrsto drugih preiskav, vrsto drugih
               bremen, seveda, ki bi delo te komisije samo oteževala oziroma upočasnila. Tako, je
               tukaj ta slepilni manever, kolega Tanko, jasen. Obenem se sprašujem, zakaj niste
               predlagali preiskave poslov, ki bi jih radi preiskali danes, takrat, ko so bili
               aktualni, ko so bili dostopni, ko so bili akterji še v funkciji, tudi v javnih
               funkcijah, in ko je bil čas za to. Ne šele po mnogih letih, in to samo za to, ker
               želimo mi preiskati posel z oklepniki. In tistim, tudi kolegu Pajku, ki ponavljajo
               isto zgodbo, da smo pač izbrali Nato in iz tega naslova tudi vrsto obveznosti, ki
               temu sledijo, mi tega več ne problematiziramo. To, kar jaz osebno o tem mislim, je
               druga zgodba in ni relevantno. Problematiziramo tiste skrite in še nerazčiščene ter
               sumljive plati tega posla, prekoračitev mandata, pogajalcev in ministra, prekoračitev
               sredstev, neznana vsota, ki nas še čaka, ko bo treba zaključiti posel, posredniki ali
               posrednik, odgovornosti nosilcev javnih funkcij za to, da so se lahko zgodile zasebne
               koristi. To je tisto, kar želimo raziskati. In da je vaš trud v tem, da bi otežili to
               preiskavo, jasen, mislim, da vidijo vsi. Pogajali smo se, kolega Tanko ve, predlagali
               smo, da se točno zapiše, da naj komisija preišče najprej posel 8 x 8 in šele potem
               vse ostale. Niste na to pristali, predlagali ste, naj ima komisija vsa pooblastila,
               da sama določi vrstni red tega preiskave in vseh preiskovalnih dejanj. Seveda bi na
               tak način omogočili, da bi se ta komisija znašla sredi velikega posla, s čimer bi že
               proceduralno onemogočili nadaljnje delo. Jaz upam, da tudi javnost to razume in da
               bomo čim prej to preiskavo odredili, začeli z delom in že na naslednji seji tudi
               ustanovili komisijo. Hvala.</p>
            </sp>
            <sp xml:id="SDZ4-Redna-26-2007-03-30.sp41">

               <speaker>PREDSEDNIK FRANCE CUKJATI:</speaker>

               <p>Hvala. Gospod Germič. Replika? Izvolite, gospod Tanko.</p>
            </sp>
            <sp xml:id="SDZ4-Redna-26-2007-03-30.sp42">

               <speaker>JOŽE TANKO:</speaker>

               <p>Hvala. No, tu bi se odzval samo na en del, in sicer na tisti del, ki zadeva
               vključevanje obdobja 1991-1993 v preiskovalno komisijo. Rad bi opozoril, da sta bili
               že dve preiskovalni komisiji na to temo. Zadnjo je vodil kolega Moge, zelo
               učinkovito, skratka, ni se zaključila z nobeno ugotovitvijo. In zdaj se to obdobje in
               to področje tretjič odpira s preiskovalno komisijo. Obe predhodni preiskovalni
               komisiji sta bili takrat, ko ste imeli večino, celo dvotretjinsko večino v Državnem
               zboru, in niste uspeli ne ugotoviti ne zaključiti procesa. Skratka, očitek, kaj želi
               koalicija v tem primeru, je povsem neutemeljen. Skratka, odpirate zadeve, ki so bile
               že v postopkih dvakrat zaključene. Mogoče bi se tudi vi malo sinhronizirali, kajti
               prej je za govornico kolega Moge povedal o tem, kako si predstavlja delo
               preiskovalnih komisij, v imenu poslanske skupine, in morda bi bilo prav, če tudi sami
               sebe včasih poslušate.</p>
            </sp>
            <sp xml:id="SDZ4-Redna-26-2007-03-30.sp43">

               <speaker>PREDSEDNIK FRANCE CUKJATI:</speaker>

               <p>Hvala. Ni replike na repliko, gospod Moge. Boste pa kmalu na vrsti. Gospod Germič,
               imate besedo.</p>
            </sp>
            <sp xml:id="SDZ4-Redna-26-2007-03-30.sp44">

               <speaker>LJUBO GERMIČ:</speaker>

               <p>Hvala lepa za besedo, gospod predsednik, kolegice in kolegi!</p>
               <p>Včeraj je bilo zanimivo, ko smo razpravljali o zakonu o javnih uslužbencih in ko smo
               mi predstavljali argumente, ali ne izvajamo s tem, da bi tiste, ki so odsotni z dela
               zaradi bolezni, nadzirali z detektivi; seveda se mi danes postavlja paralela, ko pa
               govorimo o tem, kako vzpostaviti transparentnost ali pogoje za transparentno
               predstavitev javnosti o poslih, ki jih v milijardnih vrednostih izvaja Vlada, torej
               država Republike Slovenije. Seveda pa imamo toliko povedati kot oteževalno okoliščino
               javnosti zato, da bi do teh transparentnih odgovorov nujno prišli. Seveda, potem se
               vprašam, zakaj je parlament tako nizko na ugledu v anketah. Saj tisto stvar, ki bi jo
               lahko sami naredili in spregovorili o svojem delu, zameglimo tako, da seveda ni
               nobenega zaupanja v to, da bomo kdaj prišli do relevantnih podatkov in javnosti
               transparentno odgovorili, ali je minister za obrambo z izjavo 63 milijard, 135
               oklepnih vozil s polno opremo dejansko to ali je pa vse kaj drugega - glede na to, da
               je v javnosti toliko informacij brez jasnih odgovorov, zakaj je 25 oklepnikov
               naenkrat postalo različnih in da je razlika med 63-imi milijardami in 61,9 milijard
               tista, s katero razliko bomo potem pa naredili nadgraditev teh 25 neopremljenih
               oklepnikov. Že samo to zahteva jasne odgovore, jasne odgovore na to vprašanje. Kajti
               teh odgovorov ne skozi razprave na odboru ne skozi razprave na izredni seji nismo,
               jasne, dobili.</p>
               <p>Mene, torej mene skrbi, glede na to, da sem v prejšnjem mandatu spremljal takratno
               opozicijo, ki je v zadnjem obdobju pred volitvami pod drobnogled vzela pravzaprav
               vse, kar se je v prejšnji vladi dogajalo, in da danes pravzaprav na vprašanju, ki je
               trenutno aktualno, postavljate pod vprašaj vse tisto, kar ste takrat lahko skozi ta,
               bi rekel, celoten pregled dela prejšnje vlade tudi postorili. Kako razumeti v tem, ko
               je v prejšnjem mandatu tako vehementno bilo prestavljeno, da je vsa zgodba LDS
               povezana s tremi K-ji, korupcija, klientelizem, kraja. Povejte mi danes, kajti tudi
               mene zanima, ko imate vse vzvode v svojih rokah, vse vzvode nadzora, kontrole,
               dostopov do dokumentov, zakaj danes ne pokažete za tiste posle, kateri so bili
               izpeljani, za krajo, ki so bili povezani s korupcijo in kje je bil klientalizem. Tudi
               mene bi to zanimalo. In prav gotovo bi to zanimalo tudi ljudi, katerim ste takrat
               obljubljali, da mi to na veliko počnemo. Predlagate preiskovalko, še bolj pa vnašate
               negotovost s tem, da imate vse vzvode, ki jih imate. Poglejte vse dokumente, mislim,
               da jih niso odnesla ministrstva domov, preden je bila izvedena primopredaja.
               Podpisali ste primopredaje. Primopredajni zapisniki so sprejeti in na ta način ste
               prevzeli tudi odgovornost za to, kaj je bilo prevzeto.</p>
               <p>Jaz poskušam razmišljati in popolnoma v enostavni obliki. Jaz lahko razumem, da vam
               je v tem trenutku smešno, ampak dajte te odgovore slovenski javnosti ali so bili
               takratni očitki teh treh K-jev reali ali je bila pa to igra, skozi katero ste
               utemeljevali nekaj, česar danes ne morete pokazati. In če danes tega ne morete
               pokazati, kako lahko potem razumemo manever, da tudi danes obljubljate, kako bo ta
               posel imel velik učinek na slovensko gospodarstvo. Jaz razen besed nimam konkretnih
               dokazov, kje so ti učinki. Povejte mi, kje je tistih 50 podjetij, ki je danes že
               popolnoma vpeto v te posle. Kje so protidobave? Kje so delovna mesta, o katerih
               govorite? In govorite o številkah, da bo Patria zagotavljala, Rotis je obljubil 320
               zaposlitev, medtem ko Sistemska tehnika 180. Glede posrednik zaposlitev pa je Rotis
               zagotovil 1920 delovnih mest. Spremljate izjave predstavnikov Rotisa, predstavnikov
               že tega podjetja v okviru Gorenja, kaj bo dejansko iz tega nastalo. Številke so že
               bistveno nižje. In utemeljitev je naslednja, da se zaradi razlike med razpisom in
               podpisano pogodbo je prišlo tudi do razlike v število delovnih mest. Ampak danes se
               mi zdi, da bi morali jasno odgovoriti tudi na ta vprašanja. Kajti ne morem si drugače
               predstavljati, ko govorite, da je politični pritisk opozicije povezan s tem, da samo
               branimo eno podjetje, ki posla ni dobilo, pri čemer zagovarjamo, da raziščemo vse
               neodgovorjeno pri poslu, ki je bil sklenjen s Patrio in poslednjo firmo Rotis.</p>
               <p>To je zelo pomembno, da bomo v parlamentu vzpostavili vse nadzorne funkcije, da bomo
               popolnoma transparentno trošili javna sredstva. Danes je bilo že rečeno, koliko
               zapletov smo imeli samo pri dobavah z opremo v zdravstvu. Koliko zapletov! Tukaj pa
               takole, z levo roko moramo zaupati pravzaprav vsemu, da ta vlada počne vse to na
               korekten način, pri čemer je pa toliko dvoumnosti, toliko netočnih odgovorov na
               vprašanja, ki jih kot opozicijski poslanci postavljamo. In ni enoznačnih odgovorov.
               Jaz sem že na seji Državnega zbora postavil dilemo in paralelo, dokument, ki je
               nastal v generalštabu, ki je bil, ki ga najprej zanikamo nato ga priznamo, nato
               čudežno izgine. Paralelo z obremenjujočim podobnim dokumentom analize Banke
               Slovenije, ki ga uporabite kot ključno gradivo za to, da sedaj že bivši guverner
               Banke Slovenije ni primeren. Kako lahko tehtamo tako različno ene in druge vsebine?
               Tukaj se postavlja pod verodostojnost načelo in vsebina dela tega parlamenta, ali
               imamo različne vatle do podobnih primerov. Za mene so pa takšni primeri dokumentov v
               generalštabu Slovenske vojske, ki govorijo o popolnoma drugačnih številkah dokončne
               vrednosti nabave te opreme, še bolj zaskrbljujoči. Ampak tukaj ne želimo priti do dna
               in želimo danes slovenski javnosti predstaviti stališče, da opozicija zato, ker noče
               sprejeti še dodatne obremenitve v to komisijo, zavira razčiščevanje nekih postopkov.
               Ni res. Mi želimo razčistiti vse, kar je vezano na ta posel, in to delo v tem mandatu
               tudi opraviti. Koalicija ima vse možnosti, da odpre vse tiste teme, če jih mora
               odpreti z preiskovalno komisijo v parlamentu ali pa z vsemi vzvodi, ki jih ima, zato
               da kot Vlada pregleda vse tisto, kar je po mnenju koalicije potrebno pregledati. In
               nalijmo slovenski javnosti enkrat čistega vina. /Oglašanje iz klopi./ (Gospod Sok,
               jaz se s tem strinjam in tudi v tej smeri tudi govorim in vi ste vodili drugo
               največjo poslansko skupino v tej koaliciji in bi bilo korektno glede na to, da ste
               tudi v prejšnjem mandatu bili poslanec, da bi prvi ukrepi v tem mandatu šli v to, da
               razčistimo tisto, kar je bilo za razčistiti, kar je bilo toliko kritiziranega v naših
               vrstah v preteklem mandatu, in da neobremenjeno stopimo v nove posle, ne pa, da v vse
               te odločitve vežemo vso zgodovino, zato da pa tisto, kar bi želeli razčistiti, ne
               razčistimo. In zato se mi zdi zelo pomembno, da slovenski javnosti odgovorimo na to,
               da ni interes opozicije v tem primeru, da blokira kakršnokoli dodatno preiskavo. Zato
               je smiselno, da v obsegu, če jo boste podprli - seveda o tem govorim zaradi tega, ker
               so vsi nastopi iz vaših vrst pogojevali podporo temu z obremenitvami, ki so vezane še
               na druge vsebine.</p>
               <p>Zato zaključujem s tem, da upam, da preiskovalna komisija bo lahko potrdila to, o
               čemer govorite, da je v tem poslu vse korektno. Glede na to, da dvomi obstajajo, in
               glede na to, da smo iz vaših ust včeraj slišali, da je nadzor nad temi, če kdo,
               recimo, ne bi korektno prijavil potne stroške za delo, zelo pomembno za to državo,
               zato se mi zdi, da so milijardni posli, ki gredo v obrambne namene, še kako pomembni
               in zahtevajo nadzor. Seveda, želim si in upam, da bodo v preiskavi takšni dokazi, da
               ne bo bremenilo ukrepov, za katere pa danes dejansko dvom obstaja. Hvala lepa.</p>
            </sp>
            <sp xml:id="SDZ4-Redna-26-2007-03-30.sp45">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Milan Petek. Prosim.</p>
            </sp>
            <sp xml:id="SDZ4-Redna-26-2007-03-30.sp46">

               <speaker>MILAN PETEK:</speaker>

               <p>Hvala predsednik. Torej, ko poslušaš to razpravo, je vsaj nekaj ugotovitev pa le
               drugačnih, kot je bilo par dni nazaj. Poslušaš že celo spravljive tone koalicije, ki
               ne oporekajo več tej preiskovalni komisiji in tudi ne povezujejo več druge
               preiskovalne komisije za to preiskovalno komisijo. Dejstvo pa je, da je to nekaj časa
               v tem prostoru seveda bilo drugače, da je koalicija počenjala vse, da bi pravzaprav
               onemogočila sestavo ali pa delo tej preiskovalni komisiji, na vse načine pravzaprav
               zagovarjala nekatere svoje liderje, ki so vlogah sedaj izpostavljeni in na očeh
               opozicije in na očeh javnosti; da je torej v tistem prehodnem obdobju le hotela
               zaščititi ministra Erjavca, je pa, vemo, tudi predsednik ene izmed strank. Da je
               hotela zaščititi predsednika Vlade, za katerega vsi vemo, da je predsednik največje
               koalicijske stranke. Torej ta čas je le prenesel to spremembo, da je tudi koalicija
               spoznala, da oporekati preiskovalni komisiji ne more, da tudi poslovnik in procedure
               naše tega ne onemogočajo. In ta zadnji poskus, ko je hotela razširiti obseg preiskave
               še z drugimi, za obdobje od leta 1994 pa do 2007 sklenjenimi posli na tem področju,
               bo pač počenjala v svoji komisiji. Prepričan sem, da je to bil poskus manevra, ki
               hvala bogu ni uspel. Čeprav se tudi v nekaterih današnjih razpravah še kaže ta poskus
               držati to linijo naprej.</p>
               <p>Rad bi pri tem omenil gospoda Rezmana, ki je v enem izmed primeru v preteklem odboju
               oziroma v tem primeru ugotavljal, kako so nekatere do sedaj institucije ali organi že
               pregledali to situacijo, in da nihče od njih ni imel pripomb, pa je citiral, kako je
               to naredil parlament, kako so naredili odbori v parlamentu, kako je pravzaprav tudi
               Računsko sodišče že preverjalo to situacijo. Torej, hotel je pravzaprav povedati, da
               ni razlogov, da bi ta preiskovalna komisija pravzaprav bila formirana. Meni je prišel
               na misel podoben primer ali pa primer ene izmed preiskovalnih komisiji, ko je ogromno
               organov, institucij ugotovilo, da ni razlogov, da bi se pravzaprav dvomilo v nekatere
               odločitve, pa je to povedala policija, pa je to povedalo sodišče, pa je to povedalo
               tožilstvo. Torej, vsi so opravili svoje naloge - govorim konkretno o primeru,
               spomnimo se našega kolega in nekoč novinarja gospoda Petka -, pa je vseeno parlament
               uvedel preiskovalno komisijo, ki je seveda svojo pozitivno vlogo odigrala. Zato tudi
               menim, da v tem primeru ni zadržkov in ne bi smelo biti zadržkov, da se situacija v
               tem primeru, ko gre za relativno velike nabave, pravzaprav največje nabave v
               zgodovini slovenske države, preučijo tudi z vseh zornih kotov in da se vsi dvomi v
               zvezi s tem odvrnejo. Zakaj ne bi pustili tudi pravico medijem, in to je gospod
               Kovačič prej očital kot nek način dela; torej da opozicija uporablja medije za to, da
               citira nekatere napake - saj to je delala sedanja koalicija, prejšnja opozicija ravno
               tako. Mediji, tisti, ki so ostali še neodvisni, tisti so seveda tudi vir za
               ugotavljanje oziroma za pridobivanje podatkov, navsezadnje parlamentarci nimamo nekih
               svojih detektivov, nekih svojih institucij, nekih svojih organov, ki bi brskali po
               papirjih, brskali po organih samo zato, da bi privijali koalicijo, so pač mediji tudi
               eni izmed virov, ki jih uporabljamo za to, da rečemo oziroma povemo svoje.</p>
               <p>V predstavitvi stališča SDS je, vsaj meni se zdi, bil poskus nekako usmeriti to
               zgodbo usmeriti na neko drugo področje, usmeriti na to, kako smo s temi nabavami
               povečali borbeno sposobnost Slovenske vojske, kako smo izboljšali kvaliteto in
               možnost kvalitetnega delovanja, kako je oprema perfektna in "oh in ah", kako bomo
               pravzaprav zagotovili, da bo naša vojska na svojih misijah bolj zaščitena, bolj
               varna. Torej, zdelo se mi je, da se skuša zamegliti tisto, kar s preiskovalno
               komisijo hočemo narediti: če vse to drži, ali je narejeno vse, ali je narejeno
               maksimalno, ali je torej res ta oprema takšna, da bo dala zanesljiv odgovor:
               "Najboljša je," in nekaj dvomov vam je pravzaprav že navedel gospod Anderlič v svoji
               reakciji oziroma v svoji repliki. Pri tem seveda, nočem reči smešna ali pa vendar na
               nek način čudna obrazložitev, da bo s tem poslom ostalo 46 milijonov evrov DDV-ja v
               Sloveniji. V vsakem primeru, gospodje, ta DDV ostaja tukaj; ali posel pelješ preko
               posrednika, ali ga pelješ direktno preko izvajalca, ali ga dela domača firma - DDV je
               tukaj, DDV je sestavni del naše zakonodaje. Temu pač ni za ubežati in ga ni potegniti
               kot neko olajševalno okoliščino, ki naj bi omilila očitke na to, da nekatere stvari
               niso bile ustrezno narejene.</p>
               <p>Ko primerjam to zahtevo koalicije ali pa ocenjujem zahtevo koalicije, ki je hotela
               razširiti to preiskovalno komisijo še z nekaterimi nabavami v obdobju 1994 - 2007 s
               tega istega področja, mi pride na misel to, kot so nekateri že povedali, zakaj torej
               to ni bilo narejeno že takrat, ko so bili ali v opoziciji ali pa tudi navsezadnje
               sedaj, ko so prevzeli vodenje, in pri tem mi pride na misel ta podobna situacija ali
               situacija, ki se je zgodila gospe Brezigarjevi, ki ima znotraj tožilstva - sedaj pa
               gospa Brezigar že več kot 2 leti vodi to tožilstvo - primer, ko eden izmed tožilcev
               ni reagiral na očitno situacijo, ki je nastala znotraj tožilstva, da ni reagiral na
               pritožbo oziroma z vlogo na pritožbo za odločitev v zvezi z BTC-jem. O tem govorim. V
               tem primeru mislim, da je popolnoma jasna odgovornost državne tožilke, ki bi v tem
               primeru ravno tako morala ugotavljati svojo odgovornost na način, da ni zagotovila
               ustreznega ravnanja v tem primeru, ker bi morala na računalniku pač biti izvedena
               operacija, ki bi kazala, da je v določenem roku potrebno reagirati s pritožbo. Ona bi
               morala uvesti tak sistem, ki bi to omogočal, ker tega ni, je ona objektivno
               odgovorna. Sedaj pa hočejo nekateri poseči v objektivno odgovornost za leta nazaj, ko
               nekateri ljudje, ali pa tisti, ki niso sploh več politiki, in to se mi zdi zlagano.
               Poiščite najprej pleve v svojih vrstah, razmišljate in ugotavljate, kdo med vami
               narobe ravna, in potem šele bodite kritični do tistih, ki so po vaši presoji delali
               napake.</p>
               <p>Eno izmed temeljnih vprašanj, ki se pojavlja pri tej preiskovalni komisije, je,
               zakaj pravzaprav imamo posrednika, ki je moral prevzeti vlogo dobavitelja. Jaz
               razumem, da so morebiti ti posredniki odigravali svojo vlogo, preden je Slovenija
               vstopila v EU. Bilo je ogromno primerov, ko so ti posredniki pripeljali ponudnike, ki
               enostavno tega poguma, priti v to ekonomsko okolje ali pa v te razpise, niso imeli.
               In takrat so pač posredniki bili tisti, ki so te dobavitelje iz tujine pripeljali v
               Slovenijo. Spomnim se, kako je pravzaprav to bilo ravno na področju medicine najbolj
               očitno. Sam sem nekaj časa na tem področju tudi delal. To še razumem. Zakaj pa sedaj
               morajo biti posredniki, ko smo mi v EU, ko pravzaprav smo enakopravni član tega
               ekonomskega, tega evropskega gospodarskega trga, ko dobavitelji cele Evrope, tudi
               širše, lahko vstopajo brez kakršnih koli omejitev v slovenski ekonomski red - torej
               morajo biti vmes neki posredniki, ki, sem prepričan, izbrani zaradi tega, ker lahko
               zagotovijo ali zameglijo tisti del nabave, ki pa ima tudi velike vrednosti. Posebej,
               če so to ljudje, ki se na to področje spoznajo, posebej, če so to ljudje, ki so na
               tem področju delali dolgo časa, posebej, če so to ljudje, ki še vedno s seboj nosijo
               del madeža za neka ravnanja ve preteklem obdobju. In mislim, da je prav, da se v tej
               preiskovalni komisiji ta vloga posrednika ugotovi, objektivizira; torej, potrdi ta
               sum ali pa ovrže. Pravzaprav bo preiskovalna komisija dosegla svoj namen.</p>
               <p>Pri tem ne morem pozabiti na tisti del teh odločitev ali pa te pogodbe, ki kaže da
               je skoraj 20% oklepnikov oziroma teh dobav, ne takšnih, kot bi morali s pogodbo biti,
               da ni dobava kompletna. In tu se človek sprašuje, ali bomo v nadaljevanju uspeli
               doseči, da bo ta vrednost v okviru pogodbene vrednosti, ali se bo kompletiranje teh
               25-ih oklepnikov razvleklo vrednostno na nivo izven 66 milijard. Ampak, ker verjamem,
               da minister in njegovi strokovnjaki nimajo posebej želje in volje, da bi to hitro
               naredili, verjetno špekulirajo, da mine ta mandat, da mine obdobje tega parlamenta in
               pravzaprav je ta megla torej ostala v zraku, zaradi tega mislim, da je tudi to
               argument, da se ta preiskovalna komisija ukvarja s temi vprašanji.</p>
               <p>Torej, ker seveda procedura ne dovoljuje, da bi glasovali in ne glasujemo o tej
               temi, mislim, da boste poslanci spoznali, da tudi ni smiselno govoriti in oporekati
               razlogom za formiranje te preiskovalne komisije. Sam se pa pridružujem tistim, ki
               pravijo, oblikujte ali pa oblikovali bomo tudi drugo preiskovalno komisijo za
               področje, ki ga želite raziskovati, če ste ta vlak zamudili in če ste v preteklem
               obdobju bili premalo pozorni na to področje preiskovanja. Hvala.</p>
            </sp>
            <sp xml:id="SDZ4-Redna-26-2007-03-30.sp47">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Cvikl.</p>
            </sp>
            <sp xml:id="SDZ4-Redna-26-2007-03-30.sp48">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Poslanke in poslanci. Sam bom v svoji razpravi se
               predvsem osredotočil na to, kar mislim, da je potrebno povedati danes, zakaj smo
               prišli do tega zadnjega koraka v možnost izvajanja parlamentarnega nadzora nad tem
               poslom. Mislim, da je poznano, da je izvajanje nadzora Državnega zbora Republike
               Slovenije nad Ministrstvom za obrambo Republike Slovenije in Vlado Republike
               Slovenije bilo v tem poslu, vsaj oteženo, če ne tudi zavestno zavlačevano. Povedano
               je bilo s strani vrste predstavnikov Ministrstva za obrambo, tudi, ko smo imeli
               posebno sejo Komisije za nadzor proračuna in drugih javnih financ, da so oni tukaj
               pri tem poslu preprosto izvajali posel v skladu s postopki javnega naročanja, da so
               imitirali javna naročila in da je zaradi tega, ker so to počeli, bilo jasno, da je
               pri dveh ponudbah, pri kateri je ena ponudba dana s strani posrednika, druga pa s
               strani slovenskega proizvajalca, prava, tista, ki jo je dal posrednik. Ko pa smo se
               poglobili oziroma želeli poglobiti v ta vprašanja, pa smo ugotovili, da je daleč od
               tega. Če bi katerikoli naročnik v skladu z zakonom o javnih naročilih v času postopka
               ugotovil, da je prišlo do spremembe ciljev in da seveda nekaj, kar je bilo dano v
               ponudbi, v postopku oddaje naročil, ni mogoče sprejeti ali pa se ne sprejme, bi
               takšno javno naročilo za toaletni papir v katerikoli instituciji javnega sektorja
               bilo ustavljeno. Tu pa nabavljamo oziroma vlada nabavlja za skoraj 300 milijonov
               evrov oklepnikov. In tudi, ko se je ugotovilo v samem postopku, da je prišlo do
               spremembe ciljev, se posel nadaljuje.</p>
               <p>Iz dokumentacije, ki je do sedaj razpoložljiva Državnemu zboru, ni mogoče ugotoviti,
               ali je vse to, kar je bilo v ponudbi dano, kar je bila tudi podlaga za to, da je bil
               izbran posrednik in ne slovensko podjetje, ali je to tudi vključeno v pogodbo. Naj
               dam samo en primer. Ponudba ponudnika Sistemska tehnika korektno predvideva, da se
               zaradi tega dodatnega posla predvideva neposredna zaposlitev 180, posredno pa 92
               delavcev. V ponudbi ponudnika Rotis pa se predvideva neposredna zaposlitev 320
               delavcev in posredno 1.920 delavcev - 2.200 novih delavnih mest zaradi tega, ker se
               ta posel da ponudniku. In logično je, takšen je postopek transparentnosti in javnega
               naročanja, da je zaradi tega bilo ocenjeno, da je korist za slovensko gospodarstvo v
               primeru, da Ministrstvo za obrambo podpiše pogodbo z Rotisom, veliko večja. Iz vseh
               dokumentov, ki so sedaj na voljo v Državnem zboru, predvsem pa iz tega, kar je bilo
               povedano javno, nekaj pa tudi na zaprtih sestankih, te potrditve, da bo Rotis
               zagotovil 2.200 delovnih mest, ni več. Če bi se v primeru nakupovanja kateregakoli
               drugega javnega naročila zgodilo, da je ponudba, ki predvideva 2.200 delovnih mest,
               na koncu realizirana v pogodbi, ki pa tega več ne predvideva, bi institucije nadzora
               takšno javno naročilo razveljavile. In logično je, da je Sistemska tehnika zato
               iskala ustrezno pravno varstvo, najprej na Državni revizijski komisiji, potem na
               sodišču. In iz dokumentov je bilo več kot dovolj razlogov, da opozicija skuša
               ugotoviti, ali so res bila ustrezno emitirana javna naročila. Zato smo na Komisiji za
               nadzor proračuna in drugih javnih financ in na Odboru za obrambo to potrdilo skušali
               dobiti. Ugotovljeno je bilo, da posrednik ne zagotavlja tistega, kar je bilo temelj,
               da ga je Ministrstvo za obrambo izbralo, torej, več poslov za Slovenijo oziroma več
               delovnih mest v Sloveniji. V medijih lahko tudi beremo, da tisti, ki je sedaj glavni
               izvajalec, Gorenje d.d., ne zagotavlja novih delovnih mest, ampak bo kvečjemu prišlo
               do tega, da bo nekaj delavcev, ki v Gorenju sicer sestavijo na leto 100 tisoče
               štedilnikov, hladilnikov itn., nekaj tednov izvajalo tudi posel sestavljanja
               oklepnikov. Torej nobenih koristi za slovensko gospodarstvo. Zato bo potrebno v delu
               preiskovalne komisije ugotoviti, da je bil razpis pogajanja, predvsem pa podpis
               pogodbe, neskladen s predpisi, usmeritvami, ki jih sprejema bodisi Državni zbor
               bodisi Vlada Republike Slovenije in so bila temelj tistega, zaradi česar je bil
               izbran Rotis. Rotis je podal lažne obljube, v pogodbi pa te obljube niso bile več
               potrjene.</p>
               <p>Potrebno bo ugotoviti, zakaj in kako je bil nakup izveden preko posrednika. Zakaj
               naenkrat imamo nabavno službo za nakup oklepnikov v Rotisu d.o.o. in ne na
               Ministrstvu za obrambno. Ali je to res samo zaradi tega, ker so se nekateri ljudje iz
               nabavnih služb preselili v d.o.o.-je? In zato bo potrebno ugotoviti posredne in
               neposredne povezave med fizičnimi in pravnimi osebami in če bo potrebno, tudi nosilce
               javnih funkcij, ki so vpleteni v prodajo in proizvodnjo srednjih oklepnih kolesnih
               vozil 8x8. Zelo zanimivo bo ugotavljati, kako to, da se naenkrat preko predsednika
               nadzornega sveta Gorenje d.d. brez odločitve delničarjev odloča za novo proizvodnjo
               linijo na teritoriju, ki je sicer tudi po nekaterih občinskih in prostorskih aktih
               namenjeno za vse kaj drugega kot za tako imenovano vojaško proizvodnjo. Vse to so
               razlogi, zakaj bo potrebno to delati v parlamentarni preiskavi.</p>
               <p>Sam pa obžalujem, da nismo uspeli v ustreznih nadzornih institucijah bodisi s pravno
               zaščito pri državni revizijski komisiji bodisi z ustreznim odločanjem v
               parlamentarnih delovnih telesih - in to ustrezno odločanje v parlamentarnih delovnih
               telesih je preprečila vladajoča koalicija, glede na razmerja moči v nadzornih telesih
               parlamenta. Obžalujem, da nismo že v Državnem zboru v dosedanjem redu in delu
               ugotovili jasne negospodarnosti, netransparentnosti in seveda neučinkovitosti tega
               posla. Zato bo sedaj glede na ustavne možnosti to morala ugotavljati parlamentarna
               preiskava. In mislim, da bo parlamentarna preiskava na koncu prišla tudi do
               ugotavljanja stopnje politične odgovornosti posameznih nosilcev javnih funkcij. Gre
               res za posel desetletja. Jaz bi ga rajši imenoval kar posel mandata. Če je Računsko
               sodišče že za posel Mercatorja ugotovilo, da je bil slab, negativen, verjamem, da
               seveda bomo tudi pri tem poslu ugotovili nekaj podobnega. In parlamentarna preiskava
               se mora zato usmeriti tudi v prihodnost, kako v Sloveniji nadgraditi nadzor nad
               kupovanjem orožja. Ne moremo preprosto reči četrti odstavek ne vem katerega člena
               Zakona o javnih naročilih, ta posel ne podlega in za ta posel ni mogoče zagotavljati
               pravne varnosti. Parlamentarna praksa v demokracijah pravi, da se za takšne primere
               seveda mora zagotoviti, če že ne način skozi nadzor preko Državne revizijske
               komisije, pa vsaj posebna delavna telesa v parlamentu, ki na koncu potrdijo, ali
               obstaja potencialna korupcija, ali obstaja potencialni politični klientelizem. To je
               dobra praksa. V oktobru leta 2006 smo v dvorani Državnega sveta o tem imeli celo
               posvet in ti dokumenti, skupaj z dokumenti, predloženimi s strani predlagateljev, s
               strani odgovornih, bi morali biti temelj za to, da se v okviru dela parlamentarne
               preiskave komisije tudi seveda podučimo, kako bolje, pred začetkom izvedbe poslov,
               izvajati parlamentarni nadzor, zato da ne bi tisti, ki bodo preiskovani, mislili, da
               lahko v Sloveniji delajo, kar hočejo. Sam bom v tem kontekstu deloval za podporo te
               parlamentarne preiskave. Hvala lepa.</p>
            </sp>
            <sp xml:id="SDZ4-Redna-26-2007-03-30.sp49">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Grill.</p>
            </sp>
            <sp xml:id="SDZ4-Redna-26-2007-03-30.sp50">

               <speaker>IVAN GRILL:</speaker>

               <p>Hvala za besedo, gospod predsednik, spoštovane kolegice in kolegi. Prav zanimivo je
               poslušati vso to razpravo in spremljati, koliko sprenevedanja in zavajanja smo tukaj
               deležni. Očitati koalicijskim poslancem, da nasprotujemo tej preiskovalni komisiji,
               je zelo, zelo nesramno - milo rečeno, kajti nasprotovati komisiji praktično nobeden
               niti ne more. Po podpisu 30-ih poslancev se komisija mora ustanoviti in tukaj ni
               nobene dileme. Tudi jaz sam podpiram vsako preiskovalno komisijo, ki bo na
               kakršenkoli način razjasnila ali raziskala nek pojav ali neko nepravilnost, za katero
               bi bilo smiselno, da se takšno komisijo tudi ustanovi.</p>
               <p>Vendar, namen te komisije zagotovo ni v tem, kajti o tej temi, o tej vsebini smo že
               toliko razpravljali, toliko je bilo možnosti, da so tako na ministrstvu kot tudi na
               številnih razpravah lahko dobili odgovore na vsa odprta vprašanja. Tako, da nekih
               velikih dilem tukaj zagotovo ni in tudi razlog te preiskovalne komisije ni v tem, v
               smislu ustanavljanja. Ključni namen, poudarjam ključni namen te komisije je predvsem
               v tem, da se bo skušalo leto ali celo leto in pol plasirati v javnost številne
               dileme, neresnice, povezane s takšnim nakupom. To je odlična priložnost, da bo
               predsednik te preiskovalne komisije skliceval lahko vsak teden novinarske konference
               in tam navajal, kaj vse bo ta komisija preiskovala, gradivo bodo pa dobivali iz
               člankov, iz Mladine ali pa kakšnih medijev ali jih bodo pa celo sami se izmišljevali.
               To je ključni razlog namena te komisije. Če pa bi se v tej komisiji dejansko dodale
               še vse tiste vsebine, ki so zagotovo tudi potrebne neke podrobnejše preiskave, bi pa
               bila teža te preiskovalne komisije povsem drugačna. Ampak, glede na to, da ta
               pripravljavec oziroma sklicatelj te komisije ni pripravljen, bomo sklicali še eno.</p>
               <p>Sedaj bi pa samo besedo ali dve še na dileme gospoda Cvikla, pa tudi enega izmed
               predhodnikov, zakaj je moral biti pri tem poslu posrednik. Ja, povsem enostaven
               odgovor je. Patria očitno je pooblastila in je tudi dalo pisno obvestilo, da ga v tem
               poslu zastopa Rotis. Kako moremo mi nekemu proizvajalcu nalagati, da mora on tudi
               tržno dejavnost sam opravljati? Vam bom povedal en primer iz Slovenije. Revoz, zelo
               velik proizvajalec avtomobilov, mogoče marsikdo izmed vas ne ve, da on teh
               avtomobilov ne prodaja, vi v Revozu ne morete kupiti avtomobila, za to ima on v
               Sloveniji pooblaščene prodajalce. In boste tudi sedaj spraševali, zakaj pa ima Revoz
               posrednike. Zato, ker se ne ukvarja v Sloveniji z maloprodajo. Tako, da dilema o
               posredniku, zakaj je in zakaj ni, mislim, da je povsem odveč, to je poslovna
               odločitev podjetja Patria.</p>
               <p>Da ne bom bil tukaj predolg, vsa razprava, vemo, da se danes vrti v istem krogu,
               želi se v javnost plasirati zopet neke neresnice, neka namigovanja, ki pa še zdaleč
               ne zdržijo. Na vse odgovore oziroma na vsa vprašanja, ki so bila v preteklosti že
               postavljena, so odgovore lahko že tudi dobili. Hvala lepa.</p>
            </sp>
            <sp xml:id="SDZ4-Redna-26-2007-03-30.sp51">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Jerovšek.</p>
            </sp>
            <sp xml:id="SDZ4-Redna-26-2007-03-30.sp52">

               <speaker>JOŽEF JEROVŠEK:</speaker>

               <p>Hvala lepa. Spoštovani prisotni v dvorani, kolegice, kolegi! Zopet smo pred
               ustanovitvijo preiskovalne komisije in ker gre za klasičen institut parlamentarne
               demokracije, nikdar nisem in nikdar ne bom nasprotoval ustanovitvi nobene
               preiskovalne komisije, čeprav morda te, ki se v zadnjem času ustanavljajo, niso
               potrebne. Seveda se pa ne bom nikdar strinjal, da preiskovalne komisije v preteklosti
               niso rodile pozitivnih učinkov. Seveda pa se ne bom nikdar strinjal, da preiskovalne
               komisije v preteklosti niso rodile pozitivnih učinkov. Seveda pa je politični namen
               sedanje preiskovalne komisije skrbno izbran. Skrbno je izbran ternim in je povsem
               jasno, kakšni so politični nameni pri tej preiskovalni komisiji. Prepričan sem, da
               predlagatelje ne vodijo skrb za državo, za transparentnost nakupov. To je v drugem
               planu. Ob težavah opozicije se je mrzlično iskalo politični instrument, na podlagi
               katerega bi bilo možno sleherni teden razburjati javnost, plasirati insinuacije,
               delati politične manevre, politična podtikanja. Ta preiskovalna komisija je
               koncipirana tako, da se bo zagotavljala stalna doza politične gnojnice, ki se bo
               tedensko zlivala na nosilce oblasti v sedanjem mandatu.</p>
               <p>Kljub temu mislim, da neki pozitivni učinki vsake preiskovalne komisije vedno so.
               Lahko pa se strinjam, da pri tako obsežnem poslu, kot je nabava orožja, se tekom
               realizacije posla pojavijo različni interesi, ki jih je težko obvladovati, zato bo
               tudi s tega stališča nek večji politični in dejanski nadzor nad realizacijo teh
               poslov, katerih pa v dosedanji fazi ni možno "osporavati" transparentnost in
               namenskosti in interesa, da država dobi v svojo vojsko takšno oborožitev, ki bo
               Slovenski vojski v vsestransko korist.</p>
               <p>Moram pa se odzvati na izjave, da do sedaj preiskovalne komisije niso prišle do
               nikakršnih zaključkov, pretekle seveda, in to iz ust tistih, ki sedaj plasirajo
               preiskovalno komisijo in "osporavajo" dosežke prejšnjih preiskovalnih komisij.
               Resnica je samo ta, da edino zadnja preiskovalna komisija o odkupih orožja ni prišla
               do končnega poročila, ker to ni bil niti namen. Druge pa so vse izdelale končna
               poročila, vendar parlament pod vodstvom Liberalne demokracije je zavlačeval na vse
               možne načina, metal s seje na seje in poročila niso bila obravnavana, razen enega. Tu
               se je politična pritlehnost kazala, kako strah jih je bilo preiskovalnih komisij in
               njihovih zaključkov. Vendar resnično, čeprav so bile pravočasno pripravljena
               zaključna poročila, sam sem bil predsednik ene in smo šest mesecev, sedem mesecev
               pred koncem mandata pripravili zaključno poročilo, vendar je Liberalna demokracija
               skupaj s takratno Združeno listo manipulirala, spretno procesuirala zadeve, z vsake
               seje so predlagali na naslednjo sejo in nikoli ni bilo obravnavano. In tu deliti
               danes očitke, da komisije niso prišle do zaključkov in da niso končale dela, je
               nehigienično, nekorektno. Res pa je, da je bila pretekla preiskovalna komisija o
               orožju, o kateri se je ogromno govorilo, ustanovljena sredi mandata, z namenom, da ne
               pride do končnega poročila, ker se je vedelo, da... In zdaj govoriti, da sklepi o
               orožju niso bili realizirani! Ja, dvanajst let, dvanajst let vlade in sklepi na vladi
               niso bili realizirani! Ja, komu je ta očitek namenjen? Tu je plasirano danes, kot da
               gre to na račun sedanje oblasti. Jasno je, da ni bilo politične volje, zato ker so se
               pri tistem orožju pojavljala številna imena, ki so bila v času LDS na oblasti. Tako
               da tu bodimo jasni, za kaj gre. In, seveda, ko danes ta ista opozicija, ki sedi tu na
               obeh straneh, govori o netransparentnosti, nejasnosti nakupa, sedanje pogodbe in tako
               naprej, je pa seveda jasno, da imajo oni ogromno vednosti, kako se je pa orožje
               nabavljalo v času njihovih vlad. Vendar tudi mene navaja na to, da če oni tu sicer
               dvomijo, da je v preteklosti bilo marsikaj narobe, da je bilo marsikaj koruptivnega,
               da se je tu služilo levo, desno in številni, ki so jih postavili na kakšne pozicije,
               so imeli pri tem korist.</p>
               <p>Glejte, vsi vemo, da so se havbice pod nekdanjim ministrom Kacinom, sedaj je
               predsednik stranke v razpadanju, nabavljale na čudne načine in da se je nekorektno
               blago dobesedno nabavilo, ki je povzročilo tudi smrtno žrtev ali pa marsikaj. Bom
               navedel primer, kaj so, recimo, širše politične posledice takratnega takšnega
               kupovanja. V tistem času je bila veleposlanica v Izraelu gospa, ki je bila pozneje na
               Švedskem veleposlanica, gospa Bavdaševa, in očitno ni parirala gospodu Kacinu dovolj
               uspešno oziroma ni želela sodelovati pri tistih zadevah na tak način, kot si je on
               želel. In se mu je tako zamerila, da je potem, ko je kandidirala za veleposlanico na
               Japonskem, on kot predsednik Odbora za zunanjo politiko naredil vse, da je bila
               zavrnjena. Edini je glasoval proti izvolitvi, opozicija se je vzdržala, drugi so se
               tudi vzdržali, in jo je tam "polival" na vse možne načine, samo zaradi tega, ker pač
               ni dovolj, po mojem mnenju, parirala v vojaških poslih v Izraelu. Takšne so politične
               razmere. Sedaj poslušamo očitke tudi s tistega dela takratnega LDS-a, ki se je
               preselil v Socialno demokracijo. Gospod Cvikl je sinoči dejal, da se dogaja negativna
               selekcija tudi v Državnem zboru, in upam, da je bil samokritičen in da je mislil nase
               in na svoje kolega, da je to negativna selekcija, negativna prehajanja znotraj. Jaz
               se s tem strinjam, če je mislil na lastni prestop, da se tam dogaja negativna
               selekcija. Ampak na tak način tu skušati na nek način, bi rekel, blatiti državo tudi
               v tem, ko se gre neke realizacije sklepov, ki so se v obrambnem ministrstvu dolgo
               pripravljali in kvalitetno izvajali.</p>
               <p>Če gledamo naprej. Popolnoma jasno je v tem trenutku, da tudi ta preiskovalna
               komisija ne bo prišla do končnega poročila, da to tudi ni njihov namen in ni namen
               predlagateljev, toliko prakse iz preiskovalnih komisij pa seveda imamo. Zaradi tega
               tisti, ki v tem trenutku na tak način plasirajo preiskovalno komisijo, imajo zgolj
               relativno manipulativne politične cilje. V preteklosti pa preiskovalne komisije, še
               enkrat poudarjam, - številne pozitivne učinke. Minister Bandelj je bil interpeliran
               uspešno na podlagi tega, kar se je razjasnilo v preiskovalni komisiji. Elan ne bi bil
               več v slovenskih rokah, ker je bilo vse pripravljeno, da se to na koruptiven način
               spusti. Stvari so se potem dosegle na drug način. Pukšičeva preiskovalna komisija -
               Pukšič je s svojo angažiranostjo dosegel, da je takratna oblast nekoliko zavrla tiste
               načrte, da je pognala zopet Elan in da je bil Elan v tem obdobju vsaj po proizvodnji
               uspešen. Kam je šel denar, tisto je druga zgodba, ker se je delalo po domače.
               Komisija gospoda Zamernika je bila že omenjena. Naredila je bistveno več, kot sta
               bila V preteklem mandatu sposobna narediti policija in sodstvo v zadevi gospoda
               Petka, vsaj nekatere stvari so se začele razmegljevati in razjasnjevati.</p>
               <p>Jaz bom še naprej za slehrno preiskovalno komisijo, ker spoštujem, ker sem
               zaprisežen pristaš demokracije, ki se tukaj mora odigravati, in jo bomo, če bo
               preiskovalna komisija delala po tem, da bo sledila pozitivnim ciljem, tudi v tistem
               delu podpiral. Vendar, trdno sem prepričan, namenjena je zato, da ne bo dosegla
               nobenega zaključka, nič naredila, ampak da se bo zgolj v javnosti manipuliralo in da
               je to enostavno politični manever. Hvala lepa.</p>
            </sp>
            <sp xml:id="SDZ4-Redna-26-2007-03-30.sp53">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Moge.</p>
            </sp>
            <sp xml:id="SDZ4-Redna-26-2007-03-30.sp54">

               <speaker>RUDOLF MOGE:</speaker>

               <p>Gospod predsednik, hvala lepa za besedo. Spoštovane kolegice in kolegi. V govorih je
               bilo dosti insinuacij, da je Liberalna demokracija tista, ki noče priti orožarskim
               aferam do dna, in sam sem vodil komisijo in ker je bilo v tem državnem zboru rečenih
               kup neresnic, ki bremenijo vse člane komisije in mene osebno, sem dolžan pojasniti
               naslednje.</p>
               <p>Prvič: kolega Jagodnik je že pred časom postavil 27 poslanskih vprašanj. Ve se, kdo
               bi moral na njih odgovoriti, kdo je bil takrat najbolj odgovoren in namesto da bi
               odgovoril na 27 poslanskih vprašanj, se je cel državni odbor ukvarjal s trgovino z
               orožjem, odkrito na mariborskem letališču. Tako se je vsa zadeva začela. Potem, ko je
               bila ustanovljena Madonova komisija, ta ni prišla do konca, ker zadnje obdobje Madon,
               ne vem iz kakšnih vzrokov komisije, sploh ni sklical, takrat je bil član Slovenske
               ljudske stranke. Kolega Tanko in še en drug kolega iz Slovenske Bistrice sta tu "urbi
               et orbi" delala krivico članom Demokracije in sta dejala, da je Liberalna - vsaj
               kolega Tanko - ki je imela dve tretjini v Državnem zboru ni hotela sprejeti poročila
               preiskovalnih komisij.</p>
               <p>Poglejte, resnica pa je v naslednjem: komisija, ki je raziskovala vpletenost in
               odgovornost nosilcev javnih funkcij v zvezi z najdbo orožja na mariborskem letališču
               ter z opremo in orožjem v skladišču Ložnica - ja? -, je poročala Državnemu zboru na
               51. izredni seji 29.06.2000 - ta dokument lahko dobite - in je dala svoje vmesno
               sporočilo, kjer je Državni zbor sprejel dva sklepa. Prvi je: "Državni zbor Republike
               Slovenije se je seznanil z vmesnim poročilom o vpletenosti in odgovornosti nosilcev
               javnih funkcij v zvezi z najdbo orožja na mariborskem letališču ter z opremo in
               orožjem v skladišču Ložnica." Torej, to je bilo ugotovljeno, ampak ker je komisija ob
               tem ugotovila, da so še druge nepravilnosti, je Državnemu zboru predlagala dodatni
               sklep: "Državni zbor Republike Slovenije je sprejel akt o razširitvi parlamentarne
               preiskave na vso nezakonito trgovino z orožjem 1991-1993" in "na prek ozemlja
               Republike Slovenije"; torej, to je bilo sprejeto.</p>
               <p>V tem obdobju je padla vlada Liberalne demokracije, na vlado je prišel gospod Bajuk,
               predsednik Državnega zbora je ostal tukaj gospod Podobnik, ki je šel v novo
               koalicijo. In takrat, veste, ko pa bi se morali sprejeti tudi poročila, govorim vam o
               58. izredni seji Državnega zbora s pričetkom 13. decembra 2000, s prečiščenim dnevnim
               redom, so noter tri stvari, ki so pomembne. Ena je poročilo o parlamentarni preiskavi
               o vpletenosti nosilcev javnih funkcij, poskus deskreditiranja slovenskih policistov
               in vojakov, ki so leta 1991 sodelovali v osamosvojitveni vojni na Koroškem. O tem je
               govoril en poslanec iz Slovenske Bistrice danes. To je bilo na dnevnem redu. Drugo je
               bilo poročilo preiskovalne komisije o vpletenosti in odgovornosti nosilcev javnih
               funkcij v zvezi z najdbo orožja na mariborskem letališču in tretje je bilo poročilo o
               poteku in ugotovitvah preiskave ter razlogi, zaradi katerih parlamentarna preiskava o
               preiskovanju suma zlorabe javnih pooblastil itn.</p>
               <p>Se pravi, to je bilo uvrščeno, Liberalna demokracija takrat, spoštovane kolegice in
               kolegi, ni imela vlade. Neka druga opcija je takrat imela vlado in je imela tudi
               predsednika Državnega zbora. Mi smo te stvari takrat uvrstili na dnevni red na
               Državni zbor, ampak ni bilo, volje, da bi se vsa ta poročila, od dveh kolegov, ki sta
               zdaj SDS, ključna poročila predsednika, kjer sem jaz bil, ni sprejela. In lepo vas
               prosim, ne govorite o tem, da je bila za to kriva Liberalna demokracija. Nekdo drug
               je bil odgovoren, da se teh poročil ni sprejelo, in v nacionalnem oziru je izredno
               slabo, da se takrat, ko je imela tudi opcija, ki je sedaj na oblasti, vse vzvode v
               rokah, ni tistega poročila, ki je bilo, vseh treh sporočil, sprejela z vsemi
               posledicami in je zadeva bila zaključena. Toliko o tem.</p>
               <p>Druga stvar, kar mislim reči, je, da so mi nekateri očitali, ko sem govoril v imenu
               poslanske skupine, čeprav se o tem ne polemizira, da ni dostojno govoriti, kaj naj bi
               s tem denarjem naredili. Spoštovane kolegice in kolegi! Vem, da je varnost v
               Sloveniji potrebna. Vem, da je v svetu, v katerem živimo, v katerem se ljudje toliko
               bojimo eden drugega, da glavno delo, ki ga opravljamo, gre v to, da nakupujemo orožje
               pa vzdržujemo zdrave vojske, da takrat, dokler se človek najbolj boji svojega
               sočloveka - in v tem sistemu smo mi primorani kupovati orožje in jaz sem za to in
               nisem nasprotoval temu tolarju za obrambne namene. Mislim pa, spoštovane kolegice in
               kolegi, doslej, odkar se je pojavil obrambni tolar, so vselej z roko v roki šli
               zraven ostali tolarji, torej tudi šolski tolar. Tudi tolar v znanje, če hočete. Šli
               so z roko v roki, lahko mi verjamete. Do tega obdobja. Tolar - temeljni razvojni
               programi na področju izobraževanja itn. - se izteče naslednje leto. Mi bomo v jeseni
               sprejemali proračun za naslednji dve leti naprej in za leto 2009 nimamo več tolarja.
               Vlada bo delila tiste stvari po programih, za katere bo ona mislila, da so dobre, in
               bo pri tem uporabljala različne vatle za deljenje denarja. Mislim, da je treba vsemu
               svetu s tega mesta v Sloveniji jasno in glasno povedati, da doslej so bili poleg
               temeljnih razvojnih programov na področju obrambne vselej so jih tudi spremljali
               temeljni razvojni programi na področju šolstva; če hočete, po domače rečemo. Tokrat
               bo pa to prva vlada, ki tega ni naredila in je cel segment izobraževanja, cel
               segment, cel segment znanosti in tako naprej pustila na cedilu, v resnici pa v
               resolucijah vedno piše, da je to naše "prvo kladivo", s katerim se bomo uveljavili v
               Evropski uniji.</p>
               <p>In še tretja reč, ki sem jo mislil tukaj omeniti, je pa ta. Nekateri so dejali:
               časopisni članki in mediji. Mislim, da tako, kot je v tem obdobju zdaj, pod to vlado,
               še Državni zbor nikoli ni funkcioniral bolj kot to, da v glavnem živi od tega, kar
               dobi informacij iz medijev. Če pogledamo samo ustanovitev nadzorne oziroma neke
               delovne skupine za SOVO. Spoštovane kolegice in kolegi, mi, pooblaščenci v Državnem
               zboru, ki pokrivamo nadzor teh obveščevalnih služb, o tem nismo bili seznanjeni. In
               se mi zdi tak način brez enega konsenza iti, je to lomastenje slona po obveščevalni
               službi v trgovini s porcelanom. Pomislite, ko dajali tu, da so bile nepravilnosti v
               Banki Slovenije. Ali bo vlada potem tudi pet ministrov dala, pa 17 drugih gor, pa
               poslala preiskovat reči v Banko Slovenije? Ali smo pametni ali kaj nam je? Smo ja
               vendar v Evropski uniji in del zakonodaje in tudi del nadzora nad Banko Slovenije je
               odvisen od pogleda iz Evropske unije. Del nadzora in del kvalitete poslovanja
               Slovenske varnostne obveščevalne službe je odvisen tudi od njenega ugleda; o tem, kar
               pa zdaj z vladne strani od nekaterih ministrov prihaja v javnost, ni čuda, da pride
               inšpekcija iz Nata v Slovenijo, da te stvari malo uredi in da bomo imeli obveščevalno
               službo postavljeno na takšne temelje, da nam bo lahko v ponos, ne pa, da eno leto ali
               pa še manj, nekaj mesecev, pred predsedovanjem Evropski uniji, spoštovane kolegice in
               kolegi, imamo tukaj preiskovalke, imamo neke skupine z Vlado, da se delajo te stvari.
               Sam mislim, da te stvari kažejo na obsedno stanje v Sloveniji. Mi v opoziciji nismo
               bili tisti, da smo rekli, da bomo začeli s preiskovalnimi komisijami. Kdo je bil
               tisti, ki je že dve preiskovalni komisiji ustanovil? Ali je bila opozicija ali je
               bila pozicija? In to je narobe svet, spoštovane gospe in gospodje! In če imate -
               oprostite kolegi poslanci, vas cenim, iz pozicije - v rokah celo sodstvo, cel
               policijski aparat, službe... .../Smeh iz klopi./... (Ja, to so vaši uslužbenci, to so
               uslužbenci Vlade - ne bom o tem govoril... potem... Gospod Jerovšek, jaz ne vem, ali
               ste alergični name ali je kaj drugega, ampak nikoli mi ne pustite, da bi lahko jasno
               aritikuliral svoje mnenje. Ste se umirili?)...</p>
               <p>Zaradi tega pravim, če imaš to vse, da delamo - oprostite mojemu izrazu, ampak to,
               kar se dogaja, samo medije poglejte; na vseh različnih področjih afera za afero,
               afera za afero, namesto da bi bili ponosni, da imamo svojo državo, da bi poskušali
               res po demokratičnih poteh. Da bi prišli na resnico, smo pa mi poslanci vedno
               vrinjeni v "neke grešne kozle", ki na podlagi raznih člankov, raznih informacij, in
               razen tega preiskujemo in delamo to, kar bi morali delati izvoljeni in zakoniti
               državni organi.</p>
               <p>Jaz sem se nekako oddahnil po volitvah leta 2004, pa sem mislil, ta oblast bo pa
               enkrat prinesla demokracijo, da bomo imeli, kot so obljubljali, sproščeno Slovenijo.
               Gospe in gospodje, to, kar se sedaj dogaja, mogoče merim s prestarimi vatli ta
               dogajanja v državi, se pa meni, oprostite, res zares ne zdi sproščena Slovenija. Že
               med odnosi med pozicijo in opozicijo tu notri, da ne govorim še o odnosih nekaterih
               ministrov ali nekaterih visokih javnih uslužbencev do zainteresirane ali pa do druge
               javnosti. Mislim, da bi bilo dobro, namesto tega, da en drugemu podtikamo neresnice -
               jaz sem sedaj o eni govoril - bi bilo dobro, da združimo moči in da poskušamo,
               kolikor je v naši moči, brez pretiranega politiziranja pripeljati te stvari do konca;
               tja, kamor sodijo. Hvala lepa.</p>
            </sp>
            <sp xml:id="SDZ4-Redna-26-2007-03-30.sp55">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Školč. (Ne.) Ja, oprostite, sem videl. Gospod
               Jerovšek, replika.</p>
            </sp>
            <sp xml:id="SDZ4-Redna-26-2007-03-30.sp56">

               <speaker>JOŽEF JEROVŠEK:</speaker>

               <p>Hvala lepa. Najprej bom začel s tem, jaz imam svoj priimek in nisem samo kolega iz
               Slovenske Bistrice, ampak nič ne moti, če me je, ampak gospod Moge me je prej med
               poslansko skupino omenil in proučeval, ko sem z medklicem reagiral na neresnico, ki
               je bila navedena. In to je tudi klasičen institut v vseh evropskih parlamentih. In
               kot predsednik Odbora za zunanjo politiko vem,da je dosti več medklicev v vseh
               parlamentih. Nikdar pa se v evropskih parlamentih ni zgodilo, da bi poslanec za
               govornico podučeval kolege, ampak naj bo.</p>
               <p>Reagirati pa moram na to, ko je bilo izjavljeno, da zaradi samih nas, tistih, ki smo
               predložili končna poročila preiskovalnih komisij, so se ta poročila obravnavala...
               Vsi, ki smo sedeli v tem parlamentu vemo, kako, spretno se je izogibalo obravnavi
               tega in to je prihajalo zgolj iz takratne Liberalne demokracije, takratne večine, ki
               je praktično večino v parlamentu imela, s seje na sejo. Jaz sem svoje poročilo predal
               še v času vlade Liberalne demokracije in je bilo na seji. Tu mi ne podtikati. Vemo,
               da ni bilo političnega interesa. Odhajali ste z obstrukcijo, da je bila seja
               zaključena in se je moralo preložiti na drugo sejo. Takrat se je prelagalo na konec
               seje vse, kar je bilo s prejšnje seje preneseno, in tu nima smisla... Izjemen strah
               je vladal, izjemen strah je v vaših vrstah vladal, ampak kljub temu so preiskovalne
               komisije naredile svoje, minister Bandelj je bil interpeliran in tako naprej.</p>
               <p>In še ena stvar. Ko je gospod Moge rekel, da imamo v rokah vse sodstvo v tem
               mandatu, to je ena najbolj pritlehnih političnih diskreditacij in politično najbolj
               nevarna. Sam s slovenskim sodstvom nisem zadovoljen, s trenutnimi rezultati, vendar
               se bom pa zavzemal do zadnjega za njegovo neodvisnost, in sodstvo v Sloveniji je
               neodvisno. Po tezi, ki jo je kolega Moge pred mano izrekel, bi torej pomenilo, da ker
               imamo v rokah sodstvo, je sodstvo razsodilo v zadevi Petek, obsodilo storilce,
               naročnike in tako naprej. Žal se to ni zgodilo in do tega konca ni prišlo. Še enkrat
               pa moram reči...</p>
            </sp>
            <sp xml:id="SDZ4-Redna-26-2007-03-30.sp57">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, tri minute so potekle. Hvala lepa. Besedo ima gospod Alojz Sok.</p>
            </sp>
            <sp xml:id="SDZ4-Redna-26-2007-03-30.sp58">

               <speaker>ALOJZ SOK:</speaker>

               <p>Hvala za besedo, spoštovani predsedujoči. Kolegice poslanke in poslanci! Čisto kratek
               prispevek k tej razpravi bi želel dodati, ker sem bil poslanec tudi v prejšnjem
               sklicu Državnega zbora.</p>
               <p>Zavedam se, da komisija, takšna, kot je tudi danes predlagana, je instrument
               opozicije, popolnoma legitimna zahteva in Državni zbor bo nedvomno to komisijo na
               željo opozicije tudi ustanovil. Drugo je seveda, kaj bo končni rezultat te komisije.
               Sam se spomnim primera iz prejšnjega mandata, ko je naš poslanski kolega, gospod
               Branko Kelemina, izdelal poročilo o prodaji električne energije za časa dveh
               direktorjev, direktorja Korošca pa gospoda Tuerka, ki je bil potem v vladi, ki jo je
               vodila LDS, takoj zamenjan. Dejansko je pripravil poročilo o cenah elektrike "v
               nulo". In dokazal tu v parlamentu, kako je ta prodaja in preprodaja potekala, kakšni
               so bili zaslužki in tako naprej. Mi smo zato, ker takratna vladajoča koalicija
               poročila ni želela sprejeti, seveda ne sprejeti sklepov, ki jih je komisija
               predlagala, obstruirali sejo. Spomnim se gospoda Kelemine, ki je sam tu sedel in
               nekako štiri ure razlagal, obrazlagal, odgovarjal, nobenega od sklepov takrat vladna
               večina ni sprejela. Rezultat dela je bil po vsem tistem, kar je gospod Kelemina v to
               vložil, na koncu nič. Zato takšne komisije ne morejo imeti neke velike veljave,
               parlament pa, na kar ste nekateri danes že opozarjali, tudi ne velikega renomeja med
               ljudmi, in to je seveda posledica tega dela.</p>
               <p>Kar se tiče velikega pompa, ki je bil tudi takrat sprožen ob prodaji Mercatorja, pa
               tudi, ko je bila ustanovljena komisija, katere delo smo potem še razširili, bi pa
               želel na to, kar je rekel gospod Cvikl. On je danes tu zatrdil, da je Računsko
               sodišče povedalo, da je bil posel škodljiv. Poročila Računskega sodišča še ni, gospod
               Cvikl. Jaz sem takoj reagiral in prosil naše strokovne službe, narejen je nek
               osnutek, kar se tiče KAD-a, pri SOD-u še ne, poročila ni, očitno vi imate neke
               podatke kot predsednik komisije za nadzor, ki jih ne bi smeli imeti v tem trenutku,
               ker še ni poročila in to poročilo ni dostopno. Vi ste pa danes že napovedali, kaj bo
               v tem poročilu pisalo. Rad pa bi vas seznanil, to dobro veste, odločitve Evropske
               komisije, ki je na pritožbo novinarja Financ Boštjana Osenika zapisala, da pri
               Mercatorju ni šlo za - bom kar prebral: "...čeprav premoženja davkoplačevalcev v
               Mercatorju država ni prodala z javnim natečajem, je cena odsevala pošteno vrednost",
               je v včerajšnji odločitvi zapisala Evropska komisija, ki je tudi napisala, da tu ni
               šlo za nobeno kršitev zakonodaje. Tako, da to pa imate vi kot predsednik in bi torej
               s tem lahko potem tudi to zadevo, kar se tiče vaših insinuacij, na nek način
               zaključili, ne pa, da jih stalno znova ponavljate.</p>
               <p>Rad bi k vsemu temu dodal še naslednje. Okrog tega nakupa oklepnikov je bilo veliko
               govora na pristojnem odboru. Člani odbora so si ogledali dokumentacijo na
               ministrstvu, mi smo imeli izredno sejo tukaj v parlamentu. Kot poslanec pa bi rekel,
               da se mi zdi za našo državo sila nenavadna, da tako, pred svetovno javnostjo
               razkrivamo vse te podatke, s kakšno obrazložitvijo razpolagamo, kaj smo kdaj kaj
               kupili, kje smo naredili kakšno napako. In bom rekel, da sem se počutil prav
               nelagodno, ko je, recimo, na izredni seji poslanski kolega Zmago Jelinčič Plemeniti
               tukaj nizal poleti, kaj vse je bilo nabavljeno in kaj vse v naši oborožitvi "ne
               štima". Jaz mislim, gospe in gospodje, da tega neka resna država, nek resni parlament
               ne dela. Bil sem ob neki priliki v parlamentu v Pragi, kjer so razpravljali o nakupu
               nekih letal, ravno tako sta se pozicija in opozicija okrog tega zavzemali za različna
               stališča, različno argumentirali, ampak tega niso delali pred očmi javnosti in, tako
               bi rekel, vsem sosednjim državam razkrivali svoj vojaški arzenal, to, kar delamo mi v
               tej državi. In tudi to nam, spoštovani predsednik odbora za obrambo, ni v čast, ker
               vi kot predsednik projecirate vse te zadeve in to dajete kot pobudo in zbirate
               podpise in tako naprej. Ne vem, mogoče sem naiven, ampak kot poslanec mislim, da se
               to na takšen način ne dela. Mi smo se zavezali takrat, ko smo stopili v zvezo Nato,
               da bomo dejansko dva procenta bruto družbenega produkta namenjali za vojaško
               oborožitev. Seveda je to zelo dosti, če je ta bruto družbeni produkt preko 6 tisoč
               milijard, vsak si lahko izračuna, koliko to je in lahko to preračunavamo, če hočete.
               Koliko vrtcev, koliko šol, koliko bolnišnic ali pa, če hočete, občinski cesti in tako
               naprej - ampak, to je pač posledica tega, da smo danes v zvezi Nato in da moramo
               skozi to seveda tudi soprispevati kot država svoj delež v tej svetovni strategiji
               obrambe pred ne vem, terorizmom, in podobnimi zadevami, ki se danes pojavljajo.
               Poglejte, tudi Slovenija je skozi to seveda še kako ogrožena in skozi te nove
               konflikte, ki se pojavljajo v svetu, lahko še kako prizadeta. To so seveda dejstva,
               in jaz mislim, da to nabiranje političnih točk na takšen način seveda ne vodi
               nikamor. Je pa res, da opozicija ima to možnost, da ste to komisijo zahtevali, da
               boste to komisijo dobili in seveda da je tudi potem povsem legitimna pravica
               pozicije, da pa v tej komisiji, če pa ne v tej, pa v kakšni drugi, razširi to
               preiskavo še na kakšne druge nakupe, ki pa jih je bilo za časa 12 let neke druge
               vlade najverjetneje veliko več, kot jih za časa dveletnega vladanja te vlade. Hvala
               lepa.</p>
            </sp>
            <sp xml:id="SDZ4-Redna-26-2007-03-30.sp59">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anderlič.</p>
            </sp>
            <sp xml:id="SDZ4-Redna-26-2007-03-30.sp60">

               <speaker>ANTON ANDERLIČ:</speaker>

               <p>Srečo imate, gospod Sok, da sem na vrsti, kajti drugače bi dvakrat govoril o vaših
               stvareh: enkrat kot repliko in drugič kot seveda razpravljavec, ki bi prišel na
               vrsto. Ali zavajate, ne veste, ali kaj drugega? Ko govorite o tem, da so
               parlamentarne preiskave instrument opozicije, bi vendarle moral imeti toliko, bi
               rekel, spoštovanja do nas vseh in do javnosti, ki to spremlja, da bi vedeli, da je to
               instrument parlamenta. In ne nazadnje dokaz za to, sta dve ustanovljeni parlamentarni
               preiskovalni komisiji v tem mandatu, ki ju je zahtevala pozicija, tudi z vašim
               podpisom. Ste drugi ali tretji podpisani na tistih zahtevah. In to, ko gre za prodajo
               o deležu KAD-u in SOD-u takrat, ko ste prehiteli v fotofinišu pri vložitvi zahteve za
               preiskavo v zvezi z Mercatorjem, ste vi pač vložili neko drugo in jo vodi koalicijska
               poslanka. Ko je šlo za tožilce, ste prav tako jo ustanovili in jo vodi koalicijski
               poslanec. Torej, čemu zavajate, čemu govorite neresnice? Predpostavljam pa, da ni
               nujno, da poznate to določbo čisto točno in se lahko se tudi zmotite pri tem, ampak
               to ni kakšna velika vrlina.</p>
               <p>Ko gre za poročila iz prejšnjih sklicev, gospod Sok, morali se boste spomniti ali
               soočiti z dejstvi, da je Bajukova vlada v letu 2000, in takrat je bil gospod Podobnih
               predsednik Državnega zbora, v večini, v večini v koaliciji in tista koalicija ni
               želela dati na dnevni red. So datumi, eden od predhodnikov, ki je vešč v tem, ki bi
               mogoče tudi s časovnim strojem nazaj obrnil čas, bi najbrž to znal pojasniti - sicer
               gre iz dvorane, mu ne bo uspelo, mogoče kdaj drugič.</p>
               <p>In ko govorite o namenu; tudi na kolegiju je bilo veliko govora o poštenih namenih,
               o čistih namenih, danes se je govorilo o namenih s strani gospoda Jerovška - ker se
               mu mudi, da bo slišal, da mislim tudi na njega - pa še s strani nekaterih drugih
               razpravljavcev, ampak, gospodje, jaz ne vem, o katerih namenih vi govorite - poštenih
               ali nepoštenih! Jaz govorim o namenih, ki so navedeni, namen parlamentarne preiskave
               je v 10-ih točkah. V 10-ih točkah! Treba je ugotoviti, ali je minister za obrambo s
               tem, ko je eksplicitno zahteval od predsednika Državnega zbora sledeče, citiram:
               "Glede na to, da v Zakonu o gospodarskih družbah, Zakonu o poslancih, niti v
               Poslovniku Državnega zbora ni ustreznih določb, na podlagi katerih bi bilo možno tudi
               pri varovanju poslovne skrivnosti tako kot je to omogočeno po Zakonu o varovanju
               tajnih podatkov, ki določa, da imajo poslanci dostop do tajnih podatkov že na osnovi
               zakona." Poslanci imamo dostop do vseh podatkov, ki nastanejo v Republiki Sloveniji,
               in je to namerno zavlačevanje, preprečevanje, črno na belem, kako preprečiti
               poslancem vpogled v podatke! Prva alineja, torej to je namen, ugotoviti zakaj je to
               počel: ali zato, ker ni želel tisto, kar bi bilo potrebno, gospod Sok, ko pravite
               "smo se zavezali, ko smo vstopili v partnerstvo z drugimi državami v zvezo Nato, da
               bomo namenili 2% družbenega bruto proizvoda za te namene". Veste, kaj smo se tam
               zavezali? Da bomo denar za te namene porabljali, namenjali transparentno, pregledno
               in da bo vsak tolar, vsak evro pod kontrolo parlamenta, če hočete Odbora za obrambo,
               Komisije za nadzor proračuna in tako naprej. To smo se zavezali! Na vsakem srečanju,
               kjer je diskusija o teh vprašanjih, je na prvem mestu transparentnost, preglednost in
               podobne stvari. Zato, da ne prihaja več do zlaganih zadev, tudi v nekaterih drugih
               parlamentih, kjer je v preteklosti zaradi preiskovalne komisije padel en predsednik,
               če hočete Nixon, pa če je preiskovalna komisija pred kratkim ugotovila, da so bili
               podatki v zvezi z napadom na Irak zlagani, da ni bilo to, kar so trdili - za to so
               namenjene preiskovalne komisije. Ne gre za to, da bi mi kazali sosedom, kaj imamo mi
               za skrivati. Mi imamo instrumente zapiranja sej, čuvanja podatkov, zakon nas
               zavezuje, da se moramo držati, če ne, smo za to odgovorni. Izkoristimo to. Avstrijci,
               mislite, da imajo za to preiskovalno komisijo o nakupu "evrofighterjev", tistih
               avionov za blazno razliko, da bodo Slovencem povedali kako naj kupimo avion, kar je
               tudi pisalo, da jih bomo še nekaj za vojaške potrebe. Tudi o "eurofighterjih" je bilo
               pred časom v časopisu napisano. Pa tudi še v kakšnih drugih. In Avstrijci nimajo
               preiskovalne komisije za to. Vi ste imeli osem let priliko, da o tem razpravljate kot
               predsednik odbora in se lahko pogovarjava še naprej. Ko govorite o tem, torej
               mislite, da Avstrijci delajo zaradi nas to, da nam pomagajo, da bi se mi lažje
               odločili. Ne. Zaradi sebe delajo, ker hočejo pregled nad porabo tega denarja. To je
               vse povsod, v vseh demokratičnih civiliziranih državah, samo pri nas očitno je bolj
               pomembno, da minister napiše, da noče dovoliti vpogleda in da ne vidi podlage in da
               ne bo dovolil. Potem pa, ko pa mu predsednik Državnega zbora ni mogel sugerirati pri
               tem njegovem početju oziroma asistirati pri njegovem početju, je dovolil, da smo šli
               pogledati.</p>
               <p>In ko govorimo o tem, kaj je posrednik; ja pa vendarle je treba ločiti, ali gre za
               nakup vojaške opreme ali pa kilo kave. Jasno je, da se vsak gostinec ne bo šel
               pogajat direktno k proizvajalcu kave, ampak so za to posredniki. In razlika med
               namensko proizvodnjo, med tistim, kar delajo države, vse države delajo tako, da se
               direktno pogovarjajo, dogovarjajo in sklepajo določene posle, ki so take narave, da
               je treba to delati na ta način. Tako so to, milo rečeno, neprimerljive stvari. Lahko,
               da gre za namerno zavajanje, da bi s tem povzročili neko zmedo, kot češ, če lahko
               prodajajo nekaj, lahko menda tudi kaj drugega preko posrednikov. Ne. Ko gre za tako
               vrsto proizvodov, se države odločajo oziroma tisti, ki so za to odgovorni, za
               direktne pogovore, za pogajanja - zato seveda, da dobijo nižjo ceno! Si prav mislim,
               kako bi bilo, če bi takrat, ko so bili pozvani, saj tukaj je šlo za poziv slovenske
               države ne Rotisu, ampak Patriji, če bi rekli, mi pa se z državo ne pogovarjamo, če ne
               bo Rotisa zraven. Lepo vas prosim! Oni so vendarle resen proizvajalec, so resen
               dobavitelj, ne samo v Slovenski vojski, tudi poglejte, komu so že prodali in kaj so
               prodali, ker je to na internetu, gospod Sok, vse se da prebrati, ni to nič tajnega v
               tem smislu in zelo težko boste našli primer, kjer je posrednik pri takih zadevah. In
               tam, ko gre za mnogo večje, mnogo drugačne zadeve, kaj šele, ko gre za tole, ko bi
               lahko tudi se to pogovarjali, ampak to je stvar razumevanja, to je stvar prepričanja,
               kaj kdo želi slišati. Jaz želim samo to, da Državnemu zboru, javnosti povemo, da res
               s tem, ko smo šli v zvezo Nato, imamo čas in denar, namenjen za te stvari, ampak to
               porabljamo v določenem času na tak in tak način. Vsak evro mora biti na mizi jasen,
               kam je šel, v katere namene. In to je vse in nič drugega tukaj ne pride v poštev,
               skrivanje s takšno ali drugačno skrivnostjo, tudi primerjave me konec koncev ne
               zanimajo .../Opozorilni znak za konec razprave./... z dobavami na nekaterih drugih
               področjih.</p>
            </sp>
            <sp xml:id="SDZ4-Redna-26-2007-03-30.sp61">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Sok, replika.</p>
            </sp>
            <sp xml:id="SDZ4-Redna-26-2007-03-30.sp62">

               <speaker>ALOJZ SOK:</speaker>

               <p>Čisto na kratko gospodu Anderliču bi rad repliciral. Seveda so komisije,
               parlamentarne komisije! Ampak še enkrat povem, opozicija ima vso legitimno pravico,
               da zahteva ustanovitev takšne komisije. In kar se tiče Mercatorja, vi ste zahtevali
               ustanovitev komisije, ki naj bi pogledala prodajo v zvezi z Mercatorjem in sem vam
               danes tudi prebral, kaj je odgovorila v zvezi s tem Evropska komisija. Niste pa se
               strinjali s tem, da se ob prodaji Mercatorja vključi pregled še tistih prodaj, ki pa
               jih je vaša koalicija izvršila v 12-ih letih. In ker se s tem niste strinjali je,
               gospod Anderlič, povsem na mestu, da je pozicija, ki je po 60-ih letih prišla na
               oblast, to zadevo razširila, potem pa ste nekako užaljeno reagirali in pri tej
               komisiji niste želeli več sodelovati.</p>
               <p>Kar se pa tiče tega nakupa oklepnikov, vam, gospod Anderlič, je kot predsedniku
               odbora bilo na vse odgovorjeno, vse ste si lahko pogledali, drugo pa je, ali ste vi s
               tem zadovoljni, ali je to za vas dovolj transparentno ali ne. Jaz predpostavljam, da
               za vas ne bo to nikoli dovolj transparentno, pa če vam dajo še ne vem kakšno gradivo.
               Hvala lepa.</p>
            </sp>
            <sp xml:id="SDZ4-Redna-26-2007-03-30.sp63">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Anderlič, imate besedo kot predlagatelj.</p>
            </sp>
            <sp xml:id="SDZ4-Redna-26-2007-03-30.sp64">

               <speaker>ANTON ANDERLIČ:</speaker>

               <p>Gospod Sok, pa vendarle ne verjamete sami sebi tega, kar govorite. Če verjamete,
               potem res ne vem, ali govorim čisto v prazno, citiram: "Ni bilo možnosti vpogleda."
               Tukaj v tem zboru je bilo povedano, da bo 25 oklepnikov kupljenih brez opreme in da
               nihče ne ve, koliko bodo stali. V dokumentih Državnega zbora in Vlade imamo
               opredeljeno, kaj naj bi kupili, za koliko denarja, kdaj naj bi dobili. In tega
               odgovora noče tukaj dati. Pri nas je nekaj očitno na delu, kar je, vsaj takrat, ko
               sem bil jaz majhen, je bilo približno tako: če smo šli k sosedu "rabutati" češnje, pa
               me je mama dobila, je rekla: "Tega pa ne smeš početi, pojdi prositi, pa ti bodo
               sosedje dali". Pa jaz rečem: "Ne, ne, saj smo vsi, saj so tudi sosedovi, so tudi oni
               tretji, so ne vem kaj!" Ja, lepo vas prosim! Konkretna zadeva: opredelitev v namenu
               preiskave, v obsegu preiskave za nosilce funkcij v tem mandatu. Veste, gospod Sok,
               preiskovalna komisija z največjo težo so volitve. In te volitve so bile vmes in so
               opravile svoje. Sedaj imamo opravka, tisto, kar je bilo - še enkrat vam pravim, noben
               problem ni, pridite, zahtevajte, naredite, tako kot se to naredi, in bomo videli, če
               je še kakšen nosilec politične funkcije, bomo razpravljali tudi o tem. Ampak ko
               govorimo o instrumentu nadzora, je pa jasno, da gre za tiste ljudi, ki so v točno
               določenem času imeli javno pooblastilo, da razpolagajo z javnim denarjem velikih
               količin, da morajo takrat, ko se jih v parlamentu vpraša, povedati do centa natančno
               kam, zakaj so ta denar namenili. Nikjer ne boste našli druge razlike v vseh
               demokratičnih parlamentih od tega, kar jaz govorim. Samo za to gre. Tukaj naj se
               pojasni. Ali mislite, da bi bilo treba preiskovalno komisijo narediti, če ne bi
               ignorirali Državni zbor, javnosti, podcenjevali vse, da češ, nekaj bomo pokazali,
               nekaj bomo skrili, skrili bomo pod poslovno skrivnost in gremo naprej. Ne! To, zakaj
               pa niste hoteli končnih poročil v tistem pol leta Bajukove vlade, bo pa treba
               povedati: bivši predsednik parlamenta, sedanji minister spet v tej vladi, in sedanji
               minister v tej vladi, takratni predsednik vlade, ki je imela večino v tem parlamentu
               in tega ni želela. To je tisto, kar najbrž bo potrebno v naših pogovorih vnaprej
               spoštovati. Če bomo mi nekaj spraševali, tisto, kar je opozicijsko, kot pravite, ima
               opozicija pravico, da boste odgovarjali, nič drugega in da bo javnost presojala, ali
               so bila sredstva namenjena transparentno za prave stvari in ali je res ta država
               dobila najboljše za davkoplačevalski denar. To je vse.</p>
            </sp>
            <sp xml:id="SDZ4-Redna-26-2007-03-30.sp65">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zvonko Černač.</p>
            </sp>
            <sp xml:id="SDZ4-Redna-26-2007-03-30.sp66">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem prisotnim! Spoštovane kolegice in kolegi! Res bi se
               lažje pogovarjali, če bi danes razpravljali o ustanovitvi preiskovalne komisije, ki
               bi preiskovala odločitev, zakaj je minister izbral Viator in Vector z 10 milijard in
               več dražjo ponudbo z izdelkom, katerega še prototip v času oddaje ponudbe ni bil na
               voljo oziroma ni bil izdelan. Mnogo lažje bi bilo in mislim, da bi bilo mnogo bolj
               neproduktivne debate, ki jo danes poslušamo kot neko reprizo izredne seje z dne 15.
               februarja.</p>
               <p>Kdaj se je pravzaprav ta zgodba o oklepnikih začela? Ali se je začela v letu 2004,
               ko je takratni minister, vaš kolega, gospod Anderlič, Grizold v okviru srednjeročnega
               obrambnega programa trasiral to pot za teh 135 oklepnikov v količini in v okvirni
               predračunski vrednosti 63 milijard, ki se do danes ni bistveno spreminjala? Ali
               mogoče takrat, ko je Državni zbor prejšnjega sklica v juliju 2004 sprejel resolucijo
               o dolgoročnem programu razvoja in opremljanja Slovenske vojske in to isto materijo v
               njej obdelal? Ali takrat ko je pred vstopom v zavezništvo v letu 2004 bilo dano
               zagotovilo prejšnje vlade o 2% BDP-ja za vojsko, ki ga očitno še nekaj časa ne bomo
               dosegli? Takrat se niste oglašali, nasprotno.</p>
               <p>Predsednik Odbora za obrambo, spoštovani kolega Anderlič, je ob obisku švedske
               ministrice za obrambo enkrat lani pojasnjeval, kako je nujno, da naša vlada uresniči
               zavezo, ki je bila dana, sedanja vlada, o 2% BDP-ja in da očitno še nekaj časa tega
               cilja ne bomo dosegli. Če se v vseh teh obdobjih niste o teh stvareh oglašali in
               niste problematizirali dodatnega denarja za potrebe opremljanja Slovenske vojske,
               potem mislim, da tudi danes nimate več nobene moralne pravice, da o teh stvareh
               moralizirate, predvsem ne na takšen način, koliko bolnišnic, šol, stanovanj in še
               česa drugega bi na račun teh sredstev lahko zgradili. Takrat bi lahko stvari
               postavili drugače in se danes o tem ne bi pogovarjali.</p>
               <p>Kdaj se je torej zgodba začela, kdaj se je zares začela? Spomnili se boste,
               spoštovani kolega Anderlič, da se je dejansko začela tisti trenutek, ne takrat, ko je
               bila dana namera, da se zbirajo ponudbe in tako naprej, vse to se je seveda vedelo v
               teh krogih, ki se s tem ukvarjajo, ampak začela se je tisti trenutek, ko je prišlo v
               javnost, da Viator&amp;Vektor oziroma Sistemska tehnika ne bosta izbrana. Takrat so
               se začele te izredne seje, takrat se je začela cela kolobocija okoli tega, ker vemo,
               vaš strankarski kolega, spoštovani gospod Anderlič, Pavček, direktor holdinga in
               večinski lastnik tega holdinga Viator&amp;Vektor ni dobil posla. In to kljub temu,
               zanimivo, da je imel v času trajanja razpisa po njegovih lastnih izjavah, ki jih je
               dal v enem od medijev, kar ste nam predložili v tem gradivu, na obisku tudi razne
               obiskovalce v "visokih činih", kot se je sam izrazil. Takrat se je v bistvu ta cela
               zgodba začela. Do takrat pa ni bila sporna ne količina, ne višina posla, ničesar. In
               trdno sem prepričan, da teh izrednih sej in tudi te današnje razprave in komisije
               oziroma preiskovalne komisije ne bi bilo, v kolikor bi bil izrab drug ponudnik, ki
               vemo, za katerega bi bilo plačati treba več kot 10 milijard tolarjev več
               davkoplačevalskega denarja, kar v primerjavi, ki ste jo nekateri danes tako iz rokava
               stresali, pomeni okoli 500 stanovanj za mlade.</p>
               <p>Vsi ti postopki razgalijo način, na katerega ste bili navajeni delati, ko ste bili
               na oblasti. Ta način je najbolj plastično potrdil vaš predsednik gospod Kacin včeraj
               v Trenjih, ko je na vprašanje ministra za obrambo, zakaj so bili nabavljeni pilatusi,
               zakaj imamo danes te avione, kje je razlog, da jih imamo, ker so nepotrebni, gospod
               Kacin je dejal: "Zato, ker jih vi še niste prodali, gospod Erjavec." Te neracionalne
               nabave, o katerih je bilo toliko govora, ki so se vrstile v vseh teh letih vaše
               vladavine, ne more rešiti nobena preiskovalna komisija, nobena. Žal je prepozno.
               Denarja, ki je bil po nepotrebnem porabljen za projekte, ki so očitno služili samo
               nekim drugim namenom, ne obrambnim in ne namenom večje varnosti te države, ne bomo
               nikoli več videli v državnem proračunu. In res je, najboljša preiskovalna komisija so
               vedno samo volitve, s tem se je pa res mogoče strinjati. To je ena izmed redkih
               stvari, s katero, spoštovani gospod Anderlič, se tudi jaz strinjam. Hvala lepa.</p>
            </sp>
            <sp xml:id="SDZ4-Redna-26-2007-03-30.sp67">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Robert Hrovat. Prosim.</p>
            </sp>
            <sp xml:id="SDZ4-Redna-26-2007-03-30.sp68">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik. Spoštovani prisotni. Takoj na začetku bi
               rad povedal, da kar se tiče ustanovitve preiskovalne komisije, absolutno nimam
               nobenega zadržka in sem tudi jaz eden izmed tistih, ki si želim, da končno, s končnim
               poročilom ovržemo vse te sume in dileme, ki se porajajo v zadnjem času.</p>
               <p>Moram reči, da je bilo v današnji razpravi - glede na to, da sem član Odbora za
               obrambo, ki sem imel možnost mogoče videti nekaj več stvari kot nekateri, ki so bili,
               lahko rečem, najbolj glasni danes - izrečenih kar nekaj polresnic, ugibanj, lahko
               rečem tudi kakšna neresnica vmes. Očitno je treba še enkrat povedati, da minister
               dejansko ni onemogočal nadzora; to je bilo danes večkrat povedano. Ni ga onemogočal,
               do ogleda kompletne dokumentacije, razpisne dokumentacije, do pogodb, vseh zadev, ki
               smo jih obravnavali na ministrstvu, kjer smo bili tisti člani odbora, ki smo si to
               želeli ogledati. Gledali smo iste knjige, in zase lahko rečem, da sem bil z videnim
               zadovoljen. Tam je bilo točno opredeljeno, koliko konfiguracije je bilo predvidene.
               In med temi v razpisni dokumentaciji ter temi petimi konfiguracijami je bilo tudi
               osnovno vozilo. Torej ne gre za neko nasprotje, da je bilo v razpisni dokumentaciji
               zapisano nekaj, potem pa kupljeno povsem nekaj drugega. To enostavno ne drži. Zdaj se
               bo ta preiskovalna komisija s tem soočila in bo to tudi točno lahko videla in se
               opredelila do tega. Imam občutek, da vse, karkoli bi nam ministrstvo prineslo,
               povedalo, ali pa predstavniki ministrstva, s čimerkoli bi se seznanili, za nekatere
               nikoli ne bi bilo dovolj. In to me moti. Menim, da v tem času ni bilo nikakršnega
               skrivanja, vse je bilo transparentno, nam na voljo, z vsemi stvarmi smo se seznanili.
               Zato gre danes v marsičem tudi precej za zavajanje.</p>
               <p>Dejstvo je, da smo se Slovenci odločili za Nato. To pomeni, da smo si pridobili
               določene ugodnosti, zagotovili smo si varnost, s tem smo pa, jasno, prevzeli tudi
               nekatere odgovornosti. In ta odgovornost je pač odstotek BDP-ja, ki ga moramo
               namenjati za Slovensko vojsko. In v letu 2007 je ta odstotek 1,6, v letu 2008 1,8
               BDP-ja in v letu 2009 bomo prišli na tista 2%, o katerih smo se danes večkrat
               pogovarjali. In v te okvire je vključena tudi nabava teh osnovnih sredstev, da
               Slovenska vojska lahko sploh funkcionira. /Opozorilni znak za konec./ Za takšno
               vojsko smo se odločili.</p>
               <p>Škoda, ker mi je časa zmanjkalo, ker bi lahko še marsikaj povedal. Ampak kljub
               vsemu, jaz verjamem, da bo naš predstavnik, ki bo v tej komisiji, zagotovo na
               določene stvari... /Izklop mikrofona./</p>
            </sp>
            <sp xml:id="SDZ4-Redna-26-2007-03-30.sp69">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Horvat. Izvolite.</p>
            </sp>
            <sp xml:id="SDZ4-Redna-26-2007-03-30.sp70">

               <speaker>JOŽEF HORVAT:</speaker>

               <p>Hvala lepa, gospod podpredsednik. Spoštovane kolegice in kolegi! Če bi jaz bil avtor
               ali pa soavtor Poslovnika Državnega zbora Republike Slovenije, bi tej točki dal samo
               kakšnih pet minut, ko bi predsedujoči prebral akt o odreditvi parlamentarne preiskave
               na podlagi zahteve ne 38, tu je napaka, ampak 32 poslank in poslancev.</p>
               <p>Danes se je govorilo o vsem mogočem, celo o Hrvaški, o bolnicah, kliničnih centrih in
               tako dalje. Mene je sram. Mučimo sami sebe in mučimo slovensko javnost, ki nas
               spremlja in ni čudno, da ima tako zelo nizek "rating" ta državni zbor. In če govorim
               o aktu, ki je nastal na osnovi zahteve spoštovanih kolegic in kolegov, potem moram
               reči, da je ta zahteva na 3. strani, v drugem odstavku zavajajoča ali pa, da celo
               laže! In to je druga napaka, zaradi katere me je tudi sram. Namreč piše takole:
               "Poleg tega je bila članom Odbora Državnega zbora Republike Slovenije za obrambo
               vztrajno odrekana pravica vpogleda v pogodbeno dokumentacijo..." in tako naprej. Če
               bi bili pošteni, bi napisali, "končno pa smo le dobili dokumentacijo na vpogled." In
               tu pogrešam malo več resnice. Ni mi pa jasno, res je, da je da nisem parlamentarec z
               dolgo kilometrino, tako kot kolega Anderlič, pa predsednik Odbora za obrambo, ki
               lahko skliče sejo - dve na dan, eno dopoldne, eno popoldne, da naredi dnevni red, da
               zahteva izredno sejo,.../opozorilni znak za konec razprave/... danes imamo pravzaprav
               spet eno izredno sejo in potem zahteva še preiskovalno komisijo. Te zadeve mi
               preprosto, po neki kmečki logiki ne gredo skupaj. Hvala lepa.</p>
            </sp>
            <sp xml:id="SDZ4-Redna-26-2007-03-30.sp71">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi besedo še predlagatelj?</p>
            </sp>
            <sp xml:id="SDZ4-Redna-26-2007-03-30.sp72">

               <speaker>ANTON ANDERLIČ:</speaker>

               <p>Nisem prepričan, da se kmečka logika kaj bistveno razlikuje od splošne logike, ko gre
               za primerjanje nekaterih enostavnih stvari. Ampak res, za to gre! V tej zahtevi
               natančno piše, da je bilo odklanjano in preprečevano in imam dokument tukaj, ki ga
               imate tudi vi. Preberite si ga, lepo vas prosim. In govoriti o laž ni pošteno, ni
               pošteno in govoriti o tem, da sam nisem od prvega dne naprej spraševal, skliceval
               seje, dajal pobude za to, da se opravi primerjava zahtevanega, razpisanega,
               kupljenega in konec koncev, kaj je tisto kar naj bi dobili.</p>
               <p>Gospod Černač je seveda šel, ampak jaz niti enkrat nisem problematiziral ne 2%, ne
               nakupov 8x8, ampak tisto, kar je elementarno parlamentu, parlamentom vseh
               demokratičnih držav, da vrši demokratični nadzor. Mi smo prišli na izredni seji do
               ugotovitve, da ne vemo, koliko bodo na koncu oklepniki stali. Ne želijo, ne znajo, ne
               vem zakaj, povedati. Pravijo: "Smo kupili še 25 oklepnikov, ki so zdaj boljša cena.
               Kaj pa vemo, kaj bo kasneje!" Mogoče tudi ne vedo, če jih bodo rabili. Ampak kljub
               temu gre za to ogromno državnega denarja. In ne se spraševati kot parlamentarec, kot
               nadzornik o tem vprašanju. In ravno zaradi tega, ker smo imeli po vztrajnem, res
               vztrajnem vztrajanju možnost vpogledati v dokumentacijo in razpravljati tukaj, smo
               ugotovili, da so razlike in jih nočejo pojasniti. In ker jih nočejo pojasniti, jih je
               treba razčistiti z demokratičnimi sredstvi. In to je seveda parlamentarna preiskava.
               Demokratično sredstvo. Gospod Černač je po nemarnem, po mojem se mu že sanja od tega,
               vsaj 15-krat omenil moje ime. Ampak govoril je o stvareh, o katerih jaz nikoli niti
               diskutiral nisem, niti se mi je sanjalo o tem, da bi z njim o tem polemiziral, kajti
               zmeraj on govori - o rabutanji češenj sem že prej govoril, tako da nima smisla, da
               ponavljam. Ampak dragi gospodje in gospe! Če ne razumete ali ne želite razumeti, da
               ni nobene res najmanjše skrbi, da vi ne bi ugotovili, kaj je bilo smotrno ali kaj ni
               bilo smotrno nabavljeno v preteklem času, ni. Ampak presojati to danes za 15 let
               nazaj, v luči čisto neke druge diskusije, kot pa je diskusija o konkretni nabavi, ki
               je pa kljub vsemu v fazi odločanja in preverjanja na drugi strani, ali gre za
               transparentnost tega posla ali ne. Samo za to gre. In vsak minister, vsaka vlada,
               vsaka koalicija bi bila še kako zainteresirana, da pri prvem vprašanju pojasni še
               več, kot je res in bi bilo potencialno lahko za prvim postavljeno še drugo vprašanje,
               ne pa, da smo v situaciji, da izkoristimo vse demokratične poti, pa moramo na koncu
               se poslužiti še parlamentarne preiskave. In to je tisto, kar skrbi, in to bi moralo
               skrbeti predsednika vlade, to bi moralo skrbeti vse ministre in vse poslance in
               poslanke, predvsem koalicije.</p>
               <p>Če je to način, potem ne vem, kako se nam piše. In je ni stvari, ki jo lahko še tako
               globoko skrijete, da slej kot prej ne bi prišla na dan. In verjamem, da bo slovenska
               javnost, tudi če jaz ne bom skliceval sej, prišla enkrat do dogovora, kako, na kakšen
               način je bilo teh silnih stotin milijonov evrov porabljenih.</p>
            </sp>
            <sp xml:id="SDZ4-Redna-26-2007-03-30.sp73">

               <speaker>PREDSEDNIK FRANCE CUKJATI:</speaker>

               <p>Hvala lepa. Vsi prijavljeni razpravljavci, ki st to želeli, ste dobili besedo. Ker
               čas določen za razpravo še ni potekel, sprašujem, ali želi na podlagi prvega odstavka
               71. člena Poslovnika zbora še kdo razpravljati? Ugotavljam, da ne. Zato zaključujem
               razpravo.</p>
               <p>Na podlagi drugega odstavka 4. člena Poslovnika zbora o parlamentarni preiskavi
               zbora o odreditvi parlamentarne preiskave ne glasuje. Zato ugotavljam, da je Državni
               zbor odredil parlamentarno preiskavo za ugotovitev politične odgovornosti nosilcev
               javnih funkcij, ki so sodelovali pri pripravi in izvedbi pogodbe o nakupu pehotnih
               bojnih oklepnih vozil, srednjih oklepnih kolesnih vozil 8x8, zaradi suma, da je posel
               politično dogovorjen, voden netransparentno in da je negospodaren, ter zaradi suma o
               prisotnosti klientelizma in korupcije in za ugotovitev suma o neposredni ali posredni
               povezavi med sedanjimi in nekdanjimi akterji ter nosilci javnih funkcij z orožjem v
               obdobju 1991 do 1993.</p>
               <p>Namen parlamentarne preiskave je: ugotoviti, ali je bilo izvajanje nadzora Državnega
               zbora Republike Slovenije nad Ministrstvom za obrambno Republike Slovenije in
               Slovensko vojsko zavestno zavlačevano in oteženo. Pojasnitev. Ali je bil tako razpis
               kot podpis pogodbe za nakup pehotnih bojnih oklepnih vozil, srednjih oklepnih
               kolesnih vozil 8x8 izveden skladno s predpisi in usmeritvami, ki jih je sprejel
               bodisi Državni zbor Republike Slovenije bodisi Vlada Republike Slovenije. Pojasnitev
               in razjasnitev pogojev in okoliščin postopka oddaje naročila zaupne narave, izbora
               ponudb pogajanja o nakupu in podpisa pogodbe o nakupu srednjih oklepnih kolesnih
               vozil 8x8. Ugotoviti, zakaj in kako je bil nakup izveden preko posrednika. Ugotoviti,
               kakšni interesi in kakšne povezave oziroma povezani posli so v ozadju nakupa. V zvezi
               z nakupom ugotoviti posredne in neposredne povezave med fizičnimi in pravnimi osebami
               ter nosilci javnih funkcij, ki so vpleteni tako v prodajo kot tudi v proizvodnjo
               srednjih oklepnih kolesnih vozil 8x8. Ugotoviti stopnjo vpletenosti posameznih
               nosilcev javnih funkcij z njihovim političnim vplivom na izbor ponudb, pogajanj o
               nakupu in podpisano pogodbo. Ugotoviti, ali so bili nakupi opravljeni netransparentno
               in negospodarno, predvsem v korist posrednika in z njim povezanih oseb ter v škodo
               javnega interesa oziroma države. Ugotoviti stopnjo politične odgovornosti posameznih
               nosilcev javnih funkcij. Ugotoviti neposredno ali posredno povezavo med sedanjimi in
               nekdanjimi akterji v trgovini z orožjem ter nosilci javnih funkcij, saj se v
               konkretnem primeru nakupa srednjih oklepnih kolesnih vozil 8x8 pojavljajo tudi osebe,
               ki so bile posredno ali neposredno povezane s trgovino z orožjem v obdobju 1991 do
               1993. Obseg parlamentarne preiskave je: usklajenost tako razpisa kot tudi sklenjene
               pogodbe z vsemi prilogami o nakupu srednjih oklepnih kolesnih vozil 8x8 z veljavno
               zakonodajo. Dokument je v splošnem dolgoročnem programu razvoja in opremljanja
               Slovenske vojske, v obrambnih programih Republike Slovenije, ciliji zveze Nato za
               Slovenijo s študijami, načrti, sklepi in ostalimi dokumenti ter odločitvami
               Ministrstva za obrambo in Generalštaba Slovenske vojske, ki so predstavljali podlago
               za nakup pehotnih bojnih vozil srednjih oklepnih kolesnih vozil 8x8, ter smernicami
               Vlade Republike Slovenije za protidobave v primeru nakupa orožja. Postopek priprave
               in oddaje naročila zaupne narave za njihov nakup, izbor ponudb, pogajanja in na tej
               podlagi sklenjeno pogodbo z vsemi prilogami o nakupu srednjih oklepnih kolesnih vozil
               8x8 z dne 19. decembra 2006. Aktivnosti in posredne ter neposredne povezave med
               fizičnimi in pravnimi osebami ter nosilci javnih funkcij, ki so sodelovale pri nakupu
               oziroma razpisu, izboru najboljšega ponudnika, v pogajanjih in podpisu pogodbe ter
               pri vzpostavitvi proizvodnje srednjih oklepnih kolesnih vozil 8x8. Aktivnosti za
               izbor posrednika in tako dalje. Posredne ali neposredne povezave sedanjih ali bivših
               zaposlenih na Ministrstvu za obrambo in v Slovenski vojski ter nosilci javnih funkcij
               in z njimi povezanih fizičnih in pravnih oseb v trgovanju z orožjem v obdobju
               1991-1993 in pri zadnjem nakup srednjih oklepnih kolesnih vozil 8x8. Iste osebe se
               pojavljajo tako v sedanjih kot v preteklih orožarskih poslih. Z nakupom bojnih
               oklepnih vozil srednjih oklepnih kolesnih vozil 8x8 povezane protidobave blaga ali
               storitve proizvedene v Republiki Sloveniji. Z nakupom oziroma proizvodnjo srednjih
               oklepnih kolesnih vozil 8x8 povezano odpiranje novih neposrednih in posrednih
               delovnih mest. Parlamentarna komisija je s tem odrejena. Mandatno-volilno komisijo
               Državnega zbora s tem v zvezi prosim, da pripravi predlog sklepa o sestavi in
               imenovanju preiskovalne komisije v skladu z vsebino odrejene parlamentarne preiskave
               in ga posreduje v odločitev Državnemu zboru najkasneje na prihodnji seji zbora. S tem
               zaključujem to točko dnevnega reda. Prekinjam sejo zbora, ki jo bomo nadaljevali čez
               pol ure, to je ob 14.30.</p>
               <p>(Seja je bila prekinjena ob 14.00 in se je nadaljevala ob 14.30.)</p>
            </sp>
            <sp xml:id="SDZ4-Redna-26-2007-03-30.sp74">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci, prehajamo na glasovanje zbora o predlogu odločitev.
               Poslank in poslance prosim, da preverite delovanje svoje glasovalne naprave.</p>
               <p>Prehajamo na<title> nadaljevanje 2. točke dnevnega reda - to je na tretjo obravnavo
                  Predloga zakona o spremembah in dopolnitvah zakona o sodnem registru. </title>Državni
               zbor je v sredo, 28. marca 2007, opravil drugo obravnavo navedenega predloga zakona.
               Ker k dopolnjenemu predlogu zakona amandmaji niso bili vloženi, v tretji obravnavi
               amandmajev ni možno vlagati, zato v skladu s 139. členom Poslovnika zbora prehajamo
               na odločanje o zakonu. Na podlagi petega odstavka 140. člena Poslovnika zbora vas
               obveščam, da me Zakonodajno-pravna služba oziroma Vlada nista opozorili, da bi bil
               zaradi na matičnem delovnem telesu sprejetih amandmajev zakon neusklajen. Glasujemo.
               Navzočih je 56 poslank in poslancev, za je glasovalo 51, proti nihče.</p>
               <p>(Za je glasovalo 51.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>nadaljevanje 3. točke dnevnega reda - to je na tretjo obravnavo
                  Predloga zakona o spremembi in dopolnitvi obligacijskega zakonika. </title>Državni
               zbor je v sredo, 28. marca 2007, opravil drugo obravnavo navedenega predloga zakona.
               Ker k predlogu zakona matično delovno telo ni sprejelo nobenega amandmaja, v tretji
               obravnavi amandmajev ni možno vlagati, zato v skladu s 139. členom Poslovnika zbora
               prehajamo na odločanje o zakonu. Glasujemo. Navzočih je 58 poslank in poslancev, za
               je glasovalo 46, proti 2.</p>
               <p>(Za je glasovalo 46.) (Proti 2.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>nadaljevanje 4. točke dnevnega reda - to je na tretjo obravnavo
                  Predloga zakona o romski skupnosti v Republiki Sloveniji. </title>Državni zbor je v
               sredo, 28. marca 2007, opravil drugo obravnavo navedenega predloga zakona. Ker k
               dopolnjenemu predlogu zakona amandmaji niso bili sprejeti, v tretji obravnavi
               amandmajev ni možno vlagati, zato v skladu s 139. členom Poslovnika zbora prehajamo
               na odločanje o zakonu. Na podlagi petega odstavka 140. člena Poslovnika zbora vas
               obveščam, da me Zakonodajno-pravna služba oziroma Vlada nista opozorili, da bi bil
               zaradi na matičnem delovnem telesu sprejetih amandmajev zakon neusklajen. Glasujemo.
               Navzočih je 61 poslank in poslancev, za je glasovalo 50, proti nihče.</p>
               <p>(Za je glasovalo 50.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 10. točko dnevnega reda - to je z obravnavo Predloga
                  zakona o prostorskem načrtovanju, uskladitveni postopek. </title>Vlada je po končani
               tretji obravnavi predloga zakona opozorila, da je zaradi sprejetih amandmajev zakon
               neusklajen, zato je pripravila uskladitvene amandmaje k 26., 28., 34., k naslovu
               razdelka 323 k 40. in 105. členu, ki ste jih prejeli na klop. Želi o uskladitvenih
               amandmajih besedo predstavnik Vlade? Ne želi. Želijo besedo poslanke in poslanci?
               Ugotavljam, da ne. Ker ne želi nihče več razpravljati oziroma ni razprave,
               zaključujem ta del.</p>
               <p>Prehajamo na odločanje o uskladitvenih amandmajih.</p>
               <p>Na glasovanje dajem uskladitveni amandma Vlade k 26. členu. Glasujemo. Navzočih je
               58 poslank in poslancev, za je glasovalo 41, proti 4.</p>
               <p>(Za je glasovalo 41.) (Proti 4.)</p>
               <p>Ugotavljam, da je amandma sprejet.</p>
               <p>Na glasovanje dajem uskladitveni amandma Vlade k 28. členu. Glasujemo. Navzočih je
               60 poslank in poslancev, za je glasovalo 41, proti 4.</p>
               <p>(Za je glasovalo 41.) (Proti 4.)</p>
               <p>Ugotavljam, da je amandma sprejet.</p>
               <p>Na glasovanje dajem uskladitveni amandma Vlade k 34. členu. Glasujemo. Navzočih je
               59 poslank in poslancev, za je glasovalo 39, proti 4.</p>
               <p>(Za je glasovalo 39.) (Proti 4.)</p>
               <p>Ugotavljam, da je amandma sprejet.</p>
               <p>Na glasovanje dajem uskladitveni amandma Vlade k naslovu razdelka 323. Glasujemo.
               Navzočih je 60 poslank in poslancev, za je glasovalo 41, proti 4.</p>
               <p>(Za je glasovalo 41.) (Proti 4.)</p>
               <p>Ugotavljam, da je amandma sprejet.</p>
               <p>Na glasovanje dajem uskladitveni amandma Vlade k 40. členu. Glasujemo. Navzočih je
               60 poslank in poslancev, za je glasovalo 39, proti 5.</p>
               <p>(Za je glasovalo 39.) (Proti 5.)</p>
               <p>Ugotavljam, da je amandma sprejet.</p>
               <p>Na glasovanje dajem uskladitveni amandma Vlade k 105. členu. Glasujemo. Navzočih je
               61 poslank in poslancev, za je glasovalo 41, proti 5.</p>
               <p>(Za je glasovalo 41.) (Proti 5.)</p>
               <p>Ugotavljam, da je amandma sprejet.</p>
               <p>Prehajamo na odločanje o predlogu zakona v celoti. Obrazložitev v imenu poslanske
               skupine. Začetek prijave. Prijava teče. Besedo ima gospod Janko Veber.</p>
            </sp>
            <sp xml:id="SDZ4-Redna-26-2007-03-30.sp75">

               <speaker>VEBER JANKO:</speaker>

               <p>Hvala za besedo. V Poslanski skupini Socialnih demokratov smo si od samega začetka,
               ko je prišel Zakon o prostorskem načrtovanju v proceduro, prizadevali, da bi bilo
               primerneje spremeniti obstoječi zakon o urejanju prostora in s tem izboljšati vse
               tiste elemente oziroma vsebino zakona, ki se je v dosedanjem času izkazal za to, da
               je pač potrebno izvesti določene popravke. Žal pri usklajevanjih nismo bili uspešni
               in seveda je vlada oziroma predlagatelj se odločil za drugačno pot, za popolno
               spremembo zakona o urejanju prostora oziroma za predlog novega zakona o prostorskem
               načrtovanju. S tem smo spremenili izraze, ki so se do sedaj že uveljavili tako v
               občinah kot tudi pri ostalih načrtovalcih v prostoru. Tako poleg teh težav, ki jih
               bomo zagotovo pričakovali na posameznih spremenjenih izrazih, se bo tudi odražala
               nova zakonodaja predvsem v tem, da se bodo roki za sprejem občinskih prostorskih
               aktov, ki so nujno potrebni za nadaljevanje investicij, podaljšali vsaj že za dve
               leti. Najhuje pri vsem tem pa je zagotovo to dejstvo, da smo vedno znova lahko vsi
               skupaj ugotavljali, da vendarle tako strokovna javnost kot tudi občine niso uspele s
               tistimi svojimi konkretnimi pripombami, da bi lahko govorili o tem, da se v Sloveniji
               zavedamo, kako pomembno je prostorsko načrtovanje. Žal je bil očitno ozek politični
               interes prevladujoč v primerjavi z interesom stroke. Zato menimo, da bo tudi pri
               izvajanju tega zakona v nadaljevanju prihajalo do izjemno velikih težav.</p>
               <p>V izogib odgovornosti za te težave smo v Poslanski skupini Socialnih demokratov še
               vedno mnenja, da bi bilo bolje, da se ta zakon ne sprejme in da se resnično opravi
               zelo široka razprava o vsebini in doseže konsenz o tem, kako lahko posegamo v
               prostor. Zato tega zakona ne bomo podprli.</p>
            </sp>
            <sp xml:id="SDZ4-Redna-26-2007-03-30.sp76">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Sajovic.</p>
            </sp>
            <sp xml:id="SDZ4-Redna-26-2007-03-30.sp77">

               <speaker>MAG. BORUT SAJOVIC:</speaker>

               <p>Hvala lepa za besedo. Vsem skupaj lep pozdrav! V poslanskem klubu Liberalne
               demokracije Slovenije zakona ne podpiramo. Precej argumentov, zakaj je temu tako, je
               napovedal že moj predhodnik. Mi se z vsemi temi argumenti strinjamo, seveda pa
               odpiramo še nekaj novih: je zakon, ki ni ideološki, je zakon, ki je apolitičen,
               vendar za Slovenke in Slovence izredno pomemben in pri takšnem zakonu bi bilo v
               bodoče potrebno iskati več konsenza. Kljub temu da zakona ne podpiramo, pa mu želimo
               pri uveljaviti srečno pot, kajti to bo dobro za vse. Na vsak način pa opozarjamo, da
               določene dileme, ki jih s tem zakonom nismo razrešili, lahko še rešimo in popravimo z
               Zakonom o graditvi objektov in z Zakonom o inženirski dejavnosti. Podpiramo duh in
               idejo zakona, da bo racionaliziral, skrajšal in pocenil postopke. Ga ni državljana in
               državljanke Republike Slovenije, ki se pod to ne podpiše, vendar poti, ki so vas
               vodile do tega, so brez dvoma nekoliko hitre in čudne, predvsem nas pa najbolj moti
               tako veliko nasprotovanje velikega dela stroke.</p>
               <p>Strinjam se z argumentom, da stroka nikdar in nikoli ni v vseh pogledih enotna, toda
               tu se mi zdi, da se je na nasprotnem bregu zbralo enostavno prevelik del prepomembne
               stroke, zato v poslanskem klubu LDS-a tega zakona ne podpiramo. Hvala lepa.</p>
            </sp>
            <sp xml:id="SDZ4-Redna-26-2007-03-30.sp78">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Roberto Battelli, ne, ste se zmotili, pazite, prosim,
               drugič. Besedo ima gospod Bojan Rugelj.</p>
            </sp>
            <sp xml:id="SDZ4-Redna-26-2007-03-30.sp79">

               <speaker>BOJAN RUGELJ:</speaker>

               <p>Hvala lepa. V Poslanski skupini Slovenske demokratske stranke bomo zakon podprli, še
               posebej zato, ker je bil pripravljen v zelo širokem konsenzu in jaz verjamem, da bo
               danes tudi tukaj večina vseh poslancev ta zakon, ki je resnično dober zakon, tudi
               sprejela. Hvala lepa.</p>
            </sp>
            <sp xml:id="SDZ4-Redna-26-2007-03-30.sp80">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima še gospod Alojz Posedel. Tudi ne. Dobro. Hvala. Prehajamo na
               odločanje. Prijava v osebnem imenu. Začetek prijave teče. Gospod dr. Gantar,
               izvolite.</p>
            </sp>
            <sp xml:id="SDZ4-Redna-26-2007-03-30.sp81">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi! Verjetno ne bo
               težko uganiti, da vam bom sporočil, da tega zakona o prostorskem načrtovanju ne bom
               mogel podpreti ne sam in sodeč po dogovorih tudi ne celotna Poslanska skupina
               nepovezanih poslancev. Temu zakonu sem nasprotoval že od vsega začetka. Zakon je po
               mojem mnenju konceptualno zgrešen, ureja določena vprašanja, ki so sicer pomembna,
               vendar niso edina in včasih celo ne najbolj pomembna v urejanju prostora, druge
               segmente urejanja prostora pušča domala nespremenjena in ponovno obremenjuje občine s
               spremembami pravnih okvirov urejanja prostora na občinskih ravneh in hkrati, kar je
               zelo slabo, v vrsti členov pravzaprav prenaša odgovornost in pristojnosti z občinskih
               na državno raven, celo bi lahko rekli ministrstvo za okolje in prostor. S tem krni
               eno izmed temeljnih določil, namreč da je urejanje prostora zadeva, ki je v lokalni
               domeni in lokalna pristojnost. Praksa bo pokazala, kjer vse bo potrebno ta zakon
               spreminjati in kako bomo reševali posamezne probleme, ki bodo nastali v zvezi s tem,
               vendar že danes lahko povemo, da ta zakon zanesljivo ne bo prispeval k hitrejšemu
               urejanju in načrtovanju prostorov. Hvala lepa.</p>
            </sp>
            <sp xml:id="SDZ4-Redna-26-2007-03-30.sp82">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na glasovanje. Glasujemo. Navzočih je 66 poslank in poslancev,
               za je glasovalo 42, proti 24.</p>
               <p>(Za je glasovalo 42.) (Proti 24.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda in obenem tudi zaključujem 26. sejo
               Državnega zbora Republike Slovenije.</p>
               <p>(Seja je bila končana 30. marca 2007 ob 14.45.)</p>
            </sp>
         </div>
      </body>
   </text>
</TEI>
