<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-31-2007-10-01">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|41C18461FE04906BC125738C00473115</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=41C18461FE04906BC125738C00473115</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-31-2007-10-01.DZ" n="31">
               <name>Redna</name>
               <date when="2007-10-01"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-31-2007-10-01.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">nadaljevanje 31. seje</stage>
            <stage type="date">(1. oktober 2007)</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 10.00.</stage>


            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci prosim, da zasedete svoja mesta in se
               umirite. Hvala.</p>
               <p>Pričenjam z nadaljevanjem 31. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: Anton Anderlič, Roberto Batttelli, Ljubo Germič, gospa Darja Lavtižar
               Bebler, Milan Petek, Mitja Slavinec in gospod Jožef Školč.</p>
               <p>Prehajamo na <title>nadaljevanja prekinjene 1. točke dnevnega reda</title>, to je na
                  <title>vprašanja poslank in poslancev</title>
               </p>
               <p>V okviru te točke bo na štiri poslanska vprašanja poslancev opozicije in poslanca
               vladajoče koalicije odgovarjal predsednik Vlade gospod Janez Janša.</p>
               <p>Prva bo poslansko vprašanje postavila mag. Majda Potrata. Izvolite, gospa.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo. Spoštovani gospod predsednik Vlade, poslanke in poslanci.</p>
               <p>Ne vem, ali ste danes zjutraj poslušali poročila; najpogostejša vest je dvig cen za
               meso in mleko, vendar oktobrskih podražitev s tem še ni konec, tako se napovedi, da
               se rast življenjskih potrebščin ne bo tako hitro umirila, uresničujejo in je
               zaskrbljenost ljudi, včasih že kar ogorčenje, upravičena.</p>
               <p>Iz podatka o visoki gospodarski rasti ste, spoštovani gospod predsednik, izpeljali
               oceno, da nam gre dobro kot še nikoli doslej. Slišati je bilo celo, da živimo v zlati
               dobi. Tisti, ki so opozarjali na malo manj bleščeče podobe realnosti in zlasti na
               ključno vprašanje, kaj imajo od tega državljanke in državljani, niso bili zaželeni.
               Ko so bili objavljeni podatki o visoki inflaciji in podražitvah, je Vlada skušala
               pomiriti javnost, da ta ne ogroža konkurenčnosti slovenskega gospodarstva, po
               ministrovem mnenju pa vzroka za visoko inflacijo ni iskati v javnih financah.
               Ekonomisti iščejo vzroke za inflacijo v različnih smereh, eni v visoki rasti
               življenjskih potrebščin, za kar naj bi bili v glavnem zunanji vzroki, drugi v
               notranjih; to so pregrevanje gospodarstva in pretirana državna investicijska poraba.
               Zato si tudi niso enotni o odgovornosti Vlade.</p>
               <p>Socialni demokrati smo prepričani, da je bila v tem mandatu sprejeta vrsta
               odločitev, ki je še bolj razprla škarje med revnimi in bogatimi. Število tistih, ki
               komaj shajajo z zaslužkom, je previsoko, tanek sloj najbogatejših pa draginje in
               drugih negativnih posledic siromašenja celih slojev ljudi ne občuti. Dvakrat ste
               zavrnili Zakon o udeležbi delavcev pri dobičku, obljubljenega vladnega predloga pa še
               ni na obzorju. Sprejeli ste Zakon o usklajevanju socialnih transferov, ki smo mu
               Socialni demokrati nasprotovali, zato smo že pred koncem avgusta dali pobudo za
               izredno uskladitev socialnih transferov - na odgovor še čakamo. Odstotek tistih, ki
               imajo bodisi plače, bodisi pokojnine pod povprečjem, je zaskrbljujoč, še zlasti zato,
               ker je tudi povprečje nizko, zato bi bilo kot možni ukrep mogoče sprejeti draginjski
               dodatek <gap n="..."/><stage>/Opozorilni znak za konec razprave./</stage><gap n="..."/></p>
               <p>Zato vas, spoštovani gospod predsednik, sprašujem: S katerimi ukrepi namerava Vlada
               omiliti negativne posledice visoke inflacije, še posebej hitre rasti cen osnovnih
               življenjskih potrebščin, na socialni položaj vsaj najbolj prizadetih skupin
               prebivalstva?</p>
               <p>Hvala za odgovor.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala najprej za vprašanje. Res je, da ima Slovenija višjo inflacijo v primerjavi z
               drugimi državami Evropske unije, še posebej Evropske monetarne unije, še zdaleč pa
               nima najvišje inflacije, in ima najmanjšo inflacijo v primerjavi z državami članicami
               Evropske unije, ki imajo primerljivo gospodarsko rast. Torej, tega problema Vlada
               niti ne podcenjuje in je naredila vse v tem času, kar je v okviru njenih
               pristojnosti, da bi bilo stanje boljše. Vendar pa Vlada, prvič, ne more vplivati na
               ravnanje nekaterih notranjih subjektov in tukaj je prišlo v zadnjem času do nekaterih
               neupravičenih podražitev.</p>
               <p>Trgovci so izkoristili neko situacijo, ki je nastala po uvedbi evra, po prenehanju
               obdobja dvojnega označevanja cen in situacijo v svetu, ko smo nasploh, ko je Evropa
               pa tudi večina svetovnih držav soočena s slabo letino in z dvigi hrane na svetovnih
               trgih oziroma prehrambenih surovin. Ti niso tako visoki, kot so se ponekod odrazili v
               cenah končnih produktov, zato je del teh povišanj bil neupravičenih. Vendar, treba je
               odkrito priznati, kakorkoli smo kritični do trgovcev, da to ni osnovni vir teh
               podražitev ali pa inflacijske številke v Sloveniji, osnovni razlog je predvsem v
               višjih cenah energentov. Trenutna cena nafte je bistveno višja od napovedi in od
               prognoz tako v Sloveniji kot v Evropi in cena nafte oziroma energentov v Sloveniji,
               ki je relativno majhno gospodarstvo, smo pa popolnoma odvisni od uvoza, kar vpliva
               bistveno bolj na podražitve kot pa v večjih ekonomijah. Pri uporabi tistih
               instrumentov, ki jih Vlada ima v rokah, smo naredili vse, kar je možno, Vlada je
               znižala trošarine na naftne derivate do praktično najnižje dopustne meje glede na
               evropsko regulativo in to je prispevalo k temu, da se je inflacija v septembru
               umirila. Vlada je tudi poiskala vse rezerve v smislu zmanjšanja proračunskega
               primanjkljaja, ki bo v letošnjem letu bistveno nižji kot pa je bil sprejet v okviru
               proračunskih dokumentov. Na sobotni seji je Vlada tudi za naslednji dve leti
               proračunski primanjkljaj bistveno bistveno znižala glede na že sprejeti proračun za
               leto 2008 ali pa za napovedi, ki so bile dane v lanskem letu za leto 2009. Torej,
               težko bi našli katerokoli točko, kjer Vlada ni reagirala oziroma kjer Vlada ni
               uporabila instrumentov, ki jih ima na voljo.</p>
               <p>Kar se tiče vpliva inflacije na tiste, ki imajo najnižje dohodke ali pa nasploh na
               prebivalstvo, je potrebno poudariti, da tega podatka ni možno izvzeti iz celotnega
               spektra makroekonomske slike v Sloveniji, kajti podatki kažejo, da so se plače ne
               samo nominalno, ampak tudi realno, k tako v lanskem letu kot v prvih sedmih mesecih
               letošnjega leta, povečale, in sicer v lanskem letu nominalno za 4,8%, realno za 2,2%,
               in v letošnjem letu oziroma v prvih sedmih mesecih letošnjega leta nominalno za 5,9%
               in realno za 2,4%. Se pravi, standard ne zaostaja. Pada tudi število tistih, ki
               prejemajo minimalno plačo, pada število tistih, ki živijo pod pragom revščine.
               Slovenija je tretja, in to gledano z vrha navzdol, po številu prebivalstva, ki živi
               pod pragom revščine. Samo dve državi imata boljši rezultat, kar se tega tiče. Tako
               stanje tukaj, gledano v evropskih primerjavah, ni kritično. <gap n="..."/><stage>/Opozorilni znak za
               konec razprave./</stage> Obstajajo, tudi zaradi tega, ker se pri nas socialne pomoči in
               socialni transferji usklajujejo z dvigom oziroma z rastjo cen življenjskih
               potrebščin, in tudi zato, ker je<gap n="..."/> <stage>/Izklop mikrofona./</stage><gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod predsednik, čas je potekel. Hvala lepa. Želite dopolnitev odgovora? Izvolite.
           </p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala, gospod predsednik, za odgovor. Ampak iz njega sledi, da prave analize
               vendarle še ni, čeprav jo je minister Bajuk napovedal in pravi, da kaže dobro ta
               analiza. Vseeno se mi zdi, da pristajate na to, da so vzroki zunanji: žito in nafta.
               Iz tega tudi ni mogoče razbrati, da Vlada načrtuje kakšne posebne ukrepe, Strateški
               svet pa je Vladi kljub temu nekatere ukrepe priporočil. Ne gre za <q>"solznodolinstvo"</q>,
               kot je rekel eden od vaših ministrov; to je filozofija, jaz pa govorim o ekonomiji in
               o statistiki. Zato bi bilo pričakovati, da Vlada v resnici stori tisto na ravni
               resnega problema. Poudarjam, problem je resen.</p>
               <p>Opozarjajo, da statistični podatki o revščini, ki so že nekaj časa za Slovenijo res
               zelo ugodni, ne odslikavajo dejanskih razmer, da je odstotek tistih, ki so ogroženi,
               bistveno večji. 31% zaposlenih ljudi dobiva samo povprečno ali nadpovprečno plačo.
               Torej sta dve tretjini na slabšem. Sindikati napovedujejo svojo pot reševanja in
               pritisk za dvig plač, tudi usklajen s stopnjo produktivnosti v posamezni panogi.
               Vendar ti ne morejo sami urejati stvari, potrošniki pa lahko sledimo reklamam, v
               katerih nam veliki trgovci zatrjujejo, koliko in katere proizvode puščajo že eno leto
               na isti ravni cen, kot so to bili, pri tem pa ne povedo, ali so to tisti, ki so
               človeku, družini, najbolj potrebni.</p>
               <p>Mislim, da bi bilo treba poiskati odgovore na vprašanja, ki so zelo resna, in
               pričakovala bi, da bi bila tudi zaskrbljenost Vlade večja.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Torej, glede na to, da je gospa poslanka dejala, da Vlada ni upoštevala vseh nasvetov
               in izvedla vseh ukrepov, ki so ji bili svetovani, bi pričakoval, da bo navedla vsaj
               enega, pa ni navedla niti enega. Pričakoval bi, da bo povedano, katerega ukrepa Vlada
               ni izvedla. Vlada je izvedla vse ukrepe, ki jih je navedel Strateški svet in ki so
               jih priporočali tudi drugi ekonomisti. Niti enega ni, na katerega bi pozabila. Še
               več, ta Vlada je v treh letih tega mandata znižala javno porabo praktično za 3%. Naš
               koalicijski cilj je bil zmanjšati javno porabo v štirih letih za 2%. V treh letih smo
               jo znižali oziroma jo bomo ob koncu leta za 3%. Prej sploh ni bilo nikoli varčevanja
               pri javni porabi, zdaj je prvič znatno varčevanje. To vse vpliva na boljše pogoje
               gospodarjenja in tudi na večji standard. Vlada je znižala dohodnino in povprečne
               plače v Sloveniji bodo zaradi davčnih sprememb, ki smo jih uvedli v lanskem letu, v
               letošnjem letu za nekaj odstotkov višje, v povprečju za okrog 7% - tudi pri tistih,
               ki imajo nižje dohodke.</p>
               <p>Vlada je v tem mandatu, ko gre za socialne transferje, sprejela mnoge ukrepe, zaradi
               katerih socialno pomoč v bistveno večji meri dobivajo tisti, ki so je res potrebni,
               ne pa pavšalno, kot je bilo prej, ko so jo mnogi dobivali ne glede na dejanske
               potrebe, ker se stvari niso kumulativno seštevale.</p>
               <p>Vrsto ukrepov je bilo narejenih in ti ukrepi oziroma rezultati teh ukrepov se
               odražajo v statistiki. Vsak lahko reče, ne verjamem statistiki, vendar od leta 2004,
               ko je Slovenija članica Evropske unije, upošteva oziroma mora upoštevati model tega
               prostora, tudi evropsko statistično regulativo. Naša statistika ni nič slabša od
               statistike drugih držav, in tu se primerjamo. In ta kaže, da se podatki oziroma da se
               situacija izboljšuje. Tudi nasploh me zelo čudi, da nekaterih ni skrbelo, ko je bila
               gospodarska rast takšna, kot je zdaj inflacija, inflacija pa takšna, kot je zdaj
               gospodarska rast. Zdaj je pa situacija obrnjena, pa je stvar kritična!</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog, gospa poslanka? Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>V skladu z drugim odstavkom 246. člena Poslovnika predlagam, da opravimo razpravo o
               odgovoru predsednika Vlade.</p>
               <p>Predsednik Vlade je v svojem odgovoru gradil na povprečjih in na nekaterih ukrepih,
               ki pa imajo poleg vsega tudi negativne učinke. Očitek, da nismo predlagali ukrepov,
               je iz trte izvit zaradi tega, ker nekatere ukrepe smo predlagali, pa nanje nismo
               dobili odgovora. Mnogi menijo, da je usklajevanje plač samo drobtinica v primerjavi s
               tistim, kar bi bilo mogoče doseči z udeležbo delavcev pri dobičku. Tu ni ta Vlada
               ničesar storila. Socialne transfere, za katere pravite, da so urejeni - ni dosledna,
               ker s socialnimi transferji, ki so vezani na rast življenjskih potrebščin usklajujemo
               tudi pravice iz dela, ki bi morale biti usklajene po drugem principu, enkrat na leto
               se samo usklajujejo. Po Umarjevih napovedih bo gospodarska rast letos res 5,8%, ampak
               tudi inflacija 4,3%. Sklicevati se na to, kar je bilo v preteklosti, pa je najmanj,
               kar je - za tiste, ki nas hočejo popeljati v svetlo prihodnost - neodgovorno zaradi
               tega, ker Vlada si želi vladati zato, da bi izboljšala, ne zato, da bi vračala stvari
               na slabše ali pa se sklicevala in opravičevala s tistim, kar je bilo nekoč.</p>
               <p>Zato mislim, da bi bilo treba v Državnem zboru opraviti to razpravo, resno
               razmisliti o stvareh, ki zadevajo prebivalstvo, ki zadevajo ne nazadnje tudi ministre
               in ministrice, saj so prisegli, da bodo ravnali za blaginjo vseh.</p>
               <p>Tisti ukrepi v okviru davčne politike, o katerih ste govorili, spoštovani gospod
               predsednik, pa so ugodno vplivali predvsem na bogatejše; na tiste, ki imajo manj
               dohodkov in ki so v povprečju nižji, pa zagotovo ne. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanke gospe Potrate, da Državni zbor na naslednji seji opravi
               razpravo o odgovoru predsednika Vlade na njeno poslansko vprašanje bo Državni zbor
               odločil danes v skladu s časovnim potekom seje zbora v okviru glasovanj, pol ure po
               prekinjeni 24. točki dnevnega reda oziroma najkasneje ob 19.55 uri. Naslednji bo dr.
               Matej Lahovnik postavil poslansko vprašanje predsedniku Vlade. Prosim.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovani gospod predsednik Vlade! V zadnjih dneh spremljamo v medijih
               številne komentarje o oblikovanju logističnega holdinga, v katerem naj bi poleg
               slovenskih podjetij Luke Koper, Intereurope in Slovenskih železnic sodeloval tudi
               nemški Deutsche Bahn.</p>
               <p>Zato vas sprašujem: Kako namerava Vlada zaščititi interese slovenskega gospodarstva
               in zaščititi svoj vpliv v Luki Koper in v preostalih dveh podjetjijih, ki upravljata
               z javno železniško in pristaniško infrastrukturo?</p>
               <p>To vas namreč sprašujem zato, ker razumem, da je stanje na Slovenskih železnicah
               malodane v katastrofalnem stanju in da tudi imenovanje dveh državnih sekretarjev v
               Nadzorni svet Slovenskih železnic ni pomagalo k rešitvi, ampak je očitno samo
               problematiko na Slovenskih železnicah še bolj zapletlo. Ampak, na eni strani imamo
               možen vstop strateškega partnerja, ki se sedaj pojavlja, Deutsche Bahn, na drugi
               strani pa obstaja dejstvo, da je Luka Koper naravni monopol, ki se v ekonomski
               teoriji ne privatizira. In drugič, da v slovenski holding ne vstopa katerokoli
               podjetje, temveč državno podjetje Deutsche Bahn. Torej tukaj ne gre samo za to, da
               bomo usodo mnogih slovenskih podjetji, ki so odvisna od transportno-logističnih
               storitev, prepustili nekemu tujemu podjetju, ampak v bistvu vstopa v holding s tem
               tudi tuja država in tuja politika.</p>
               <p>Zato bi vas vprašal: Zakaj v primeru iskanja strateškega partnerja ni bilo javnega
               razpisa? Zakaj je potekala cela vrsta skritih sestankov na tajnih lokacijah v zvezi z
               vstopom Deutsche Bahna v ta logistični holding? Zakaj v skupino, ki se je na
               slovenski strani pogovarjala o vstopu Deutsche Bahna v holding, ni bil vključen noben
               strokovnjak s področja javno-zasebnega partnerstva, niti ekonomske niti pravne
               stroke? In: Zakaj ni bila izdelana ustrezna študija izvedljivosti, ki bi bila podlaga
               za takšno povezavo?</p>
               <p>Zanima me tudi posebej to: Kako to, da ste se ravno začeli pogajati z Deutche
               Bahnom, <gap n="..."/><stage>/Opozorilni znak za konec razprave./</stage><gap n="..."/> ki je 100% v državni lasti? Tako
               pridemo do nekega paradoksalnega sklepa, da se slovenska država umika iz slovenske
               javne infrastrukture s privatizacijo tako, da namesto slovenske politike vstopa v
               gospodarstvo nemška politika.</p>
               <p>Sprašujem vas, ne nazadnje tudi zato, ker sami zelo dobro veste, da je to vprašanje
               izjemno aktualno. Ne nazadnje ste tudi na srečanjih, ki ste jih imeli v zadnjem času
               z nekaterimi predsedniki vlad <gap n="..."/><stage>/Opozorilni znak za konec razprave./</stage><gap n="..."/> o tem
               govorili. Tudi Romano Prodi je odreagiral in dal svojo pobudo in tudi nemška
               kanclerka Merkel je odreagirala, zato me zanima: Kako boste vi zaščitili strateške
               interese slovenskega gospodarstva?</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Torej, hvala za vprašanje.</p>
               <p>Vlada zagotovo ne namerava strateških interesov slovenskega gospodarstva, logistike
               in Slovenskih železnic ščititi na ta način, kot se je to delalo doslej, ko so
               železnice propadale, hitrost vlakov na Slovenskih železnicah je ostajala enaka tisti
               iz Avstro-Ogrske in izgube so se kopičile. To je bil način zaščite slovenskega
               gospodarstva doslej v 15-ih letih in temu je bilo treba narediti konec. Ta vlada je
               prva, ki se je resno spopadla s tem problemom, to se vidi tudi iz proračunskih
               postavk. Se pravi iz sredstev, ki se namenjajo za odpravo teh težav, in tudi iz
               naporov, ki jih vlagamo v to, da problem dolgoročno rešimo.</p>
               <p>Za razliko od tega, kar je marsikje pisalo in kar ste tudi vi deloma povzemali,
               Vlada Republike Slovenije ne prodaja slovenskih transportno-logističnih podjetij.
               Nikjer ni bilo te najave, nikjer ni bilo takšnih pogovorov. Morda je to kje prebral,
               ker si je to tako želel, vendar tukaj ne gre za prodajo, kakršna je bila prodaja
               koprske banke v preteklosti ali pa Leka, ampak gre enostavno za iskanje partnerja za
               ustanovitev skupnega podjetja - glede na spremenjeno geostrateško situacijo v Evropi
               po vstopu Slovenije v Evropsko unijo, v schengenski prostor.</p>
               <p>Po obvezah, ki smo jih sprejeli, kar se tiče dveh ključnih evropskih koridorjev, ki
               gresta tudi čez Slovenijo, so nekateri koraki, ki so pred nami, neizogibni. Slovenija
               mora modernizirati železniško omrežje in iščemo najboljšo, najučinkovitejšo in seveda
               za slovenske davkoplačevalske najcenejšo varianto, preko katere bomo to naredili.
               Vendar ne z namenom, da Slovenija ali pa slovenska država izgubi vpliv na strateške
               odločitve, ko gre za železniško infrastrukturo. Zato se ta infrastruktura ne prodaja,
               išče se partnerja za skupni logistični holding, kjer bodo veljala natančna pravila in
               kjer bomo partnerja na koncu izbrali na podlagi javnega razpisa. O tem, da iščemo
               partnerja, se ve, potencialnih partnerjev v Evropi, ki bi bili sposobni stopiti v ta
               projekt, ni nešteto, jih je nekaj. Kontakti so bili praktično z vsemi, ki so
               zainteresirani, najbolj resen interes pa so pokazale nemške železnice, zato smo se z
               njimi oziroma so se kolegi z njimi tudi največ pogovarjali. Ampak je bilo že na samem
               začetku povedano, kakšen je strateški interes države in da bo na koncu do odločitve
               prišlo na podlagi javnega razpisa, kjer bodo imeli vsi, ki bodo zainteresirani,
               seveda enake pogoje sodelovanja. Eden od temeljnih pogojev, poleg tega da Slovenija
               ohrani strateški vpliv na železniško infrastrukturo, pa so tudi investicijska
               vlaganja v modernizacijo. In tukaj je računica zelo preprosta. Kolikor želimo v času,
               ki je potreben tudi zaradi izpolnjevanja evropskih obvez, glede na to, da se v
               železniško infrastrukturo leta in leta ni več vlagalo, glede na to, da še vedno
               Slovenija odplačuje kredite za prvi tir Koper-Divača - še vedno plačujemo kredite za
               izgradnjo prvega tira pred 40 leti na relaciji Koper-Divača -; se ni nič naredilo
               tukaj, je logika zelo preprosta: ali bomo praktično zamrznili vse druge investicije,
               ne zgradili nobene nove šole, nobene fakultete, nobene državne ceste in ves denar
               dali za železniško infrastrukturo - dvomim, da je kdo v tem parlamentu, ki bi za to
               glasoval -, ali pa bomo iskali partnerja, kjer bomo na podlagi skupnih interesov v
               tem skupnem podjetju združili sredstva. Logika je zelo preprosta, na koncu bo
               odločitev pred vami, ker gre za strateški projekt, in vsak bo lahko sodeloval pri
               njej.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite, gospod Lahovnik.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Najprej, jaz sem posebej izpostavil, da v zadnjih dveh letih se je stanje na
               železnicah še poslabšalo. In glede na to, da sta bila dva državna sekretarja v
               nadzornem svetu, velik del tega obdobja pa je Slovenske železnice vodil zdaj že na
               srečo bivši župan Škofljice, sem tudi sam bil nad tem večkrat zaskrbljen in sem na to
               opozarjal. Seveda me veseli, da je Vlada tu spremenila koncept, to celo pozdravljam.
               V marsičem se strinjam s tem, kar ste povedali, da je treba iskati tudi tuje
               strateške partnerje pri modernizaciji železniške infrastrukture. Ampak nekako se
               bojim, da niste uspeli odgovoriti na moja vprašanja, ki sem jih postavil.</p>
               <p>Vprašal sem: zakaj že v tej fazi ni bilo vsaj javnega mednarodnega razpisa, bodisi
               poizvedbe o strateških partnerjih in se to dela na tajen način? Vprašal sem: Zakaj
               skriti sestanki na tajnih lokacijah. Mediji so ne nazadnje posneli predstavnike
               Deutsche Bahna na Brdu pri Kranju in ni nobena skrivnost, da opravljajo analizo
               stanja na Slovenskih železnicah vsaj že od spomladi dalje. In posebej sem vas
               vprašal, in vas res prosim, da mi odgovorite: Zakaj v skupino, ki se pogaja s
               predstavniki Deutschebahna in s potencialnimi drugimi investitorji, niso vključeni
               slovenski strokovnjaki s področja javno-zasebnega partnerstva? Če boste želeli, jih
               bom tudi sam nekaj predlagal. Zanima me: Zakaj ni bila izvedena nobena študija
               izvedljivosti, ki je osnova za tako velike projekte? In vprašam sem tudi: Zakaj se
               slovenska država umika na ta način iz gospodarstva, da odstopa ravno podjetje, ki je
               v 100% državni lasti?</p>
               <p>Drugače pa, seveda, podpiram, da se stanje izboljša. Menim, da je cilj in namen
               pravi, da je pa metoda in način tega postopka zelo slab. In bojim se, da bo lahko na
               koncu izplen takšen, da dobimo v obliki Deutsche Bahna nekakšnega trojanskega konja,
               ki lahko naredi več škode slovenskemu gospodarstvu kot pa koristi. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Torej, Deutsche Bahn je drugi največji svetovni logistični servis, po učinkovitosti
               in po dohodku med prvimi; kakšna je lastniška sestava, je tu manj pomembno. Mi si
               želimo dobrega in kredibilnega partnerja, ni pa nikjer rečeno, da bo to ta. Zaenkrat
               je ta partner v teh začetnih fazah pokazal največ interesa. V našem interesu je, da
               enak interes pokažejo tudi drugi, da je na koncu konkurenca in da se Slovenija
               najbolje tu izpogaja.</p>
               <p>Objaviti razpis prej, preden so sploh določene osnovne stvari razčiščene, nima
               smisla, razpis bo objavljen potem, ko bodo vse te stvari zagotovljene in so te
               študije, ki jih naštevate, do konca narejene. Ne vem tudi, od kje informacija, da
               strokovnjaki za javno-zasebno partnerstvo tukaj ne sodelujejo, ne vem. Morda se ne
               hvalijo vsak dan, tako kot se nekateri drugi, ampak sodelujejo in bodo sodelovali do
               konca. In ker gre za tako velik projekt, da se ga ne da dogovoriti na kakšnih tajnih
               lokacijah, gre pa za delovne sestanke, kjer se izmenjujejo informacije in kjer ljudje
               ne morejo odgovarjati na vprašanja, kot so: za kakšno ceno, kdaj in kje boste kaj
               prodali, še posebej, če ne gre za prodajo. In je zelo nenavadno, da se na začetku
               nekega projekta, ki je v skupnem interesu te države, zadevo skuša diskreditirati.</p>
               <p>Stanje po dveh letih ali po treh letih tega mandata na Slovenskih železnicah je
               ponekod slabše iz enostavnega razloga, ker je vse infrastruktura v treh letih še tri
               leta starejše in na 100 let podlage so dodana še tri leta zastarevanja, ker ni bilo
               možno naenkrat združiti nekaj milijard evrov in iti v te projekte - in jih tudi ni
               možno. Za obnovo Slovenskih železnic rabimo bistveno več sredstev, kot jih je
               Slovenija porabila ali kot jih bo plačala za izgradnjo avtocestnega križa. Veste
               sami, koliko časa se je to delalo oziroma koliko časa se je delalo, kolikokrat je
               slovenski parlament odločal o nacionalnih programih in o teh sredstvih. Če kdo misli,
               da to lahko naredimo kar tako, čez noč, z enim proračunskim amandmajem, se moti. To
               je zahteven projekt, jaz sem vesel, da smo vam ga odstopili, in me čudijo protesti
               nekaterih političnih strank in sindikatov, ki so očitno koordinirani, ki izražajo
               zaskrbljenost za delovna mesta na železnici in v luki, če bo prišlo do realizacije
               tega projekta. Moralo bi nas skrbeti, kaj bo z delovnimi mesti, če ne bodo
               realizirani projekti v tem obsegu. To bi nas moralo skrbeti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Proceduralni predlog. Izvolite, gospod Lahovnik.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>V skladu s Poslovnikom predlagam javno razpravo o odgovoru predsednika Vlade, to pa
               utemeljujem s tem, ker očitno obstaja cela vrsta informacij, ki temu Državnemu zboru
               niso dostopna. Menim, da bi imel na takšen način tudi možnost pojasniti vse tiste
               vidike, o katerih sem tudi spraševal. Predvsem to utemeljujem tudi s tem, da je ne
               nazadnje italijanski predsednik Vlade, gospod Romano Prodi, takoj odreagiral in dal
               pobudo za združevanje jadranskih pristanišč, ker je očitno pokazal, da ima Italija
               zelo jasno izražen strateški interes. Tudi nemška vlada ima zelo jasno oblikovano
               stališče glede njenih strateških interesov v našem delu Jadrana, in menim, da je
               prav, da pred tako pomembno odločitvijo, kot je privatizacija ključnih slovenskih
               podjetij, ki bodo tvorila logistični holding: Intereuropa, Luka Koper in železniške
               infrastrukture, pride do razprave tudi v tem Državnem zboru. Predvsem pa bi si samo
               res želel enkrat izvedeti, kdo so tisti strokovnjaki s področja javno-zasebnega
               partnerstva, ker me dejansko skrbi, ker menim sam, da moramo ob tako pomembnih
               projektih - in ta projekt posodobitve železniške infrastrukture je vreden 9 milijard
               evrov -, da mora Slovenija sestaviti najboljšo ekipo strokovnjakov. Po mojih
               informacijah, jaz sem se z mnogimi pogovarjal, tudi mi je znano stališče dr. Mraka,
               da ni član te skupine in še mnogi drugi. Vem pa, da je vodja te skupine državni
               sekretar Šircelj, ki se že tako nesrečno in nespretno pogovarja z Američani o
               izgradnji igralnice na področju Nove Gorice. In jaz si res ne bi želel, da se še
               enkrat ponovi ta nesrečna zgodba z iskanjem tujih partnerjev, ki smo jim priča na
               področju igralništva, ker na koncu bomo lahko rekli, da smo vse skupaj zaigrali. In
               zaigrali samo zato, ker nismo sestavili najboljših strokovnjakov, ki jih imamo. In
               tukaj še enkrat poudarjam, ne gre za koncept, pač pa me zanima tehnika izvedbe,
               predvsem pa si želim preglednost, ker zaenkrat še verjamem, da nihče ne skriva in da
               razne govorice, ki se pojavljajo s tem v zvezi, ne držijo.</p>
               <p>Zato vas vljudno prosim, da se o tem tudi ustrezno glasuje in verjamem, da bodo tudi
               koalicijski poslanci izrazili interes po javni razpravi.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanci gospoda Lahovnika, da Državni zbor na naslednji seji
               opravi razpravo o odgovoru predsednika Vlade na njegovo poslansko vprašanje, bo
               Državni zbor odločil danes v skladu s časovnim potekom seje zbora v okviru glasovanj.</p>
               <p>Gospod Zmago Jelinčič bo naslednji, ki bo postavil poslansko vprašanje predsedniku
               Vlade. Izvolite.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Spoštovani gospod premier!</p>
               <p>Mene zanima: Kakšen je odnos Vlade Republike Slovenije do Hrvaške, ko v zadnjem
               času, pa že nekaj časa vidimo, da Slovenija, slovenska vlada, daje Hrvaški popolno
               odvezo nad zgodovinskim dejstvom, da je bila v drugi svetovni vojni na nacistični
               strani, da je agresivno posegala po slovenskem ozemlju, da so slovenski državljani
               bili masakrirani in pobijani po hrvaških taboriščih in da se je ta zadeva nadaljevala
               po tako imenovano osamosvojitvi Hrvaške, ko je takratni predsednik Tudžman povedal,
               da gre za za državno kontinuiteto sedanje Hrvaške, ki se vleče iz prej še Nezavisne
               države Hrvaške.</p>
               <p>V zadnjem času je vaša naklonjenost pristopanju Srbije k evropskim integracijam
               hvalevredna in odlična, pa vendar ti argumenti evronaklonjenosti Srbiji se takoj
               izrušijo ob tem, ko se nekritično vpeljuje v Evropsko unijo Hrvaška in njene čudne
               manire ob poseganju po slovenskem ozemlju. Prepričan sem, da je nujno potrebno
               izvesti mirovno konferenco o nekdanji Jugoslaviji ter edino na ta način definirati
               meje in rešiti mejna vprašanja med Hrvaško in Slovenijo, poleg tega pa tudi med
               Hrvaško in Srbijo, Hrvaško in Črno goro ter Hrvaško in Bosno in Hercegovino. To je
               edini garant miru. Evropa je obljubila v začetku 90. let to mirovno konferenco, ki pa
               je ni izpeljala. In vemo, da če na koncu vojne ni mirovne konference, to pomeni, da
               vojna ni končana. In bojim se, da z neselektivnim vstopom Hrvaške v Evropsko unijo se
               bodo spopadi na področju Balkana zopet začeli in razplamteli, najprej na Kosovu,
               potem v Republiki Srbski, širše v Bosni, v Sandžaku in tako naprej.</p>
               <p>Hrvaška ni imela svoje Nürnberga, ni se denacificirala in <gap n="..."/><stage>/Opozorilni znak za
               konec razprave./</stage><gap n="..."/> To je potrebno narediti tudi na ta način, da slovenska vlada pred
               Evropo pokaže svoje zahteve in tudi v okviru zgodovinske podkomisije v pravni
               komisiji zahteva, da se izvede mirovna konferenca o bivši Jugoslaviji.</p>
               <p>Sprašujem vas: Ali nameravate odprti na evropskem nivoju ta vprašanja in jih
               postaviti evropskim politikom? Ti so v veliki meri podkupljeni s strani Hrvaške,
               seveda pa obvezno na škodo Slovenije. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala za vprašanje. Konferenca o bivši Jugoslaviji je bila izvedena. Slovenija je
               bila z rezultati te konference zadovoljna. Sprejeto je bilo stališče gospoda
               Badinterja, v katerem v nasprotju z obtožbami, ki so bile takrat kar pogosto v zraku,
               Jugoslavija ni razpadla zaradi odcepitev posamičnih bivših republik, ampak je
               enostavno Slovenija nastala takrat, ko je Jugoslavija razpadla zaradi globljih
               vzrokov. Rezultati te konference so, ko gre za ključna državna vprašanja, opredmeteni
               tudi v naši ustavni odločitvi, v temeljni ustavni listini, kjer smo izhajali iz
               enakega izhodišča, in sicer da je meja med dvema bivšima republikama nekdanje
               Jugoslavije, med Slovenijo in Hrvaško tam, kjer je bila oziroma da je meja med novima
               državama tam, kjer je bila meja med dvema bivšima republikama. In to izhodišče je
               vzeto tudi za osnovo brionske izjave, podpisane leta 2005 in to izhodišče je tudi
               izhodišče Slovenije v vseh naporih, da se to vprašanje, ko gre za določitev
               mikrolokacije, meje dokončno reši.</p>
               <p>Tako Vlada ne bo predlagala neke nove konference o Jugoslaviji. Bili so še posamični
               dogodki kasneje, ki jih lahko štejemo v to kategorijo mirovnih konferenc, kot so bili
               recimo, daytonski sporazumi, vendar se niso ukvarjali s Slovenijo, ampak z drugimi
               deli bivše Jugoslavije. Skratka, ne vidimo smisla v tem, da bi sklicevali konference.</p>
               <p>Tudi je nemogoče, da bi Slovenija v letu 2007 odnos do drugih držav ali pa do
               sosednjih držav gradila na nekih zgodovinskih reminiscencah, na preštevanju, kdo je
               bil kje v svetovnih vojnah. Če bi to vzeli za izhodišče, potem verjetno ne bi bili v
               zavezništvu skupaj z Nemčijo, Italijo, pa tudi Madžarsko, tako v Evropski uniji kot v
               Natu. Tako da so v Evropi te stvari popolnoma jasne.</p>
               <p>Ko gre pa za odnos Slovenije do Hrvaške kot kandidatke za Evropsko unijo, pa je,
               prvič, odnos Slovenije pozitiven, ne samo do Hrvaške, ampak tudi do drugih kandidatk,
               ki si želijo članstva in ki so za to pripravljene izpolniti potrebne kriterije, tako
               kot jih je morala izpolniti tudi Slovenija. Hrvaška je začela pogajanja, manjše
               število poglavij je zaprla, večji del jo še čaka. Pri zapiranju nekaterih poglavij je
               z uvajanjem ali pa sprejemanjem evropskih standardov naredila korake naprej, tudi ko
               gre za reševanje nekaterih vprašanj, ki so v tem sklopu bilateralno odprta ali pa so
               bila odprta za Slovenijo. Dve takšni vprašanji lahko navedemo v tej pozitivni
               bilanci, eno je odpiranje trga nepremičnin tudi za državljane Republike Slovenije in
               drugo je sprejemanje zakonodaje o skladu za razgradnjo jedrske elektrarne Krško.
               Torej, tu je še kar nekaj poti za prehoditi in Slovenija bo imela načelna stališča.
               Skratka, gre za izpolnjevanje evropskih standardov, evropskih kriterijev in ne za to,
               da najprej pogledamo, katero ime je za kandidatko in se v skladu s tem obnašamo;
               takšno obnašanje bi bilo tudi z evropskega vidika neverodostojno.</p>
               <p>Treba je tudi vedeti, da je Hrvaška eden od naših najpomembnejših gospodarskih
               partnerjev. Blagovna menjava v lanskem letu je znašala preko 2 milijardi evrov in se
               povečuje. Tu so interesi gospodarstva na obeh straneh in neki normalni pogoji za
               gospodarsko sodelovanje so tu potrebni. Torej, to je še eden dodatnih razlogov za
               pozitivno stališče do vključevanja Hrvaške v Evropsko unijo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite, gospod Jelinčič.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Predsednik je izrekel kar nekaj netočnosti v svojem odgovoru.</p>
               <p>Prvič, nikoli ni bila izvršena mirovna konferenca. Gre za Ruplovo tezo, ki pa je
               nesmiselna in je popolnoma v navzkrižju z mednarodnim pravom ter uzancami, ki tam
               stojijo. Badinter je bila <q>"ad hoc"</q> komisija, začasna, ki je imela omejen rok trajanja
               in ni bila nikakršna mirovna konferenca.</p>
               <p>Povedati je treba tudi, da meja med Hrvaško in Slovenijo nikoli v zgodovini bivše
               SFRJ ni bila določena z nobenim sporazumom, šlo je za nekakšne komunistične dogovore.
               In zanimivo je, da je po letu 1974 z novo ustavo, kjer je vsaka republika dobila
               status države, je Hrvaška spreminjala ozemeljske pozicije napram Sloveniji - na škodo
               Slovenije, seveda.</p>
               <p>Treba je tudi povedati, da je Nemčija po drugi svetovni vojni plačala svoj dolg -
               Hrvaška ga ni plačala; in celotna Evropa je zgrajena na protifašističnem in
               protinacističnem boju, ki ga mi enostavno odpuščamo Hrvatom.</p>
               <p>Gospodarska menjava se seveda veča s Hrvaško, na žalost zaradi tega, ker je vedno
               več slovenskih turistov na Hrvaškem in ne zaradi drugega. Odnos Slovenije do Hrvaške
               pa lepo kaže, recimo, tudi nota Ministrstva za zunanje zadeva N-25/05 z dne
               25.1.2005, ki govori o tem, da je mejni prehod Hotiza na hrvaškem teritoriju. In to
               so te napake in grozljive napake, ki Slovencem režejo <gap n="..."/><stage>/Opozorilni znak za konec
               razprave./</stage><gap n="..."/> domovino, ki nam krajšajo in manjšajo Slovenijo in se ne dogaja tisto,
               kar smo pričakovali, da ta Vlada ne bo podlegala Hrvatom.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Torej, drži ugotovitev, da je bilo od leta 1991 pri urejanju odnosov med Slovenijo in
               Hrvaško, ali pa na tem področju nasploh, s strani sosednje države narejenih veliko
               enostranskih korakov. Drži tudi, da so nekateri ostali brez ustreznega odgovora - v
               času, ko so bili narejeni. Drži pa tudi, da nobeden od takšnih korakov, čeprav jih je
               bilo v tem mandatu nekoliko manj - v času mandata te Vlade ni ostal brez odgovorov;
               niti en tak korak ni ostal brez ustrezne reakcije ali odgovora in stanje se tukaj
               zagotovo ni poslabšalo. Še več, z brionsko izjavo, ki je bila podpisana in ki velja -
               noben ni odstopil od nje - od leta 2005 so bili vsi ti koraki soglasno, soglasno z
               vidika morebitne prednosti pri doseganju boljšega položaja pri dokončnem urejanju
               statusa meje izničeni. Kajti, leta 2005 je vlada sosednje države ponovno potrdila, da
               je izhodišče za dokončno določitev mejnega vprašanja med Slovenijo in Hrvaško stanje
               na dan 25.6.1991, kar pomeni, da nič, kar je bilo v tem času narejeno, ne more
               vplivati v korist tistega, ki je delal enostranske korake - ko bo šlo za dokončno
               odločanje. To je popolnoma jasno.</p>
               <p>Skratka, ne samo, da v tem mandatu nismo nobenega enostranskega koraka pustili brez
               odgovora, z brionsko izjavo smo tudi tiste korake, ki so bili narejeni prej,
               nevtralizirali.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Naslednji<gap n="..."/> Imate proceduralni predlog? Izvolite, gospod Jelinčič.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. V skladu z drugim odstavkom 246. člena Poslovnika, bi
               prosil, da danes Državni zbor glasuje o tem, da se o odgovoru predsednika Vlade
               opravi široka razprava. Mislim, da je to pomembno vprašanje, kajti izgubljamo
               slovensko ozemlje. Slovenija je izgubila zaradi <q>"bedastih"</q> potez nekdanje politike
               2/3 nacionalnega ozemlja in bojim se, da ga bomo izgubili še nekaj, še posebej, ko je
               v naši pravni komisiji vodja gospod Miha Pogačnik, ki je 1996. leta govoril, da
               Slovenija nima izhoda na odprto morje, in se bojim, da ta gospod ne bo zmogel teže in
               da bo podlegal raznim usmeritvam ali pa čemu drugemu pri svojem odločanju in svojem
               strokovnem delu, o katerem pa vedno bolj dvomim, glede na podatke, ki jih dobivam, in
               glede na njegove tekste, ki jih berem. Res je, da je sedanja vlada vedno reagirala na
               hrvaške agresivne posege in zato ji vsaka čast, tudi za brionsko izjavo. Vendar gre
               tukaj za dve različici. Ena je <q>"de iure"</q> druga je <q>"de facto"</q>. <q>"De iure"</q> smo mi
               reagirali, <q>"de facto"</q> Hrvatje ostajajo na svojih pozicijah in še vedno agresivno
               posegajo po slovenskem ozemlju, pravzaprav vedno bolj. S svojimi podkupovanji
               posegajo tudi v evropski politični prostor in si tam pridobivajo svoje zaveznike.</p>
               <p>Zanimivo je, da vaja Nato pakta, ki se je začela danes in bo trajala dvanajst dni,
               ne vsebuje slovenskih vojaških sil, kar je zelo zanimivo, saj gre vendar za sosednjo
               državo in med dvanajstimi državami, ki so na tej vaji, bi zagotovo morala biti tudi
               Slovenija.</p>
               <p>Predlagal bi pa vsaj nekaj in mislim, da o tem moramo tudi razpravljati, da v okviru
               pravne komisije mora najprej zgodovinska podkomisija določiti svoja izhodišča in
               dejstva, kajti ne smemo pozabiti tudi na 19. člen krfskega sporazuma ob prvem
               združevanju Slovenije v skupno Kraljevino SHS, ko je bilo takrat določeno, da je
               Jadransko morje lastnina vseh narodov, ki vstopajo v skupno državo, ne pa tako kot
               danes, ko si je Hrvaška prilastila kompletno Jadransko morje, praktično.</p>
               <p>Zato sodim, da bo Državni zbor presodil o tem in odprl široko razpravo. Konec koncev
               lahko jo tudi zapremo za javnost. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Jelinčiča, da Državni zbor na naslednji seji
               opravi razpravo o odgovoru predsednika Vlade na njegovo poslansko vprašanje, bo
               Državni zbor odločil danes v skladu s časovnim potekom seje zbora v okviru glasovanj.</p>
               <p>Kot zadnji bo poslansko vprašanje predsedniku Vlade postavil gospod Jakob Presečnik.
               Prosim.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa, gospod predsednik. Spoštovani gospod predsednik Vlade. Pred dvema tednoma
               je velik del Slovenije prizadelo močno neurje, ki je povzročilo veliko materialno
               škodo in na žalost terjalo tudi šest človeških življenj. Po doslej znanih podatkih
               škoda presega 200 milijonov evrov, še posebej velika škoda je na vodotokih in
               prometni ter komunalni infrastrukturi ter posledično v gospodarskih družbah ter
               stanovanjskih in javnih objektih.</p>
               <p>Vlada se je hitro in s konkretnimi ukrepi odzvala na nastalo situacija ter v
               sodelovanju z lokalnimi skupnostmi nemudoma pristopila k reševanju nastalih izrednih
               razmer. Omeniti in pohvaliti velja tudi vse druge inštitucije, gasilce, Slovensko
               vojsko, štabe civilne zaščite in civilno prebivalstvo, ki so in še delujejo na
               odpravi posledic in varovanju ljudi ter premoženju.</p>
               <p>Spoštovani gospod predsednik, prosil bi vas, da nas bolj podrobno seznanite z
               aktivnostmi in ukrepi, ki jih je Vlada sprejela za pomoč prizadetim v ujmi in za
               normalizacijo življenja na prizadetih območjih, s poudarkom na razmisleku o večjih
               vlaganjih v urejanje vodotokov, ki so bila tako rekoč po letu 1990 zapostavljena.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala za vprašanje. Najprej morda odgovor na ta zadnji del, ko gre za urejanje
               vodotokov. Najprej odgovor za naprej. Vlada je v soboto, ko je opravila proračunsko
               razpravo, namenila znatna dodatna proračunska sredstva za naslednja leta za urejanje
               vodotokov. In glede na obseg problema bo seveda verjetno enak delež treba ohranjati
               vsaj nekaj časa tudi še po letu 2009.</p>
               <p>Drugi del odgovora na ta del vprašanja je za nazaj. Ob tej zadnji ujmi se je
               pokazalo ne samo tisto, kar morda ni bilo dovolj dobro narejeno ali pa, kjer ni bila
               narejena regulacija na vodotokih, ampak se je pokazalo, da tam, kjer je bilo to
               narejeno ali pa kjer je bilo dobro narejeno, se je škoda dala - ne govorim zdaj za
               Železnike, kjer je ujma presegla vse okvire, ampak predvsem za celjsko območje -, se
               je škoda dala bodisi preprečiti bodisi ponekod omiliti. Kar seveda pomeni, da je
               vlaganje v urejanje na pravi strokovni način smiselno in zaradi tega se je Vlada tudi
               na podlagi te neposredne izkušnje v soboto odzvala s prerazporeditvijo znatnih
               proračunskih sredstev za urejanje vodotokov, še predvsem hudournikov v naslednjih
               dveh proračunih.</p>
               <p>Glede reakcije in sanacije škode pa mislim, da je Vlada celovito ocenila problem in
               poiskala in izvedla vse ukrepe, ki so možni. Prvič se je takšna katastrofa ali
               naravna nesreča večjega obsega zgodila v času, ko je Slovenija članica Evropske
               unije, zato so prvič na voljo tudi nekateri instrumenti iz teh okvirov. Tako da glede
               na ocenjen obseg škode Slovenija računa tudi na delno povračilo iz Evropskega
               solidarnostnega sklada, za kar se ustrezna dokumentacija pripravlja. Možni viri
               pridobivanja evropskih sredstev so tudi v kohezijskem skladu. Kohezijska sredstva iz
               operativnega programa področja poplavne varnosti omogočajo ob določeni fleksibilnosti
               možnost črpanja že v naslednjem letu, in sicer gre tu za vir za leto 2008 tam nekje
               do 10 milijonov evrov. Za obnovo poškodovane infrastrukture so možni tudi krediti iz
               Evropske investicijske banke. Se pravi, prvič bo možno računati na del sredstev za
               odpravo posledic te ujme tudi iz virov izven Slovenije.</p>
               <p>Vlada je ob treh razpravah o odpravi posledic tudi poiskala ali pa predvidela, ker
               vseh še ni bilo možno poiskati, možna sredstva in vire že iz letošnjega proračuna, iz
               rezerv, ki jih bomo nabrali že letos. Tako vsaj del stroškov za odpravo teh posledic
               ne bo bremenil proračunske porabe v naslednjih dveh letih, za del bo pač to potrebno.</p>
               <p>Ob tej ujmi se je izkazalo tudi, da v Sloveniji obstaja relativno učinkovit sistem
               varstva pred naravnimi in drugimi nesrečami. Vendar pa je treba poleg tega, da
               ugotovimo učinkovitost tega sistema, pohvaliti tudi številne prostovoljce, predvsem
               okrog 4.000 - več kot 4.000 prostovoljnih gasilcev se je vključilo prostovoljno v
               odpravljanje posledic, preko 1.500 pripadnikov Slovenske vojske, pa tudi na stotine
               državljank in državljanov, ki so tja prišli izključno iz nekega notranjega klica
               solidarnosti in zbrali tudi velik obseg humanitarne pomoči. To pomeni, da Slovenija,
               če pravilno pristopi k odpravljanju posledic tudi večjih nesreč takšnega obsega,
               lahko deluje učinkovito in posledice relativno hitro sanira.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. S tem prekinjam to točko dnevnega reda. Predsedniku Vlade se zahvaljujem za
               podane odgovore.</p>
               <p>Prehajamo na <title>29. TOČKO DNEVNEGA REDA - OBRAVNAVA PREDLOGA KANDIDATKE ZA
                  MINISTRICO ZA VISOKO ŠOLSTVO, ZNANOST IN TEHNOLOGIJO.</title> Predsednik Vlade
               Republike Slovenije gospod Janez Janša je 12. septembra 2007 Državnemu zboru
               predlagal, da za ministrico za visoko šolstvo, znanost in tehnologijo imenuje gospo
               Mojco Kucler Dolinar. Besedo dajem predsedniku Vlade gospodu Janezu Janši za
               dopolnilno obrazložitev predloga. Prosim.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Spoštovani gospod predsednik, spoštovane poslanke in poslanci! 12. septembra sem
               Državnemu zboru kot kandidatko za ministrico za visoko šolstvo, znanost in
               tehnologijo predlagal gospo Mojco Kucler Dolinar, univerzitetno diplomirano pravnico
               in poslanko v tem Državnem zboru Republike Slovenije.</p>
               <p>Ministrstvo za visoko šolstvo, znanost in tehnologijo je zadolženo za nekatere
               pomembne nacionalne prioritete je iz lizbonske strategije in strategije razvoja
               Slovenije. Odgovorno je za uresničevanje bolonjskih smernic in drugih strateških
               dokumentov, ki v ospredje postavljajo pomen znanja, izobraževanja, raziskav in
               inovacij. Ministrstvo za visoko šolstvo, znanost in tehnologijo je tudi nosilec ali
               sonosilec nekaterih pomembnih projektov iz resolucije o nacionalnih razvojnih
               projektih. Največji izziv ministrice in s tem kandidatke, če je boste potrdili, je
               uspešno ustvarjanje in nemoten pretok znanja od izobraževalnih preko raziskovanih
               institucij do gospodarskih subjektov in posledično opredmetene dodane vrednosti na
               konkurenčnost na svetovnem trgu. Od kandidatke za ministrico pričakujem, da bo
               vzpostavila odprt in učinkovit dialog z vsemi partnerji, ki nastopajo v visokošolskem
               in raziskovalnem prostoru, od teh partnerjev pa, da se bodo pogovarjali in pogajali
               bolj verodostojno in da bo dana beseda držala.</p>
               <p>Pred kandidatko je zelo širok spekter delovnih nalog in z njimi bo soočena v zelo
               kratkem času. Čez tri mesece bo pred njo izziv, ki nam ga nalaga predsedovanje
               Evropski uniji, Ministrstvo za visoko šolstvo, znanost in tehnologijo bo moralo tukaj
               voditi oziroma spremljati dosjeje iz pristojnosti štirih evropskih komisarjev in pri
               tem računam na kandidatkino poznavanje delovanja evropskih institucij, evropskih
               ciljev Slovenije in tudi skupnih evropskih prioritet. Prav gotovo je poznavanje
               delovanja državne uprave ena izmed prednosti kandidatke, ki bo pripomogla k temu, da
               bo lahko hitro vstopila v vodenje projektov s področja odgovornosti ministrstva in
               predvsem uspešno zaključila tiste, ki so predvideni v programu dela Vlade do konca
               tega mandata.</p>
               <p>Pri vodenju ministrstva bo Mojci Kucler Dolinar koristilo tudi pravno znanje.
               Ministrstvo za visoko šolstvo, znanost in tehnologijo namreč izvaja številne razpise
               in vodi pomembne nacionalne projekte, kjer je poznavanje pravnih postopkov in
               zakonodaje nujno potrebno. Med kolegicami in kolegi v Evropski uniji bo gospa
               kandidatka deveta pravnica. Osem njenih kolegic in kolegov ima namreč takšno
               izobrazbo. Toliko v odgovor dvomom, ali je njena izobrazba ustrezna.</p>
               <p>Na podlagi rezultatov njenega dosedanjega dela in na podlagi pozitivne predstavitve
               na matičnem odboru verjamem, da bo kandidatka za Ministrstvo za visoko šolstvo,
               znanost in tehnologijo gospa Mojca Kucler Dolinar pri vodenju ministrstva uspešna. In
               zato predlagam, da jo v razpravi in glasovanju podprete.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. V skladu z 230. členom Poslovnika zbora se je kandidatka predstavila Odboru
               za visoko šolstvo, znanost in tehnološki razvoj ter odgovarjala na vprašanja članic
               in članov odbora. Mnenje odbora ste prejeli. Iz njega izhaja, da je bila predstavitev
               predlagane kandidatke ustrezna.</p>
               <p>Besedo dajem predsedniku odbora gospodu Rudolfu Mogetu. Prosim.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Spoštovani gospod predsednik, spoštovani premier z ministri, kolegice in kolegi! Prav
               lep pozdrav!</p>
               <p>Dovolite mi, da na kratko predstavim mnenje Odbora za visoko šolstvo, znanost in
               tehnološki razvoj o predstavitvi predlagane kandidatke za ministrico za visoko
               šolstvo, ki je odboru v uvodni predstavitvi najprej obrazložila razloge in motive, ki
               so jo vodili k odločitvi, da sprejme to odgovorno in zahtevno nalogo ter kandidira za
               ministrico za visoko šolstvo, znanost in tehnologijo.</p>
               <p>V nadaljevanju je podala izčrpen pregled trenutnega stanja na področju
               visokošolskega in raziskovalnega prostora. Ob tem pa je predstavila tudi nekatere
               načrtovane dejavnosti, za katere se bo zavzemala v obdobju, ko bo vodila ta resor, in
               sicer: področje znanosti in raziskav, prenova visokošolskega prostora, področje
               tehnološkega razvoja, področje informacijske družbe, področje investicij, vlogo
               ministrstva pri predsedovanju Slovenije Evropski uniji.</p>
               <p>Ob koncu je kandidatka za ministrico sklenila svojo predstavitev z oceno, da jo v
               enoletnem mandatu čaka zelo širok spekter dela in izrazila je prepričanje, da bo
               zastavljene naloge tudi uspešno opravila.</p>
               <p>V razpravi so članice in člani odbora kandidatki zastavili številna konkretna
               vprašanja. Večina teh se je nanašala na njen pogled do predloga Resolucije o
               nacionalnem programu visokega šolstva oziroma do navedb v resoluciji o tem, kako bo
               zakonsko urejeno področje visokega izobraževanja, do avtonomije univerze in do
               vodenja dialoga z zainteresirano strokovno javnostjo.</p>
               <p>V zvezi s temi vprašanji je kandidatka pojasnila, da bo poskušala vzpostaviti dober
               dialog z vsemi visokošolskimi partnerji. Pričakuje pa tudi njihov odgovorni pristop
               pri reševanju odprtih vprašanj s ciljem, da s skupnimi močmi naredimo nekaj
               pozitivnega za slovenski visokošolski prostor. Glede same resolucije pa je poudarila,
               da jo razume kot dokument, s katerim bomo preoblikovali visokošolski prostor na
               način, da bodo v njem dobili ustrezno mesto in vlogo vsi akterji. Predvsem v smislu
               izboljšanja kakovosti študijskega procesa, zagotavljanja večje mobilnosti študentov
               in nenazadnje kot ustrezno podlago oziroma izhodišče za razpravo o združenih
               visokošolskih zakonih.</p>
               <p>Pri tem je zavrnila očitek, da resolucija ni usklajena s strokovno in zainteresirano
               javnostjo.</p>
               <p>Na vprašanje, kakšno je njeno stališče do števila univerz, ki jih imamo preveč
               oziroma premalo, je obrazložila, da se v različnih dokumentih pojavlja številka od
               štiri do deset univerz, kar je verjetno tudi posledica ocene, da smo po številu
               študentov na univerzo daleč pod evropskim povprečjem. Število univerz bo odvisno
               predvsem od kakovosti programov, kakovosti pedagoškega osebja in kadrovskih možnosti.</p>
               <p>Na vprašanje, kako razume avtonomijo univerze, pa je kandidatka pojasnila, da se v
               celoti strinja s stališčem, ki ga je v svoji odločbi zapisalo Ustavno sodišče, in da
               nikakor ni njen cilj posegati v avtonomijo univerz. Kljub njihovi avtonomiji v
               strokovnem akademskem delu pa je po prepričanju kandidatke mogoče tudi sodelovanje
               med državo in visokošolskim zavodom oziroma univerzo v delu, ki se financira iz
               javnih sredstev.</p>
               <p>Po predstavitvi kandidatke in njenih odgovorih na konkretna vprašanja članic in
               članov odbora je večina sklenila, da je kandidatka za ministrico podala široko
               razumevanje aplikativnim in tehnično-naravoslovnim vedam. Še posebej so pozdravili
               njeno pripravljenost za vzpostavitev oziroma obnovitev dialoga z vsemi akterji na
               področju znanosti in visokega šolstva. Pri čemer pa je izraženo upanje, da bodo pri
               slednji sprejeli kandidatkino pripravljenost za dialog in konstruktivno sodelovanje
               pri reševanju vprašanja in nalog, ki so bile zastavljene že v času prejšnjega
               ministra.</p>
               <p>Nekateri člani odbora pa so nasprotno menili, da je bila kandidatkina predstavitev
               preveč splošna. Pozornost je namenila predvsem opisu projektov, ki jih je začrtal že
               bivši minister, iz česar je mogoče sklepati, da bo le nadaljevala z načinom dela
               svojega predhodnika, namesto da bi jasno predstavila svoje vizije oziroma videnje
               rešitev nekaterih ključnih vprašanj in se nedvoumno opredelila do odprtih in
               aktualnih dilem na področju visokega šolstva in znanosti.</p>
               <p>Tako po njihovem mnenju iz njene obrazložitve ni bilo mogoče razbrati, v čem se
               njeni pogledi in stališča do vprašanj s področja, ki ga bo v prihodnosti vodila,
               sploh razlikujejo od pogledov in stališč njenega predhodnika.</p>
               <p>Po končani predstavitvi kandidatke, razpravi in obrazložitvah glasu je odbor z 8
               glasovi za in 5 proti sprejel naslednji sklep: Odbor za visoko šolstvo, znanost in
               tehnološki razvoj meni, da je bila predstavitev pogledov in stališč gospe Mojce
               Kucler Dolinar ustrezna.</p>
               <p>Kandidatki želim: <q>"Hic rhodus, hic salta, Mojca"</q>!</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo dajem predstavnikom poslanskih skupin. Gospa Eva Irgl bo predstavila
               stališče Poslanske skupine Slovenske demokratske stranke. Prosim.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Najlepša hvala za besedo. Spoštovani predsednik, spoštovani ministri, drage poslanke
               dragi poslanci! V poslanski skupini Slovenske demokratske stranke se zavedamo pomena
               znanosti, razvoja in inovativnosti znotraj visokošolskega prostora. Še posebej v
               času, ko se vključujemo v proces oblikovanja skupnega evropskega visokošolskega
               prostora, ki bo med drugim omogočal izmenjavo mnenj pa tudi poenotenje nekaterih
               pogledov pri oblikovanju visokega šolstva.</p>
               <p>V to sooblikovanje enotnega visokošolskega in znanstveno-raziskovalnega prostora je
               Ministrstvo za visoko šolstvo, znanost in tehnološki razvoj v času ministra Zupana
               stopilo dejavno in kompetentno. Pri tem so bili vzpostavljeni mehanizmi, ki bodo
               preko visokošolskih zavodov, zlasti univerz, ustvarjali inteligenco, ki bo nosilec
               razvoja pa tudi nosilec nacionalne identitete doma in po svetu.</p>
               <p>Zadovoljni smo, da si je minister dr. Jure Zupan kljub nenehnim očitkom s strani
               opozicije in nekaterih politično vodenih strokovnjakov prizadeval za kakovostnejši
               visokošolski sistem, ki bo odziven na potrebe družbenega okolja in časa. Zadovoljni
               smo, da se je zavzemal za odprtost visokošolskega sistema in za nastajanje novih
               univerz, ki prinašajo, sicer še v povojih, pa vendarle, demonopolizacijo,
               kompetitivnost, predvsem pa širši spekter ponudbe izobraževanja.</p>
               <p>V času njegovega ministrovanja se je začel vzpostavljati sodoben sistem
               visokošolskega izobraževanja, s poudarkom na raziskovanju in prenosu znanja.</p>
               <p>Zato sploh ne preseneča podatek, da se je v letu 2006 kar za 60% povečal delež
               mladih raziskovalcev v gospodarstvu. To kaže tudi na jasno doseganje ciljev, ki si
               jih je ta Vlada zadala v okviru koalicijske pogodbe. Intenzivno delovati na
               povezovanju med univerzami, znanostjo in gospodarstvom.</p>
               <p>Povezovanje teh dveh sfer, se pravi znanosti in gospodarstva z visokim šolstvom,
               pomeni, da študenta na dodiplomskem kot tudi podiplomskem študiju aktivno vključimo v
               gospodarstvo in ga preko projektov povežemo z instituti. Tako se seznani s
               tehnologijo v gospodarstvu ter možnostmi analiz in testiranj. Ne samo v teoriji,
               temveč tudi v praksi. Tudi nedavno sprejeta resolucija, ki je dvignila toliko prahu,
               pa čeprav predstavlja za enkrat le ogrodje za neko nadaljnjo zakonsko podlago, se
               zavzema za 80 mladih raziskovalcev, ki bi vsako leto odšli v gospodarstvo, kjer bi
               konkretno spoznali probleme gospodarske panoge in nato svoje znanje uporabljali za
               reševanje le-teh. V času ministra Zupana je bila izboljšana tudi koordinacija med
               raziskavami na univerzah, institutih in zasebnem sektorju, kar bistveno vpliva in
               pripomore k tehnološkemu napredku. Kajti ministrstvo lahko zaradi celotnega pregleda
               nad vsemi tremi subjekti v tem procesu bolj učinkovito prispeva k razvoju novih
               tehnologij pa tudi k izboljšanju starih. In, kot sem že v začetku omenila, vsi se
               zavedamo ali pa bi se vsaj morali zavedati, da je potrebno odpreti visokošolski
               prostor v luči Lizbonske strategije in Bolonjske deklaracije.</p>
               <p>Vendar pa opozicijska stran skozi razprave, ki smo jim priča v zadnjem času v okviru
               visokošolske problematike, žal ne daje takšnega vtisa. Bolj kaže na to, da zahteva
               neko zacementiranje ali pa kar zabetoniranje dosedanjega stanja, čeprav tega
               eksplicitno ne prizna. Vendar smo takšnih dejanj, ko se nekaj izreka, potem pa se
               dela čisto drugače, od nekaterih opozicijskih strank že vajeni.</p>
               <p>V Slovenski demokratski stranki se zavedamo, da je to področje tako pomembno, da
               nikakor ne moremo pristati na tezo, ki jo skuša na nek prikriti način vsiliti
               opozicija, in sicer, da je skorajda vse na tem področju idealno, da skoraj ne
               potrebuje nikakršnih izboljšav. Ta teza je za nas popolnoma nesprejemljiva in
               nepravilna. Potrebno je stremeti k izboljševanju stanja. Ne pa zaradi privilegijev,
               ki se jih nekaterih oklepajo še iz nekih drugih časov, ohranjati nekakšen status quo
               in s tem daljnoročno škodovati procesu, ki nam ga narekuje tudi mednarodno okolje pa
               tudi države z bistveno kvalitetnejšim izobraževalnim sistemom.</p>
               <p>V zadnjem času se množijo tudi očitki na račun omejevanja avtonomije univerze. To
               seveda ne drži. Vendar pa avtonomija ne sme biti izgovor za rigidnost, zatohlost in
               nesprejemanje novih idej. Opozicija agresivno vsiljuje neke vrste tezo, da vse, kar
               ne prihaja iz levega političnega pola, pomeni slabo, nazadnjaško in nepremišljeno. Še
               zdaleč niso vsi ne levi strokovnjaki nesposobni in nestrokovni. Sama celo trdim, da
               jim je namensko onemogočenje leta in leta zaradi nepravilne politične orientiranosti
               pomagalo k bistveno bolj kritičnemu pogledu in bolj izostrenemu čutu za nekatere
               stvari.</p>
               <p>Menim, da je pomembno, da je kandidatka za novo ministrico, zdaj še vedno naša
               kolegica Mojca Kucler Dolinar, pokazala pripravljenost za več dialoga z vsemi
               visokošolskimi partnerji. To je še posebej pomembno zato, da se, upam, končno odpravi
               spolitiziranost na tem področju, ki jo skuša v zadnjem času vedno bolj nestrpno
               vsiliti opozicija z odklanjanjem dialoga, z obstrukcijami pri pomembnih dokumentih in
               z namernim ustvarjanjem vtisa, kot da bi živeli v nekih izrednih razmerah.</p>
               <p>Opozicija in del strokovne javnosti sta ta boj privedli do takšnega absurda, da je
               ena od univerz zaradi prevelike vneme pri sodelovanju v teh očitkih zanemarila svoje
               dolžnosti in se ni prijavila na razpis za nove programe. Popolnoma nedojemljivo in
               nesprejemljivo. Vse to seveda na škodo študentov.</p>
               <p>V Slovenski demokratski stranki si želimo, da se v bodoče ob novi ministrici
               spolitizirana strokovna javnost vrne k dialogu, da se takšni primeri, ki delujejo
               izrazito v škodo študentov, ne bi več dogajali.</p>
               <p>Pomembno je, da je kandidatka za ministrico v svoji predstavitvi namenila velik
               poudarek tudi skrbi za tehnološki razvoj. Brez podpiranja inovativnosti in razvoja
               raziskovalcev, ki so sposobni razvijati nove proizvode in jim s tem dajati neko
               dodano vrednost, si namreč ne moremo predstavljati Slovenije kot države, ki se želi
               povzpeti med najbolj razvite članice EU.</p>
               <p>Takšna usmeritev izhaja iz ciljev te Vlade in se seveda močno razlikuje od nekaterih
               ravnanj in usmeritev predhodnih vladnih ekip. To govorim zato, ker sem ob
               pripravljanju tega stališča naletela na dejstvo, ki je bilo slišano tudi že na
               zaslišanju nove ministrice, in sicer da kandidat ene izmed prejšnjih Vlad za
               ministra, takrat še za znanost in tehnologijo gospod Lev Kreft na svoji predstavitvi
               ni niti z besedico omenil tehnološkega razvoja.</p>
               <p>Zato pa niti ne preseneča dejstvo, da se je dolga leta ohranjalo zaskrbljujoče
               stanje majhnega vpisa študentov na naravoslovne in tehnične smeri. V času ministra
               Zupana so njegova prizadevanja in usmeritev Vlade prinesla pomembne premike, saj so
               se vpisi tudi na te smeri povečali oziroma bolje bi bilo reči, glede na stanje, da so
               se normalizirali.</p>
               <p>Tudi kandidatka za novo ministrico je potrdila, da bo sama še naprej delovala v tej
               smeri. Dejala je, da v zvezi s spodbujanjem tehničnih smeri nikakor ne želi
               pomanjševati pomena družboslovja. Saj se zaveda, da na obeh področjih potrebujemo
               odlične strokovnjake. Je pa potrebna vzpodbuda tehničnim in naravoslovnim smerem.
               Predvsem zato, ker je bilo to področje v preteklosti nekoliko zapostavljeno. In temu
               lahko vsekakor pritrdimo. Saj številke kažejo, da naš trg delovne sile tovrstne kadre
               še kako potrebuje.</p>
               <p>Gospa Mojca Kucler Dolinar je v svoji uvodni predstavitvi na matičnem odboru za
               visoko šolstvo, znanost in tehnološki razvoj dejala, da se zaveda, kako odgovorno in
               zahtevno nalogo je sprejela. V Poslanski skupini Slovenske demokratske stranke
               menimo, da bo kandidatka korektno, kompetentno in dobro opravljala delo ministrice,
               saj smo prepričani, da je svojo odločitev skrbno pretehtala.</p>
               <p>Verjamemo, da bo delovala v dobrobit visokošolskega prostora, za doseganje takšnih
               ciljev v visokošolski in znanstveno-raziskovalni sferi, ki nas bodo uvrščali v krog
               najbolj razvitih. Prepričani smo tudi, da nas bo nova ministrica za visoko šolstvo,
               znanost in tehnološki razvoj uspešno in prepričljivo zastopala na ključnih
               visokošolskih in znanstveno-raziskovalnih temah v okviru predsedovanja Slovenije
               Evropski uniji. Verjamemo, da bo nova ministrica odločna, ko bo potrebno zastaviti
               slovenske interese, ter preudarna, ko bo potrebno tehtati med različnimi idejami in
               interesi.</p>
               <p>Kot ženska moram reči, da sem še posebej zadovoljna, da bo ministrstvo vodila
               pogumna in odločna ženska iz mlajše generacije slovenskih političark. Kar kaže tudi
               na to, da slovenski politični prostor ima sposobne mlade ljudi in da jih morda
               potrebuje še več. Mladost in manjša izkušenost v primeru Mojce Kucler Dolinar nista
               negativnost. Še več. Sama menim, da bo tudi zaradi teh predispozicij znala na
               drugačen način prisluhniti vsem, ki bodo delali z njo bodisi v vsakdanjem stiku na
               ministrstvu bodisi preko pogajalske mize.</p>
               <p>Njena dosedanja nedolžnost v smislu sodelovanja z visokošolskimi partnerji in
               znanstveno sfero pa nakazuje na odkrit in neobremenjen dialog brez skušanja
               uveljavljanja nekih ozkih interesov različnih skupin. V Slovenski demokratski stranki
               bomo kolegico Mojco Kucler Dolinar podprli za novo ministrico za visoko šolstvo,
               znanost in tehnološki razvoj ter ji pri njenem zahtevnem in odgovornem delu želimo
               veliko uspeha predvsem pa veliko pametnih, modrih odločitev.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Breda Pečan bo predstavila stališče Poslanske skupine Socialnih
               demokratov. Prosim.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa, gospod predsednik. Dober dan kolegice in kolegi! Dober dan, kdor je še
               od drugih v dvorani Državnega zbora! V Poslanski skupini Socialnih demokratov
               ugotavljamo, da v slogu <q>"Z zahoda nič novega"</q> tudi na področju visokega šolstva
               raziskav in razvoja ter tehnologije ni nič novega. Razen ene same pomembne lastnosti.
               In to je spremembe spola bodočega vodje tega resorja. To je ministrice. Slišali smo
               zelo veliko dobrih hval, veliko trditev, kako je prejšnji minister naredil izredno
               veliko koristnega za visoko šolstvo, znanost in tehnologijo. Tako da nam sploh ni
               jasno, zakaj je ta zamenjava potrebna. In prav zato tudi - ker kandidatka, gospa
               Mojca Kucler Dolinar trdi, da je treba samo nadaljevati to, kar je gospod dr. Zupan
               začel, da je Resolucija o nacionalnem programu visokega šolstva kvalitetna kot
               dokument in dobra podlaga za nadaljnje delo na ministrstvu, ker trdi, da so
               sodelavci, ki jih je imel prejšnji minister, dobri, korektni, kvalitetni in da bo
               zato sodelovala in delala z njimi naprej, ker je njen odnos do visokega šolstva
               praktično kopija tistega, kar je počel prejšnji minister, seveda naša poslanska
               skupina ne more podpreti te kandidatke. Kljub temu, da smo tudi mi zadovoljni, da se
               v slovenski politiki pojavlja vedno več in več žensk, zlasti mladih, in da bi zaradi
               tega lahko morda kdo tudi podprl kandidatko. Pa vendar, kadar gre za tako odgovorno
               delo in za tako odgovorno funkcijo, kot je vodenje resorja za visoko šolstvo, znanost
               in tehnologijo, ne more biti nobena feministična pobuda dovolj tehtna, da bi zaradi
               tega podprli nekaj, kar menimo, da ni dobra odločitev.</p>
               <p>Vlada Republike Slovenije, koalicija, ki je v tem Državnem zboru, naj tako kot pri
               drugih imenovanjih ministric in ministrov prevzame svojo odgovornost. Prepričani smo,
               da bo ta odgovornost tudi primerno poplačana čez dobro leto dni.</p>
               <p>Poslanska skupina Socialnih demokratov kandidatke za ministrico ne bo podprla.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rudolf Moge bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Spoštovani gospod predsednik, kolegice in kolegi! Prav lep pozdrav! Da je stanje v
               visokem šolstvu in znanstveni sferi kritično, kaže premierjeva poteza, ko je sprejel
               odstop in zamenjal ministra, ki je odstopil, ker ni bil kos nalogam. Odstopljenemu
               ministru gospodu Zupanu je bilo mogoče očitati kar nekaj resnih stvari oziroma napak:
               neoliberalen pristop k urejanju visokega šolstva, izključevanje socialnih partnerjev
               iz razprav o področju, ki ga je upravljal, podržavljanje raziskovalnih inštitutov,
               neupoštevanje smernic bolonjske reforme, nezmožnost dialoga, razdeljevanje državnih
               sredstev po strankarskem in cerkvenem ključu ob promociji naravoslovja, resno
               zanemarjanje družboslovja in humanistike. V mislih imamo omejevanje vpisa na
               družboslovne fakultete in proračunskih sredstev, hkrati pa velikodušno podeljevanje
               koncesij družboslovnim zasebnim fakultetam, zanemarjanje kakovosti visokega šolstva,
               popolno zanemarjanje IKT-eja. Seznam napak se z navedenim žal ne konča.</p>
               <p>Težko pa bi dr. Zupanu očitali nestrokovnost in nepoznavanje visokošolskega in
               raziskovalnega prostora. Minister je tudi zato, ker je prihajal iz raziskovalne
               sfere, menda pričel obetavno. Obljubil je uspešnejše povezovanje znanosti in
               gospodarstva, popularizacijo znanosti. Spodbujal je dijake k študiju deficitarnih,
               naravoslovnih, tehničnih študijskih programov in podobno.</p>
               <p>Žal pa mu je navkljub dolgoletnim izkušnjam na tem področju na izvedbeni ravni
               zmanjkalo predvsem politične modrosti. Ampak to je zdaj že mimo in stvar preteklosti.
               V LDS smo letošnje poletje napovedali interpelacijo zoper ministra Zupana. Zato nas
               premierjeva jesenska poteza ni presenetila. Ob odstavitvi treh spornih ministrov bi
               sicer pričakovali odstranitev še kakšnega. Zamenjave premierju Janši namreč niso
               tuje.</p>
               <p>V svoji vladavini jih je izvedel kar nekaj. Naj spomnimo na Jožeta P. Damjana, na
               gospoda Janeza Drobniča, na gospo Marijo Lukačič. Bolj je presenetilo dejstvo, da je
               predsednik Vlade kljub hvalisanju, da lahko najde tri sposobne ljudi za izpraznjena
               mesta, tako rekoč čez noč prišel pred nas z zelo borno biro.</p>
               <p>Očitno je, da je Janša bolj slab kadrovik. Tega se na začetku zaveda tudi sam, saj
               je priznal, da njegova ekipa ni najboljša in da nekateri resorji bolj vodijo ministre
               kot oni njih.</p>
               <p>Sedaj, ko je ob rekonstrukciji Vlade imel možnost popraviti začetniško napako, tega
               ni storil. Še huje, drugo je izbral še slabše kot prvič. Namesto kompetentnih in
               izkušenih ljudi se je odločil za popolne analfabete.</p>
               <p>Zakaj? Mar predsednik Vlade zares verjame, da je danes lahko minister, ministrica že
               vsakdo?</p>
               <p>Sprašujemo se: Ali ga ob teh razmislekih in izbirah vodi načelo blaginje vseh
               državljank in državljanov Republike Slovenije?</p>
               <p>Neresno in neodgovorno je, da predsednik Vlade na čelo resorja, ki ima ali pa naj bi
               imel ključno vlogo pri napredku in razvoju slovenske družbe, nastavi popolnoma
               neizkušeno osebo s tega področja. Z vsem dolžnim spoštovanjem do gospe Mojce Kucler
               Dolinar, ki se je na področjih, ki jih pokriva, sicer izkazala za pridno in marljivo,
               meni deluje celo simpatično - če hočete - in ne zlonamerno, a to po mojem mnenju ne
               more zadostovati.</p>
               <p>Verjamem namreč, da imajo za preboj Slovenije in za blaginjo njenih državljanov
               ključno vlogo prav visoko šolstvo, znanstveno raziskovalna dejavnost in tehnološki
               razvoj. Zgolj to dejstvo resornemu ministrstvu nalaga eno najpomembnejših in
               najodgovornejših nalog in poseben pomen. Še toliko bolj, ker je od politike
               Ministrstva za visoko šolstvo, znanost in tehnologijo tudi neposredno odvisna usoda
               več kot polovice populacije, več generacij.</p>
               <p>Ob vsem povedanem se ne morem znebiti občutka, da izbira kandidatke res ni bila
               najboljša.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jožef Horvat bo predstavil stališče Poslanske skupine Nove Slovenije.</p>
               <p>Prosim.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala lepa, gospod predsednik. Spoštovani gospod državni sekretar, spoštovane
               poslanke, spoštovani poslanci! Spoštovani vsi, ki danes spremljate zasedanje
               Državnega zbora Republike Slovenije!</p>
               <p>Odločitev za to, da v Novi Sloveniji svojo poslansko kolegico Mojco Kucler Dolinar
               povabimo h kandidaturi za ministrico za visoko šolstvo, znanost in tehnologijo, ni
               bila težka. Naj izpustim tukaj njene vsem znane vrline, od pravne podkovanosti vse
               tja do izpričane dialoškosti.</p>
               <p>Tukaj naj omenim predvsem dvoje, kar smo lahko opazili njeni bližnji sodelavci. Na
               eni stani gre za njene osebne lastnosti, ki so dajale poseben pečat njenemu
               poslanskemu delu in opravljanju odgovornosti funkcije predsednice Odbora za notranjo
               politiko, javno upravo in pravosodje.</p>
               <p>Te lastnosti so bile, če jih naštejem samo nekaj: študioznost, zanesljivost,
               marljivost, temeljitost, natančnost, vestnost.</p>
               <p>Na drugi stani pa moram omeniti njen državniški čut, ki smo ga začutili že takoj ob
               nastopu njene poslanske službe in ob katerem smo vedeli, da predstavlja odlično bazo
               za najvišje odgovornosti pri upravljanju te države.</p>
               <p>Zahvaljujem se predsedniku Vlade Republike Slovenije, ki Državnemu zboru za
               ministrico za visoko šolstvo, znanost in tehnologijo predlaga našo poslansko kolegico
               Mojco Kucler Dolinar. Naj uvodoma predsednikovemu predlogu napovem podporo Poslanske
               skupine Nove Slovenije.</p>
               <p>Današnji dan pomeni nov začetek za slovenski visokošolski, znanstveni in
               raziskovalni prostor. Ne samo zato, ker je danes 1. oktober - začetek novega
               akademskega leta. Ne samo zato, ker na fakultete prihajajo novi obrazi, študentje,
               profesorji, novi dekani. Predvsem zato, ker želimo tudi z novim prvim obrazom
               Ministrstva za visoko šolstvo, znanost in tehnologijo do konca mandata maksimalno
               realizirati naše zaveze iz koalicijske pogodbe in iz dokumentov, sprejetih v Državnem
               zboru Republike Slovenije. To pa ni naša zaveza samo do državljank in državljanov
               Republike Slovenije, ampak tudi zaveza do sprejetih dokumentov in ciljev Evropske
               unije.</p>
               <p>Gre torej za nov začetek. Vendar ne za začetek, postavljen na čas nič, ali začetek
               na absolutni ničli. Ampak na solidnih temeljih, ki jih je v segmentu visokega
               šolstva, znanosti in tehnološkega razvoja že postavila ta Vlada oziroma dosedanji
               minister za visoko šolstvo, znanost in tehnologijo dr. Jure Zupan, ki je - kot je
               vsem znano - zaradi nečloveških, krivičnih, neresničnih in neutemeljenih pritiskov
               pred načrtovano reformo visokega šolstva in raziskovalno-razvojne dejavnosti
               predsedniku Vlade ponudil odstop.</p>
               <p>Bivši minister, znanstvenik z najboljšimi referencami med vsemi, ki so se doslej
               pojavili v slovenski politiki na tem resorju, človek z mnogimi mednarodnimi
               referencami, avtor znanstvenih del, prevedenih v mnoge tuje jezike, je prav gotovo
               znal slediti visokim ciljem slovenske družbe, ki so nedvomno intonirani tudi z
               Lizbonsko strategijo. Na tem mestu bi se rad dr. Juretu Zupanu v imenu Poslanske
               skupine Nove Slovenije zahvalil za njegov ne majhen prispevek slovenski družbi.</p>
               <p>Slovenija je v svojih 16-letih naredila izjemno pomembne pozitivne korake v smeri
               razvoja moderne, demokratične slovenske družbe. O Sloveniji pohvalno govori Evropa. O
               njej se - kot sem že zadnjič povedal - pohvalno izraža na primer ameriški senat,
               katerega delo je pred nedavnim lahko spremljala slovenska parlamentarna delegacija
               neposredno v senatni dvorani.</p>
               <p>Slovenija je v letu 2004 z vstopom v Evropsko unijo in Nato dokončno pokazala, da ne
               samo geografsko, ampak tudi nazorsko spada v osrčje Evrope. Da torej gradi na tistih
               vrednotah, s katerimi so očetje Evrope postavili temelje Evropske zveze.</p>
               <p>Vseh segmentov našega življenja pa v teh 16-letih nismo temeljito prenovili in
               modernizirali, da bi lahko suvereno odgovarjali na izzive časa. Vseh segmentov našega
               življenja še nismo uglasili po evropsko in tako, kot si to slovenska družba tudi
               zasluži.</p>
               <p>Eden od teh segmentov je gotovo visoko šolstvo in raziskovalna dejavnost v Republiki
               Sloveniji. Resolucija o nacionalnem programu visokega šolstva Republike Slovenije
               2007-2010 je temelj za izvedbene akte. To je za zakone in druge akte, na osnovi
               katerih se mora visokošolski prostor temeljito preobraziti oziroma prezračiti.</p>
               <p>Sprejetje nacionalnega programa visokega šolstva Republike Slovenije določa Zakon o
               visokem šolstvu. Strokovna izhodišča za Resolucijo o nacionalnem programu visokega
               šolstva 2007-2010 je v skladu z navedenim zakonom pripravil Svet Republike Slovenije
               za visoko šolstvo julija leta 2005. V vsebinskem pogledu pa je pri njegovi pripravi
               hkrati upoštevan tudi strateški dokument o razvojnih usmeritvah Slovenije, kot so:
               Strategija razvoja Slovenije, Program reform za izvajanje Lizbonske strategije v
               Sloveniji v okviru gospodarskih in socialnih reform za povečanje blaginje v Sloveniji
               ter dokument komisije Evropske unije z naslovom Uresničevanje agende za posodobitev
               univerz, izobraževanje, raziskovanje in inovacije.</p>
               <p>Glavni cilji, ki naj bi bili uresničeni do leta 2010 - če naštejem samo
               najpomembnejše. Gre za ustvarjanje enotnega visokošolskega in raziskovalnega
               prostora, pospeševanje izmenjave znanja v trikotniku:
               visokošolstvo-znanost-gospodarstvo. Uravnotežen vpis mladih in povečan delež odraslih
               v vseh oblikah vseživljenjskega učenja, izboljšane razmere za študij in povečanje
               števila diplomantov, spodbujanje internacionalizacije visokega šolstva, uvedba
               različnih meril za raziskovalne dosežke na različnih področjih in odpiranje
               habilitacijskega prostora in povečanje pretoka strokovnjakov med visokošolskimi in
               raziskovalnimi zavodi ter gospodarstvom.</p>
               <p>Kandidatka gospa Mojca Kucler Dolinar se še kako zaveda, da nove ideje in iznajdbe
               ustvarjajo nove službe. Ohranjajo naše okolje, zagotavljajo varnejšo hrano in
               zdravila, varnejše in trajnejše vire energije in tako naprej. Istočasno pa je znanost
               čedalje bolj zapletena in draga. Ni nekaj, kar lahko počneš sam v laboratoriju brez
               vsakršnega stika z zunanjim svetom. Znanstveniki morajo dandanes delovati povezano in
               z dostopom do sofisticirane tehnične opreme.</p>
               <p>Evropska unija zato ustvarja priložnosti za znanstveno sodelovanje preko državnih
               meja. Ustvarja platforme, kjer se lahko srečajo znanstvena skupnost in
               gospodarstveniki. Zagotavlja sredstva za raziskovalne projekte, pri katerih
               sodelujejo znanstveniki iz več držav, iz Evropske unije in izven nje.</p>
               <p>Razvoj raziskovalne dejavnosti v globalnem okolju zahteva usklajevanje in
               dopolnjevanje prizadevanj na nacionalnem nivoju v državah članicah.</p>
               <p>Tukaj nastopi skupna evropska raziskovalna politika: Evropska komisija, države
               članice, Evropski parlament, Znanstvena skupnost in gospodarstvo so odločeni, da bodo
               skupaj ustvarjali resnično evropsko, raziskovalno področje.</p>
               <p>Januarja 2007 je bil šesti okvirni program nadgrajen s sedmim okvirnim programom za
               raziskave in tehnološki razvoj, ki predstavlja glavno orodje Evropske unije za
               financiranje raziskav v Evropi za obdobje 2007 do 2013. Proračun programa za
               sedemletno obdobje znaša 50,5 milijard evrov, proračun za Evrotom za naslednjih pet
               let pa 2,7 milijard evrov. Skupaj sredstva predstavljajo več kot 60% porast glede na
               šesti okvirni program.</p>
               <p>Novost sedmega okvirnega programa je njegova usmerjenost za zaposlitvene potrebe in
               konkurenčnost Evrope. Nadalje podpira raziskave na izbranih prednostnih področjih.
               Cilj le-tega pa je ustvariti ali ubraniti svetovno vodilno vlogo EU znotraj teh
               sektorjev.</p>
               <p>Za Republiko Slovenijo in tudi za novo ministrico je gotovo pomembno,da se bližamo
               reviziji prvega triletnega obdobja prenovljene lizbonske strategije za rast in
               delovna mesta ter v začetku drugega obdobja v letu 2008. In sedaj je pravi čas za
               oceno doseženega napredka in za razpravo o prihodnjih usmeritvah enega izmed njenih
               poglavitnih elementov evropskega raziskovalnega prostora.</p>
               <p>V spreminjajočem se svetu, ki ga zaznamujeta pospešena globalizacija raziskav in
               tehnologije ter pojav novih znanstvenih in tehnoloških velesil, zlasti Kitajske in
               Indije, je evropski raziskovalni prostor bolj kot kdaj koli prej temelj evropske
               družbe in znanja. V takšni družbi so raziskave, izobraževanje, usposabljanje in
               inovativnost izkoriščeni v polni meri, da bi se izpolnili gospodarski, družbeni in
               okoljski cilji EU ter pričakovanja njenih državljanov.</p>
               <p>Pojem evropskega raziskovalnega prostora združuje evropski notranji trg za raziskave
               s prostim pretokom raziskovalcev, tehnologije in znanja, učinkovito usklajevanje
               nacionalnih in regionalnih raziskovalnih dejavnosti, programov in politik na evropski
               ravni ter pobude, ki se izvajajo in financirajo na evropski ravni. Od potrditve pojma
               na evropskem svetu v Lizboni leta 2000 je bil dosežen napredek.</p>
               <p>Evropski raziskovalni prostor je postal ključna referenca za raziskovalno politiko v
               Evropi. Vendar je treba za vzpostavitev evropskega raziskovalnega prostora še veliko
               storiti. Zlasti za odpravo razdrobljenosti, raziskovalnih dejavnosti, programov in
               politik po vsej Evropi. Evropski raziskovalni prostor, ki ga potrebujejo znanstvena
               skupnost, podjetja in državljani, mora vsebovati naslednje elemente: prvič, ustrezen
               pretok usposobljenih raziskovalcev z visoko stopnjo mobilnosti med ustanovami,
               panogami, sektorji in državami.</p>
               <p>Drugič, raziskovalne infrastrukture svetovnega merila, ki so med seboj povezane v
               mrežo in dostopne raziskovalnim skupinam po vsej Evropi in svetu, predvsem
               zahvaljujoč novim generacijam elektronskih, komunikacijskih infrastruktur. Tretjič,
               vrhunske raziskovalne ustanove, ki so vključene v učinkovito javno zasebno
               sodelovanje in partnerstva ter predstavljajo jedro raziskovalnih in inovacijskih
               skupin vključno z virtualnimi, raziskovalnimi skupnostmi, ki so večinoma
               specializirane na interdisciplinarnih področjih in privlačijo kritično maso človeških
               in finančnih virov. Četrtič, učinkovito izmenjavo znanja, zlasti med javnimi
               raziskavami in industrijo pa tudi širšo javnostjo.</p>
               <p>Petič, dobro usklajene raziskovalne programe in prednostne naloge, ki vključujejo
               pomemben delež skupno načrtovanih naložb v javne raziskave na evropski ravni, ki
               obsegajo skupne prednostne naloge, usklajeno izvajanje in skupno vrednotenje.</p>
               <p>In šestič, odprtje evropskega raziskovalnega prostora svetu s posebnim poudarkom na
               sosednjih državah in zavezanostjo k obravnavanju globalnih izzivov z evropskimi
               partnerji.</p>
               <p>Zakaj toliko besed o evropskih politikah, o Lizbonski strategiji, o evropskem
               raziskovalnem prostoru itn? Zato ker smo tudi mi del tega evropskega prostora. Zato
               je nujno, da slovenski visokošolski in znanstveno-raziskovalni prostor uglasimo po
               evropsko. Povsem normalno pa je, da mora ta prostor ostati prvenstveno slovenski. Ta
               segment je izjemno pomemben za blaginjo Slovenije.</p>
               <p>Veseli me, da se tega zaveda naša, sedaj še kolegica in kandidatka za ministrico na
               ministrstvu za visoko šolstvo, znanost in tehnologijo. Kolegica Mojca je v času tega
               mandata dobro spoznala tudi strukturo Evropske unije in strukturo njenih organov.
               Zato smo v Poslanski skupini Nove Slovenije tudi prepričani, da bo kos svoji nalogi v
               času predsedovanja Republike Slovenije Evropski uniji. Slovenci znamo včasih stopiti
               skupaj. Do sedaj smo to dokazali pri mnogih projektih nacionalnega značaja.</p>
               <p>V Poslanski skupini Nove Slovenije pričakujemo, da Slovenci stopimo skupaj tudi, ko
               gre za modernizacijo in evropeizacijo slovenskega visokošolskega prostora in
               raziskovalnega sektorja. Mi bomo danes v Poslanski skupini Nove Slovenije naredili
               prvi korak. Dali bomo glas za kandidatko Mojco Kucler Dolinar. Zahvaljujem se ji za
               njeno korektno sodelovanje v Poslanski skupini Nove Slovenije, za njeno poslansko
               delo in ji želimo veliko uspehov, sreče in tudi zadovoljstva na ministrskem mestu.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Janez Kramberger bo predstavil stališče Poslanske skupine Slovenske
               ljudske stranke. Prosim.</p>
            </sp>
            <sp who="SDZ4:KrambergerJanez">

               <speaker>MAG. JANEZ KRAMBERGER:</speaker>

               <p>Hvala lepa, gospod predsednik, za besedo. Spoštovane kolegice in kolegi! V imenu
               poslanske skupine želim podati stališče do predloga predsednika Vlade za ministrico
               za visoko šolstvo, znanost in tehnologijo.</p>
               <p>Visoko šolstvo je ključni element trajnostnega razvoja globalne konkurenčnosti in
               nacionalne identitete. Univerze in druge visokošolske institucije so za razvoj
               slovenskega znanstvenega, kulturnega in družbenega življenja izjemnega in
               nenadomestljivega pomena.</p>
               <p>V Slovenski ljudski stranki si prizadevamo za spoštovanje avtonomnosti univerz, za
               večjo odprtost univerz tujim študentom, gostujočim učiteljem, za sodelovanje med
               visokošolskimi inštitucijami in za pregledno preverjanje kakovosti inštitucij.</p>
               <p>Verjamemo, da le s sodelovanjem univerz z lokalnim gospodarstvom in drugimi
               raziskovalnimi inštitucijami omogoča doseganje presežkov za vse vključene partnerje
               ter prispeva k razvoju posameznikov in družbe. Znanje je nedvomno tista dobrina, ki
               ima in bo v prihodnje imela še odločilnejši vpliv na razvoj Slovenije.</p>
               <p>V mnogih dokumentih smo zapisali, da želi biti Slovenija država oziroma družba, ki
               temelji na znanju. Ključnega pomena za zagotovitev kvalitetnih strokovnjakov in s tem
               razvojno usmerjenost države je dober in kakovosten visokošolski sistem. Vloga
               ministrstva za visoko šolstvo, znanost in tehnologijo je pri tem projektu zelo
               pomembna.</p>
               <p>Kolegica Mojca Kucler Dolinar, kandidatka za ministrico za visoko šolstvo, znanost
               in tehnologijo, je z odločitvijo, da prevzame ta zahtevni resor, prevzela pomembno
               odgovornost.</p>
               <p>Trenutno stanje na področju visokega šolstva in raziskovanja ni prav nič rožnato.
               Prejšnji teden smo sprejeli Resolucijo o nacionalnem programu visokega šolstva, pri
               kateri je bilo očitno, da dovolj tesnega in konstruktivnega sodelovanja med vsemi
               visokošolskimi partnerji ni bilo. Predvsem je zaskrbljujoče dejstvo, da so bili
               nekateri za ohranjanje trenutnega stanja pripravljeni podpreti na začetku celo
               preohlapno in premalo dorečeno resolucijo o nacionalnem programu. Očitno je, da
               kandidatko čaka veliko dela in da se bo morala dokazati predvsem kot dober mediator
               med vsemi visokošolskimi in drugimi partnerji pri pripravi Zakona o visokem šolstvu
               in razvojni dejavnosti. Torej, ta priprava zakona je po našem mnenju ključni projekt
               ministrstva v tem trenutku.</p>
               <p>Kandidatko dobro poznamo po korektnem in vestnem delu v tem mandatu Državnega zbora.
               Menimo, da je svoje delo poslanke opravljala in opravlja korektno in profesionalno.
               Prav takšno je bilo tudi vodenje Odbora za notranjo politiko, javno upravo in
               pravosodje.</p>
               <p>Kandidatko bomo poslanci naše Poslanske skupine Slovenske ljudske stranke podprli.
               Pomembno je, da se zaveda, da sprejema odgovorno in zahtevno nalogo. Posebej
               podpiramo njeno odločenost ponovno vzpostaviti dialog s strokovno in drugo javnostjo
               ter tako iskati soglasje o reformi visokošolskega in znanstvenega prostora v
               Sloveniji.</p>
               <p>Med poudarki kandidatke pri predstavitvi na matičnem delovnem telesu bi rad
               izpostavil predvsem naslednje. Poudarila je, da je razmerje med študenti in
               pedagoškimi delavci pod evropskim povprečjem. In to je gotovo eden glavnih problemov
               slovenskega visokošolskega in znanstvenega prostora.</p>
               <p>Njegovo reševanje zahteva po eni strani odpiranje visokošolskega prostora gostujočim
               učiteljem. Na drugi strani pa tudi povečanje števila zaposlenih učiteljev, za kar bo
               potrebnih veliko dodatnih sredstev. Na ta način se bo pomembno prispevalo h kakovosti
               visokošolskega študija, ki je ob odpiranju evropskega visokošolskega prostora nujen
               pogoj za nadaljnji napredek in razvoj terciarnega izobraževanja v Sloveniji.</p>
               <p>Seveda ob visokem šolstvu ne gre zanemariti tudi drugih področij, na katerih bo prav
               tako veliko dela. Nadaljnji razvoj znanosti in raziskav ter celovit pristop pri
               povezovanju znanstvene sfere z gospodarstvom je za Slovenijo pomemben izziv.
               Kandidatka se tega v vseh svojih poudarkih na predstavitvi očitno dovolj dobro
               zaveda.</p>
               <p>Veliko bi lahko še govorili o tem, kaj vse je aktualnega na področju, ki ga pokriva
               Ministrstvo za visoko šolstvo, znanost in tehnologijo. Vendar bi rad predvsem želel
               kandidatki uspešno delo v funkciji ministrice. Kot rečeno, jo bomo poslanci Slovenske
               ljudske stranke podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Matej Lahovnik bo predstavil stališče Poslanske skupine nepovezanih
               poslancev. Prosim.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa, gospod predsednik. Spoštovane poslanke in poslanci! V Poslanski skupini
               Zares ugotavljamo, da koalicijska pogodba te Vlade predvideva za bodoče ministre
               dobro poznavanje področja, strokovne kompetence, vizijo in motiviranost.</p>
               <p>Moram reči, da glede na hearing, zaslišanje, ki smo ga slišali pri kandidatki, je
               naš temeljni očitek, da kandidatka ni imela vizije svojih lastnih pogledov. Na odprta
               vprašanja s tega področja, na prioritetne naloge in poglavitne cilje ni odgovorila na
               podlagi nekih svojih pogledov. Tako da tega v resnici tudi nismo pričakovali. Ampak
               tisto, kar nas je nekako najbolj zmotilo, je, da je po eni strani poudarila, da se je
               treba pogovarjati o odprtih vprašanjih. Po drugi strani pa je kot kandidatka oziroma
               še kot poslanka tega Državnega zbora podprla Resolucijo o nacionalnem programu
               visokega šolstva, ki je po mnenju vse strokovne javnosti izjemno škodljiva. To nas
               predvsem skrbi, ker je s tem na nek način pokazala, da vendarle tiste prave volje za
               odprt dialog, ki bi ga lahko kot sveže ime začela, nima. Predvsem pa je treba
               poudariti, da je ta resolucija bila res izjemno velikih kritik. Mi smo, moram reči
               odkrito, tukaj pričakovali nek nov pristop, nek svež veter, da bo odpravila
               pomanjkljivosti, ki so nastale kot posledica ministrovanja nekdanjega ministra
               Zupana. Žal se to ni zgodilo. Posebej se mi zdi pomembno izpostaviti, da je pri
               sprejemanju resolucije bilo eno izmed odprtih vprašanj avtonomija univerze, kjer je
               sicer kandidatka zatrjevala, da ji ni cilj posegati v avtonomijo univerz, pa vendarle
               je podprla to resolucijo, ki ravno to počne. Univerzi v veliki meri jemlje
               avtonomijo.</p>
               <p>Nam je žal, da tudi, pa večina v tem Državnem zboru tega ni opazila, ker se vendarle
               s to Resolucijo o nacionalnem programu visokega šolstva uvaja cela vrsta sprememb in
               bo imela Vlada ne samo možnost imenovati v končni fazi direktorja univerze in s tem
               neposredno vplivati na univerzo, temveč tudi posega na nek način v habilitacijske
               postopke. Moramo reči, da smo iskreno zaskrbljeni, da tukaj ne bo nekega premika.</p>
               <p>Tisto, kar je treba korektno in pošteno povedati, je, da je kandidatka delavna.
               Verjamem, da marljiva, da pozna svoje pravno področje, na katerem je pač očitno
               delovala. Kot kolegico poslanko bi ji težko očitali nedelavnost. Tako da verjamemo,
               da si bo prizadevala po svojih najboljših močeh za dobro delo na ministrstvu. Ampak
               kot sem dejal, tisto kar nas skrbi, je vendarle dejstvo, da pri Resoluciji o
               nacionalnem programu za visoko šolstvo je vendarle imela povsem identično stališče
               kot sedanji minister. Sprašujemo se: V čem je potem sploh dodana vrednost? V vsakem
               primeru je potrebno izpostaviti tudi dejstvo, da bo Slovenija praktično čez tri
               mesece predsedovala EU in nas tudi skrbi, ali bo kandidatka kot nova, sveža
               kandidatka, ki ne pozna strokovnega področja in na njem ni delovala v preteklosti,
               lahko z dovolj avtoritete in suvereno predsedovala ostalim ministrom držav članic EU.
               Ta vprašanja ostajajo odprta.</p>
               <p>Želel pa bi vendarle izpostaviti, da ima kandidatka po našem mnenju vsaj dve veliki
               prednosti. Prvič, za razliko od ministra za zdravje in ministra za promet, ki nista
               bila niti strokovnjaka niti politika na področjih, ki jih bosta pokrivala, je v tem
               primeru kandidatka gospa Kucler vsaj politik.</p>
               <p>In drugič, da praktično slabše kot je delal njen predhodnik minister Zupan, ona ne
               more delati, ker je bilo praktično visokemu šolstvu že do sedaj narejena velika
               škoda. Verjamem, da jo tudi nekdo, če bi se trudil, bi težko naredil več slabih
               stvari. Vsaj po mnenju stroke, ki smo ji priča v zadnjem obdobju. Namreč cela vrsta
               strokovnjakov akademikov opozarja, da so na področju visokega šolstva šle stvari v
               napačno smer. Tako, da v naši poslanski skupini ocenjujemo, da je vendarle na vsak
               način dobro, da bo prišlo do zamenjave ministra za visoko šolstvo.</p>
               <p>Tisto, kar nas skrbi, je dejstvo, da je kandidatka do sedaj zagovarjala enaka
               stališča, kot jih je tudi dosedanji minister. Sprašujemo: V čem je potem sploh ta
               dodana vrednost oziroma razlika v konceptu, ki ga pričakujemo? Na vsak način želim
               poudariti, da se bomo tudi zaradi teh naših pomislekov vzdržali pri glasovanju.</p>
               <p>Menimo, da ima vsakokratni mandatar, v tem primeru gospod Janša, pravico menjati
               svojo ekipo. Ampak mora koalicija zato prevzeti tudi odgovornost in nove kandidate
               podpreti z vsemi njihovimi prednostmi in slabosti, ki jih imajo. V naši poslanski
               skupini se bomo vzdržali pri glasovanju, seveda pa na mnenja poslanskih skupin in
               kljub temu ji želimo vso srečo pri vodenju resorja, ker je rezultat tudi v tem
               primeru ta, kot v vseh ostalih v tem triletnem mandatu bolj ali manj jasen. Hvala.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Barbara Žgajner Tavš bo predstavila stališče Poslanske skupine
               Slovenske nacionalne stranke. Prosim.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo, spoštovani predsednik. Kolegice in kolegi! Jaz sem čisto na
               začetku bila presenečena, morda tudi zgrožena, ko sem poslušala predstavitev stališča
               največje koalicijske stranke v tem parlamentu. Moram reči, da niti ni šlo, po moji
               oceni, za predstavitev stališč, ampak bolj za žuganje opoziciji. Ja, zgrožena nad, če
               hočete, dejstvom, kako hudo je tej vladi ali pa kar celi Sloveniji, ko ima tako
               agresivno opozicijo v parlamentu. Tako agresivno, tako nezadovoljno, tako kritično.</p>
               <p>Predsednik Vlade ima pravico nad personalno sestavo Vlade. To je tudi zapisano v
               koalicijski pogodbi. Pa vendar dovolite, da čisto na začetku postavim retorično
               vprašanje: Kako upogljiva je človeška hrbtenica?</p>
               <p>Ni še dolgo tega, ko smo lahko v tej dvorani poslušali s strani Nove Slovenije, se
               pravi tiste poslanske skupine, ki tudi predlaga kandidatko za novo ministrico, osebno
               diskvalifikacijo kandidata za podpredsednika Državnega zbora. Le nekaj dni zatem je
               Nova Slovenija, ta ista poslanska skupina predlagala svojo kandidatko za ministrico
               za visoko šolstvo, znanost in tehnologijo.</p>
               <p>Res da zbode v oči, da kandidatka ni strokovno usposobljena. Tukaj poudarjam,
               strokovno usposobljena za področje visokega šolstva in znanosti. Da kandidatka v
               preteklih treh letih niti ni bila članica državnozborskega odbora za visoko šolstvo.
               Da je kandidatka v treh letih tega mandata sodelovala zgolj pri eni razpravi v tej
               dvorani oziroma v parlamentu o tematiki, ki sodi v delokrog ministrstva za visoko
               šolstvo. In še takrat, dovolite, še takrat je ministrica oziroma kandidatka za
               ministrico zagovarjala tržno logiko in ustrezno vladno uredbo o nazivih oziroma
               uredbo o tako imenovani bolonjski klasifikaciji visokošolskih in znanstvenih nazivov.
               Kljub temu, da je ta uredba degradirala veliko število diplomantov in da je peticijo
               proti takemu vladnemu početju podpisalo več kot 15 tisoč oseb.</p>
               <p>Zbode v oči tudi dejstvo, s kakšno lahkoto poslanska skupina Nove Slovenije in ne
               nazadnje tudi predsednik Vlade Janez Janša povozi svojo koalicijsko pogodbo.
               Dovolite, ker je vodja poslanske skupine Nove Slovenije pred menoj dejal, da si
               prizadevajo za maksimalno realiziranje zaveze iz koalicijske pogodbe, da preberem
               tisto, kar je zapisano v koalicijski pogodbi. Ne bom zdaj preletela cele koalicijske
               pogodbe, ampak zgolj in samo tisti del, ki je povezan z imenovanjem kandidatke
               oziroma bodoče ministrice.</p>
               <p>Pri personalni sestavi Vlade bo koalicija upoštevala naslednja merila. Kot prvo je
               zapisano dobro poznavanje področja <stage>(resorja)</stage>, strokovne kompetence, vizijo in
               motiviranost za njeno uresničitev in tako dalje.</p>
               <p>Jaz vas sprašujem: Kakšne strokovne kompetence ima kandidatka za ministrico? In
               tukaj velja opomniti tudi predsednika Vlade Janeza Janšo, ki je čisto na začetku
               dejal, da je kar nekaj pravnikov v Evropi na tem področju. Ja, verjamem, ampak nihče
               s strani opozicije v tem parlamentu kandidatki ni očital izobrazbe. Nihče. Verjamem,
               da je izobrazba ustrezna.</p>
               <p>Poudarjam pa, da ni strokovnih kompetenc, da kandidatka ne pozna resorja, ki ga bo
               pokrivala oziroma zastopala. Po drugi strani pa, vsaj kolikor nam je bilo dano
               poslušati in spremljati predstavitev kandidatke na odboru, matičnem delovnem telesu,
               kandidatka tudi nima vizije za delo na tem področju.</p>
               <p>In ne nazadnje, veste, v koalicijski pogodbi je zapisano tudi: <q>"Z ustanovitvijo
               ministrstva za visoko šolstvo, znanost in tehnologijo želi koalicija dati poseben
               poudarek področju, na katerem temelji razvoj slovenske družbe v družbo, ki temelji na
               znanju in informacijah."</q></p>
               <p>Ali je kandidatka morda nekoliko naivno na odboru dejala, da jo pravzaprav s
               področjem, ki ga bo pokrivala, povezuje zgolj to, da je bila v preteklosti del
               izobraževalnega sistema? Jaz pravim, da je to slaba popotnica.</p>
               <p>In po drugi strani se sprašujem, če je strokovna usposobljenost po novem to, da je
               kandidatka ali pa kandidat, pač nekoč bil del izobraževalnega sistema, potem nas je
               lahko opravičeno strah, bom rekla te prekomerne sproščenosti, ki vlada v naši državi.</p>
               <p>Po drugi strani sem danes poslušala s strani največje koalicijske stranke, če nisi
               strokovno usposobljen, si pač neokrnjen in je to v nekem pogledu dobro. Tudi prav.</p>
               <p>Verjamem, da sem s temi uvodnimi besedami povedala dosti. Če pa se dotaknem še same
               predstavitve kandidatke na matičnem delovnem telesu, bi lahko rekla, dobro
               pripravljen tekst, nepoznavanje področja dela, slabi vsebinski odgovori na vprašanja
               članov in članic odbora. In kot sem že dejala, oseba, kandidatka za ministrico nima
               lastne vizije.</p>
               <p>To z drugimi besedami lahko pomeni celo, da bo ali pa da ji bodo to vizijo diktirali
               drugi. Tisti, ki so doslej sodelovali in sestavljali politiko na resornem področju.
               Kandidatka tudi nima strategije.</p>
               <p>No, meni pa, da je bila dosedanja politika ministra Zupana na tem področju dobra.
               Kljub temu, da je po pogovoru s predsednikom Vlade Janezom Janšo, moral zapustiti
               ministrski stolček. Tudi zaradi sporne resolucije o visokem šolstvu in raziskovalne
               dejavnosti, ki pa jo je kandidatka za ministrico prejšnji teden, sicer še v vlogi
               naše kolegice poslanke, brezpogojno podprla. Resolucija ne zagotavlja stabilnega
               financiranja. Zasebno postavlja pred javnim. Dopušča tudi možnost poseganja politike
               v samo delovanje univerz ter visokošolskih zavodov. Še eno pomembno dejstvo. Nad
               resolucijo bdi dejstvo, da ni usklajena oziroma da Vlada ni vzpostavila partnerskega
               odnosa.</p>
               <p>Kandidatka je v svoji predstavitvi na matičnem delovnem telesu omenila tudi
               partnerje v pogajanjih. Dejala je celo, da se je strokovna javnost konkretno glede
               resolucije odzvala neustrezno. Jaz se sprašujem: Kako lahko nekdo govori o
               neustreznosti nekoga, ki teoretično in praktično deluje na strokovnem področju?</p>
               <p>Sicer pa, če smo pazljivo poslušali predstavitev ene izmed kolegic pred menoj, potem
               se lahko, ja, strinjamo s tem, kajti strokovna javnost je imaginarna oziroma
               politično opredeljena. Zato, ker se pač ne strinja z rešitvami, ki jih predlagajo v
               tej Vladi oziroma v ministrstvu te vlade. Ne nazadnje me to napeljuje tudi na
               razmišljanje, da bo nova ministrica ali pa, da nova ministrica razume socialni dialog
               kot prikimavanje in sprejemanje izključno vladnih odločitev. To pa je politikantstvo.</p>
               <p>Očitno je, da bo taka politika nadaljevala svojo pot premočrtno. Se pravi, da se na
               ministrstvu za znanost in tehnologijo ne menja politika, ampak zgolj oseba na čelu
               politike. To pa je slabo. Zato v Poslanski skupini Slovenske nacionalne stranke ne
               moremo prikimati tovrstnemu početju, če hočete, predsednika Vlade Janeza Janše kljub
               temu, da se lahko v celoti strinjamo s tem, da ima seveda pravico, da po svoje
               oblikuje svojo vladno strukturo. Ampak kot že rečeno, takšno početje zelo jasno
               nakazuje na to, da so na čelu Vlade posameznih ministrstev pravzaprav ljudje, ki so
               zgolj politično primerni oziroma kompatibilni. O strokovnosti v tem primeru pač ne
               moremo govoriti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Franc Žnidaršič. Gospod Horvat imate proceduralni predlog? Oprostite,
               gospod Žnidaršič, proceduralni predlog. Izvolite, gospod Horvat.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala lepa, gospod predsednik. Se opravičujem kolegu mag. Žnidaršiču. Jaz in
               Poslanska skupina Nove Slovenije povsem spoštujem stališče kolegov iz Poslanske
               skupine SNS in njihove razprave ne razumemo kot diskvalifikacijo kandidatke. Veseli
               me meddrugim tudi to, da je bila v predstaviti Nova Slovenija omenjena večkrat kot
               Ministrstvo za visoko šolstvo, znanost in tehnologijo.</p>
               <p>Moram pa ob tem jaz ostro protestirati. Nova Slovenija v predstavitvi stališča v
               zvezi s kandidaturo kolega Potrča ni diskreditirala kolege Potrča. Ni šlo za
               diskreditacijo. To ni bil naš namen, še manj početje. In zato strogo protestiram
               proti takšni pavšalni izjavi. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>No, to ni bil ravno proceduralni predlog, gospod Horvat, ampak kljub temu
               nadaljujmo. Izvolite, gospod Žnidaršič, za predstavitev stališča Poslanske skupine
               Demokratične stranke upokojencev.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik, spoštovane kolegice in kolegi, spoštovani predstavnik
               Vlade! Predlagana kandidatka za ministrico za izpraznjeno mesto ministrice ni treba,
               da bi bila predlagana. Predlagal jo je predsednik Vlade po svoji presoji. Ponudil nam
               je kandidatko, ki jo je dobil, ki je na razpolago, ki želi prevzeti to funkcijo. Mi
               glede tega nimamo posebnih težav.</p>
               <p>Težava je v tem, da predsednik Vlade najprej pusti, da ministri opravijo slabše, bi
               rekel, suženjsko delo. Popraviti škodo. Potem pa, da bi se stvar nekako zameglila, se
               pa menja minister in to ni prvič. To ni samo v tem primeru. Seveda od koalicijske
               stranke DeSUS pričakuje štiri glasove. Mi jih bomo dali zaradi tega, ker ne želimo v
               tem primeru onemogočiti, da se zasede resor, ki je izpraznjen in ker bi z nadaljnjim
               iskanjem novega kandidata pravzaprav nič ne dosegli. Prišel bi morda drug ali isti
               kandidat ali pa bi Maria dala 46. glas in bi bila izvoljena ista kandidatka in
               koristi z našega nasprotovanja ne bi bilo.</p>
               <p>Je pa prav, da ob tem priložnosti povem, da je odnos treh strank vladne koalicije in
               samega predsednika, pa še kakšnega ministra do naše stranke skrajno žaljiv in
               neprimeren. Zlasti, če se spomnimo zadnje izjave gospe ministrice za zdravje, ki o
               stvari malodane ve nič, pa je rekla, da se je odpovedala inštitutu varuha bolnikovih
               pravic, kakor da to ne bi pisalo v koalicijski pogodbi.</p>
               <p>Citiram: <q>"Koalicija bo zagotovila ustanovitev inštituta varuha bolnikovih pravic in
               njegovo delovanje."</q></p>
               <p>Leto dni pred koncem mandata izvemo, da iz tega ne bo nič. To je bila naša zahteva,
               naš pogoj meddrugim, da vstopimo v to vladno koalicijo in se ne bo uresničil.</p>
               <p>Kje je logika pričakovati naše glasove, ko dobimo v obraz sporočilo, da se dogovori
               z nami v tej koalicijski pogodbi, v tej Vladi, v tem mandatu ne bodo uresničevali? S
               kakšno pravico katerikoli minister zruši v koaliciji zapisan program, določbo,
               dogovor glede na to, da v koalicijski pogodbi piše, da bomo spremembe in dopolnitve
               sprejemali s soglasjem vseh štirih podpisnic? To govorim zaradi tega, ker je
               sporočilo naše poslanske skupine naši vladni koaliciji danes naslednje. Mi želimo
               delovati kot učinkovita in ustvarjalna partnerica v koalicijski družbi. Ampak,
               današnji štirje glasovi, da rešimo vprašanje imenovanja ministra, za katerega trdim,
               da ne bi nič dosegli, če bi glasovali sproti, so zadnji štirje glasovi, ki jih bo
               naša poslanska skupina dala, kadar bo šlo za slabe predloge, slabe rešitve.</p>
               <p>Še bolj seveda pa zagotovo grozi nov razmislek o tem ali bomo še v tej koaliciji in
               seveda nova zgodba o tem, do kod si lahko koalicija privošči ignoranco do najmanjše
               stranke, ki je nasprotovala sicer mnogokrat rešitvam te vladne koalicije. Zagotovo pa
               ne na način, da bi bilo to ustavno pravno sporno. Zagotovo, gospod poslanec kolega,
               imam pravico govoriti o tem. Namreč, volimo ministra, en del Vlade. Imam pravico
               govoriti o odnosih v koaliciji, ki so skrajno neprimerni in seveda do naše stranke in
               poslanske skupine žaljivi.</p>
               <p>Da ne bi izgubljali besed na to temo, jaz želim, da bi novoimenovana ministrica
               spoštovala obljubo, ki jo je dala, da bo strpno iskala soglasje s stroko za področje,
               ki ga bo prevzela. Verjamem, da to želi iskreno storiti. Kot rečeno, dobila bo štiri
               glasove Demokratične stranke upokojencev, ker ima po mojem dobro namero in odločitev,
               da se pač poda na to pot, ki je možna, in da bo storila, kar je v njenih močeh. Imela
               bo našo podporo pri vsem tistem, kar bo dobrega. Seveda imela bo naše nasprotovanje
               pri rešitvah, za katere bomo ocenjevali, da so slabi. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Besedo dajem poslankam
               in poslancem. Besedo ima gospod Ivan Grill. Prosim.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Hvala lepa za besedo. Spoštovani gospod predsednik, poslanke in poslanci, predstavnik
               Vlade! Visokošolski prostor oziroma znanstveno-raziskovalno prostor je prav gotovo
               izredno pomembna stvar vsake države, vsake razvite države, saj je to garancija za
               njen razvoj, za njen uspeh tudi v prihodnje.</p>
               <p>V Sloveniji smo bili v zadnjih 10-ih, 15-ih letih deležni številnih sprememb v
               visokošolskem prostoru na tem področju. Vendar žal vse te spremembe niso vedno vodile
               k nekim izboljšavam, k nekim pozitivnim spremembam, ampak smo bili deležni številnih
               anomalij, če ne celo negativnih sprememb, ki so škodovale temu področju. Naj navedem
               samo nekaj izmed teh. Ena izmed zelo pomembnih in dolgotrajnih negativnih sprememb je
               bilo vedno bolj negativna zainteresiranost mladih za vpisovanje v naravoslovne in
               tehnične programe.</p>
               <p>Ravno tako smo bili deležni upadanja konkurenčnosti naših diplomantov na mednarodnih
               trgih delovne sile in tudi na področju znanstveno-raziskovalnih dosežkov se v zadnjih
               letih nismo mogli več ponašati z nekim napredovanjem. Prav tako smo bili v zadnjih
               10-ih, 15-ih letih deležni številnih nerazumljivih novih visokih šol s področja
               družboslovja brez nekih kakršnihkoli utemeljenih razlogov. To je posledica, ki jo
               imamo danes, da imamo na stotine, na tisoče diplomantov teh šol, ki so se v dobri
               veri šolali, pa danes žal nimajo zaposlitve in jo bodo verjetno tudi težko dobili.
               Kajti, Slovenija oziroma slovensko gospodarstvo žal takšnih kadrov nima potrebe
               zaposlovati.</p>
               <p>Prav tako smo bili deležni prevelike centralizacije visokega šolstva na tri dejansko
               centre. Posledica tega je, da imajo naši mladi zaradi tega dražje šolanje. Ravno tako
               pa tudi gospodarstvo širom Slovenije ni imelo možnosti vplivati na razvoj znanstveno
               raziskovalnega dela in tudi visokega šolstva.</p>
               <p>Ta proces je trajal 10 oziroma več let in spremeniti ta proces v drugo smer, ki bi
               vodil k izboljšavam, je dolgotrajen proces. Ravno ta vlada je v zadnjih dveh letih
               lahko dosegla zavidljivosti vreden rezultat, uspeh. To politiko je zastopal tudi
               bivši minister Zupan. In v relativno kratkem času smo deležni, da je pri mladih
               zaznati povečan interes vpisa v naravoslovne in tehnične šole, kar je zagotovo
               izredno pomembno za slovensko gospodarstvo vnaprej.</p>
               <p>Vendar ta interes oziroma spremembe niso prišle same po sebi. To je bilo trdo delo
               tako Vlade Republike Slovenije, kot tudi bivšega ministra Zupana, saj so s številnimi
               obiski po terenu, v srednjih šolah, osnovnih šolah in nenazadnje nasploh po celi
               Sloveniji prispevali k temu, da so naše najmlajše oziroma naše mlade seznanjali s
               perspektivnimi poklici, perspektivnimi potrebami, ki jih potrebuje slovensko
               gospodarstvo in nenazadnje tudi Evropska unija. Na tem mestu bi se za takšno delo
               zahvalil tudi bivšemu ministru Zupanu.</p>
               <p>V strategiji razvoja visokega šolstva in tudi znanstveno raziskovalnega procesa te
               vlade tudi resolucija, ki smo jo sprejeli, uvršča tudi prioriteto, da se mora
               visokošolski in znanstveno-raziskovalni prostor začeti decentralizirati. To je
               zagotovo nujno potrebno. Seveda ob predpostavki, da bo ta decentralizacija temeljila
               na takšnih izhodiščih, ki bodo prispevala k visoki kvaliteti naših diplomantov in
               tudi h konkurenčnosti, tako znanja kot znanstveno-raziskovalnih dosežkov. In to bo
               našim mladim prispevalo, če bomo imeli decentralizacijo, predvsem cenejše šolanje,
               možnost vpliva gospodarstva v te procese, pa tudi zaposlovanje oziroma tiste kadre,
               ki so na številnih področjih vrhunsko usposobljeni, pa se ne morejo vključevati v
               pedagoški proces.</p>
               <p>Novo mesto in Dolenjska spadata med razvitejše ali celo lahko rečemo, med
               najrazvitejše regije v Sloveniji, kjer imamo številna podjetja, ki zaposlujejo visoko
               izobraževan kader, znanstvenike in je resnično velika potreba po takšnih profilih in
               takšnem znanju. Več kot desetletje si to okolje prizadeva, od gospodarstva do lokalne
               politike, da bi imeli na Dolenjskem visoke šole, znanstveno-raziskovalne inštitute,
               ki bodo v korist našemu gospodarstvu. Žal, politika preteklih vlad temu ni bila
               naklonjena in še danes nismo uspeli s temi željami, s temi potrebami. Je pa ta Vlada
               in minister Zupan tem prizadevanjem, tem potrebam, tem pričakovanjem prisluhnil in
               dal povsem jasna izhodišča in tudi podporo tem izhodiščem.</p>
               <p>Izhodišča pa so bila izredno preprosta: vsak program, ki bo temeljil na kvaliteti,
               na konkurenčnosti, vsak program, ki bo imel podporo v kadrih, v resursih, ki jih
               gospodarstvo na Dolenjskem ima, in da bomo imeli zadostno število študentov, bo
               deležen podpore Vlade.</p>
               <p>In moram reči, da smo si v tem okolju ta predlog oziroma te sugestije zapomnili in
               tudi na teh izhodiščih gradimo vse programe, ki jih bomo skušali realizirati v
               prizadevanju, da pridemo do novih visokih šol, novih inštitutov, novih fakultet, ki
               bodo prerasle v univerzo.</p>
               <p>Na zaslišanju sem kandidatki, gospe Mojce Kucler Dolinar, zastavil podobna
               vprašanja, kot razpravljam sedaj. In moram reči, da je tudi njen odnos, njeno
               stališče do tega povsem enako. Kar pomeni, da sledi ciljem Vlade, da sledi tudi
               nekaterim izhodiščem, ki jih je zastavil že gospod Zupan. Sam sem bil z njeno
               predstavitvijo zadovoljen, imela je resnično obširno predstavitev. Dotaknila se je
               vseh področij. Znala je odgovarjati tudi na konkretna vprašanja in tukaj je mene
               prepričala ne glede na to, da jo poznam že tudi od prej, ker je s svojim delom
               dokazala, da je kos izredno zahtevnim nalogam.</p>
               <p>Tukaj lahko poslušamo očitke opozicije, da nima nobenih izkušenj, da je to neka
               izbira, ki ni garancija, da bomo na tem področju uspešni.</p>
               <p>Sprašujem vse tiste, ki skušajo na ta način diskreditirati kandidatko: Koliko pa
               imamo v Sloveniji ljudi, ki bi že opravljali funkcijo ministra za ta resor?</p>
               <p>Minister Zupan je bil dejansko edini, ki je takšno vlogo tudi opravljal, saj imamo
               ta resor praktično s to Vlado tudi uveden. Tudi predsednik Vlade je povedal, da je
               kar osem evropskih držav s profilom pravnice izredno uspešen za vodenje tega resorja.
               Tukaj je potrebno imeti tudi nekatere druge kvalitete in ne samo akademski naziv in
               neposredne izkušnje ali pa delokrog na področju visokošolskega izobraževanja. Tako da
               to ni garancija.</p>
               <p>Kot sem že jaz omenil, mene je njena predstavitev prepričala. Predvsem pa to
               stališče in tudi podpora prizadevanju okolja, iz katerega prihajam, da bomo prišli v
               doglednem času do fakultet, inštitutov, do univerze. Zato bo mojo podporo dobila in
               prepričan sem, da jo bo podprlo tudi okolje, iz katerega izhajam. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ciril Testen, izvolite.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Hvala za besedo. Lep pozdrav, gospod predsednik, poslanke in poslanci! Predlog
               predsednika Vlade, da vodenje Ministrstva za visoko šolstvo, znanost in tehnologijo
               zaupa Mojci Kucler Dolinar, bom podprl. Menim, da je ministrstvo uspešno vodeno že do
               sedaj in da je dr. Jure Zupan svoje delo opravljal odgovorno. Ministrstvo za visoko
               šolstvo, znanost in tehnologijo je pod vodstvom dr. Zupana zastavilo projekte, ki so
               za Slovenijo ne le potrebni, ampak nujni.</p>
               <p>Te projekte je v svoji predstavitvi pred odborom predstavila tudi kandidatka Mojca
               Kucler Dolinar. Iz predstavitve je razvidno, da se je s področjem dobro seznanila.
               Pozna kritične točke. Njihovo reševanje pa bo izziv, ki ga odgovorno prevzema. V moji
               obrazložitvi bi navedel samo dva od teh projektov, o katerih je bilo danes že veliko
               govora, in sicer vpis v deficitarne študijske programe. Moje mnenje je, da v kolikor
               bi se to dogajalo, vpis na tak način, kot ga je vodil dr. Jure Zupan, bi v Sloveniji
               ne imeli tako velike brezposelnosti pri ljudeh z visoko izobrazbo.</p>
               <p>Druga stvar, ki jo želim poudariti, je širitev visokošolskih programov, tudi izven
               Ljubljane in Maribora. Nekateri so bili zelo kritični do tega, da se ustanavlja
               Univerza na Primorskem, Univerza v Novi Gorici, da se razni visokošolski programi
               odpirajo tudi v drugih predelih Slovenije.</p>
               <p>Moje mnenje je drugačno. Jaz menim, da je študij od doma bistveno bolj učinkovit,
               ker zahteva manjše stroške. Manjši stroški so pa povezani s tem, da je na ta način
               dana večjemu številu možnost za študij. Potem tisti, ki študirajo in bom rekel, od
               doma študirajo, iščejo svoje zaposlitvene možnosti v tistem okolju, kar je tudi
               pozitivno. Zlasti če to gledamo z vidika skladnega regionalnega razvoja.</p>
               <p>Jaz sem prepričan, da se skladni regionalni razvoj najlažje doseže s tem, da
               visokošolske programe po Sloveniji razpršimo.</p>
               <p>Kar se pa tiče Mojce Kucler Dolinar, jaz bi rad povedal, da je ona v poslanski
               skupini Nove Slovenije prevzemala zelo odgovorne naloge. Uspešno je vodila Odbor za
               notranjo politiko. Svoja stališča je predstavljala jasno, drzno soočala argument.
               Odločitve pa je sprejemala po skrbnem premisleku. Mislim, da so te osebnostne
               lastnosti v tem trenutku za Ministrstvo za visoko šolstvo, znanost in tehnologijo
               izredno pomembne. Menim, da jih Mojca Kucler Dolinar poseduje in zato jo brez zadržka
               podpiram. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Janez Drobnič, izvolite, imate besedo.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Spoštovane kolegice, kolegi! Predstavnikov Vlade žal ni.</p>
               <p>V Sloveniji so potrebne spremembe, kar se tiče visokega šolstva in znanosti. Zato
               seveda od svoje kolegice Mojce Kucler Dolinar pričakujem, da se bo z odgovornostjo
               lotila potrebnih sprememb, saj velikokrat poudarjamo: <q>"ravno znanost in tehnologija
               je tista in uporabno znanje, ki bo dalo konkurenčne prednosti Sloveniji."</q> Na te
               pravzaprav lahko računamo. Prihodnost Slovenije, konec koncev pa tudi ti pogovori
               okoli plač, koliko naj se dvignejo. Če bodo plače rasle na podlagi dodane vrednosti,
               na podlagi vloženega znanja, se nam ni treba bati nobene inflacije. Zagotovili bomo
               ljudem boljši standard. Seveda, državljani Republike Slovenije, pa tudi sam,
               pričakujemo uresničitev vrste ciljev, ki smo jih že slišali.</p>
               <p>V prvi vrsti zagotovo večja skladnost ponudbe in povpraševanja med posameznimi
               profili. Pa potem glede kvalitete študija, glede skrajševanja študija, da bodo v čim
               krajšem času po bolonjskih modelih študentje in diplomanti pridobili čim več znanja,
               tudi tistega praktičnega. Zato je nujno povezovanje med gospodarstvom in univerzo.
               Zato, da bodo, ko stopajo iz šole, pripravljeni za izzive na trgu, za izzive v
               gospodarstvu. To je pomanjkljivost v Sloveniji.</p>
               <p>Torej, skrajšati izobraževanje zato, da se bo prej osnovalo samostojno življenje,
               prej se bodo lahko odločali za družino in prej za otroke. Na ta način tudi lahko
               pričakujemo premik, kar se tiče veselja do življenja. Štipendiranje za deficitarne
               poklice, potem usmeritev za tehnične poklice in naravoslovne usmeritve.</p>
               <p>Vesel sem, da sva z bivšim ministrom Zupanom obiskala vrsto srednješolskih centrov
               in gimnazij in nagovorila mlade, naj se odločajo za vpis v te usmeritve. Ne samo
               zato, ker bodo lažje našli zaposlitev, ker bodo lažje napredovali. Ampak tudi zato,
               da ne bodo ostali brezposelni. Vlaganje v raziskave in razvoj. Prevetriti je potrebno
               tudi postopke habilitacije. In še vrsta drugih stvari.</p>
               <p>Veliko se je govorilo o avtonomiji univerze. Tudi sam zagovarjam avtonomijo
               univerze, vendar ne brez vsakršnih pogojev. Če imamo zaprt prostor, če ni konkurence
               in če nimamo kontrole, če ni izbire, potem je avtonomija univerze jalova. Potem je to
               lovišče za razne partikularne interese. Lahko rečemo tudi družinske povezave, kar smo
               imeli priložnost videti, izkusiti, žal, tudi študentje v negativnem smislu, ali pa
               druge interese političnih navez in omrežij. Zato bodimo kritični, ko govorimo o
               avtonomiji univerze kar tako. Če ni vzpostavljena konkurenčnost, potem tudi
               avtonomija nima nobenega učinka. Morda še nasprotni negativni učinek.</p>
               <p>Spoštovana kolegica Kuclerjeva! Ukrepi gospodarskih in socialnih reform, ki jih je
               sprejela Vlada, so dobri. In večino teh na tem področju še čaka uresničitev. Torej,
               veliko dela za tebe. Loti se jih, ne oklevaj! Pri tem boš imela mojo podporo, kajti
               le na ta način bomo zagotovili večjo blaginjo v Sloveniji, dostojno socialno varnost
               in perspektivo te generacije in generacij, ki pridejo za nami. Edino to je pravo
               merilo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jerovšek, izvolite, imate besedo.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Lepo pozdrav!</p>
               <p>Spoštovani! Danes postavljamo ministrico za posebno pomemben resor. Znanje,
               raziskovalna dejavnost in tehnološki razvoj so trije pojmi, ki bodo ključno
               zaznamovali pot Slovenije v naslednjih generacijah.</p>
               <p>Majhna država po obsegu je lahko velika, če ima izjemne strokovnjake, izjemne
               raziskovalce, ki znajo ustvarjati nova znanja in znajo ustvarjati in razvijati nove
               proizvode. Ravno v tem je ključna naloga ministra, ki pokriva tak resor, da omogoči
               in omogoča pogoje, da se bo lahko visokošolski prostor, univerzitetni prostor in
               raziskovalni prostor razvijal v tej smeri.</p>
               <p>In ker sem bil na predstavitvi naše poslanske kolegice kandidatke za ministrico,
               moram reči, da je izjemno dobro zaznala duh časa, da je izjemno dobro zaznala potrebe
               Slovenije in da je tudi v tem svojem nastopu pokazala širino duha in politično
               ideološki pristop. Ponudila je roko dialoga, partnerstva z vsemi, ki so se v
               preteklem obdobju iz meni neznanih razlogov podali na političen teren, čeprav so
               hkrati zagovarjali neodvisnost od politike in avtonomnost univerze.</p>
               <p>Teh pojavov in tega je bilo v zadnjem obdobju ogromno. Moram reči, da so žal mnogi
               znotraj univerz podlegli temu, da so jih vodili nekakšni <q>"polit komisarji"</q>, ki so
               bili vodeni iz centrov moči in s točno jasnimi političnimi cilji. To smo v znatni
               meri opazovali in bili priča na tem tako zlorabljenim Odboru za visoko šolstvo, kjer
               se je šlo samo za izrabo političnega prostora.</p>
               <p>Poglejte! Moram reči, da je sedaj že zelo jasno, da je opozicija pred počitnicami
               načrtovala na nek način blokado države z osredotočenjem na dve, tri področja -
               zdravstvo, visoko šolstvo, šolstvo. In seveda, dva od teh ministrov nista imela
               nobene možnosti se izvleči iz teh krempljev. Kajti, ta specialna vojna je bila dobro
               organizirana. Zdravstvo, visoko šolstvo, šolstvo so področja, ki jih vsak državljan
               na nek način občuti. Ker se je zavestno producirala ta propaganda, so ljudje že kar
               verjeli, da je tu nekaj narobe. Uporabljali so isto metodo. V ta namen zlorabljali
               tudi študente, moram reči, kot jo je uporabila opozicija proti Alendeju v Čilu - kot
               tovornjake. Študente so postavili v vlogo tovornjakarjev takrat za zrušitev legitimno
               izvoljenih predstavnikov ljudstva.</p>
               <p>Jaz sem samo vesel, da so bili ministri tako modri, da so se te pasti zavedeli in se
               umaknili ter prepustili mesto drugačnim, mislim, drugim ljudem, za katere pa je danes
               bila uporabljena žaljivka, da so analfabeti. Drugačen profil, mlajši ljudje so lahko
               tudi prednost v veliki meri.</p>
               <p>In predsednik Vlade je ponudil pravzaprav ravno to, kar so vseskozi zahtevali.
               Ministru Zupanu so očitali okuženost z univerzitetnimi razmerami. Čeprav je najbolj
               ekscelenten raziskovalec in znanstvenik, je bilo vse narobe. In tu je danes bilo
               rečeno, čeprav so mu priznali te reference, bi mu kljub temu pripravili
               interpelacijo. Jaz upam, da bosta nad to karakteristiko, da so novi ministri
               analfabeti, protestirali tudi dve univerzi, kjer so nekateri diplomirali in
               magistrirali.</p>
               <p>Kajti to je najhujši napad na univerzitetni prostor. To je žalitev univerze. Trdno
               sem prepričan, da skozi ljubljansko in mariborsko univerzo analfabeti na nobenem
               področju ne morejo priti skozi.</p>
               <p>Če kateri od tistih, ki ste podali tako oceno, to mislite, potem ste seveda najbolj
               odgovorni, ker ste kadrirali 15 let na teh univerzah. In res je, da so nekatere
               slovenske univerze v znatni meri podlegle pritiskom teh političnih skupin iz
               opozicije, Socialnih demokratov in LDS.</p>
               <p>Saj drugače si ne znam predstavljati, da se je nekdanji kandidat za predsednika
               stranke nasproti Pahorju, <q>"proforma"</q> kandidat, sam pohvalil na odboru, da se je pred
               šestimi leti zaposlil na Univerzi v Ljubljani in sedaj predava levo, desno. Je
               klasičen <q>"politkomisar"</q> na univerzi. Gre za gospoda Pertinača. In se povzpne v
               trenutku tako visoko, če ni tu političnega inštrumentiranja od zadaj.</p>
               <p>Ob tem, ko opozarjam na nekatera ozadja, bi želel reči tudi to, da pa je kandidatka
               za ministrico pokazala tudi izjemno dobro razumevanje pomena tehnološkega razvoja in
               tehnologije.</p>
               <p>Ob tem moram reči, da je bilo tu že marsikaj narejenega. Presekal se je ta trend
               preferiranja vpisa na humanistične smeri. Sedaj končno lahko upamo, da se stvari
               normalizirajo, da se bodo na tehnične in naravoslovne fakultete vpisovali vse bolj
               kvalitetni maturantje, ki bodo, kot pravim, znali razvijati nove proizvode. To je
               slovenska nuja.</p>
               <p>Če hočemo ustvariti cilje Lizbonske strategije in prekiniti tisto, kar je nekdanji
               direktor kemijskega inštituta Vito Turk rekel v času vladavine LDS-a, da Sloveniji
               grozi, da postane tehnološka kolonija. Kajti, kot je bilo danes omenjeno, v tistih
               časih pri tistih kandidatih, tistih ministrih ni bilo razumevanja za tehnološki
               razvoj. En kandidat za ministra ga ni omenil, tehnologije. Čeprav je bil minister, bi
               naj bil minister za tehnologijo.</p>
               <p>In uravnoteženost in podpiranje tako znanosti, raziskovalne dejavnosti, tehnologije
               kot tudi humanističnih ved in neka ekvilibracija med fundamentalističnimi znanostmi,
               raziskovalnimi in aplikativnimi, je nuja tega časa in tega prostora. In istočnic za
               to, da lahko z zaupanjem zremo v program kandidatke za ministrico gospe Mojce Kucler
               Dolinar, je veliko.</p>
               <p>Ne nazadnje se je izkazala kot samostojna politična oseba, ki je znala biti kritična
               tudi, spomnim se takih situacij, do predlogov celo v lastni stranki in jih je jasno
               izrazila. In moram reči, da sem se večinoma strinjal s tem. Zaradi tega bi si želel,
               da opozicija danes ne bi tako afront nastopala z nizkimi udarci. Jaz razumem
               opozicijo, da ne podpira bodočega ministra, vendar naj skuša delovati z argumenti.
               Naj se vzpne nad politizacijo resorja, ki je tako pomemben. Kajti drugače tudi vas
               čaka to, kar se je zgodilo nekaterim, tudi znotraj univerz, ki so jih politični
               interesi, ideološki, zapeljali. Mogoče ne po lastni volji in so potem pozabili na
               določene razpise iti in oškodovali študente.</p>
               <p>Študent in kvaliteta diplomanta je ključnega pomena. Diplomant katerekoli univerze
               je proizvod, za katerega moramo misliti mi vsi tukaj. Še posebej minister. Diplomant
               mora biti tak proizvod, da bo konkurenčen na evropskem trgu, da bo znal razvijati
               nove proizvode in da bo tudi vsestransko samostojna osebnost. In zaradi tega sem jaz
               tudi močno za avtonomijo, vendar ne za zlorabljeno avtonomijo univerz, ki se je v
               zadnjem letu dogajala, da so pod tem pojmom razumeli politizacijo, negativno
               politizacijo, nasprotovanje vsemu dobremu, kar je bilo s strani ministrstva ali pa
               ministra na podlagi njegove poštenosti predlagano. In vem samo, da se je zgodila
               politizacija. Zgodilo se je to, da se je pravzaprav šlo v neposredno ali zelo močno
               branjenje vseh privilegijev, ki ne izhajajo iz avtonomije, ampak izhajajo iz te močne
               pozicije in zasidranosti nekaterih levih strank ali pa tudi teh opozicijskih strank v
               mehanizme univerze. Kdor nasprotuje posodabljanju univerz - jaz mislim, da nima
               dobrih namenov za razvoj Slovenije.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kontič.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani predstavnik vlade v odsotnosti, kolegice in
               kolegi!</p>
               <p>Ko govorimo o tem, kako dobro bi bilo, če bi opozicija nastopala z argumenti, ne pa
               kar tako povprek, seveda lahko istočasno, v istem nastopu poslušamo nastop brez
               argumentov zakaj bi to kandidatko za ministrico podprli.</p>
               <p>Spoštovane kolegice in kolegi iz koalicije! Milo rečeno, vsaj nelogični ste pri tem
               pojasnjevanju zamenjave ministrice za bivšega ministra. V mislih imam predvsem to, da
               pojete tu slavospev bivšemu ministru, opravljenemu delu, hkrati pa odstavljate tega
               ministra in ga zamenjujete z novo ministrico, ki je nova, ki bo naredila veliko
               dobrega na tem področju.</p>
               <p>Hkrati pa lahko ugotavljamo, da bo nov samo kader. Vse ostalo ostaja tako, kot je
               bilo. V prejšnjem tednu smo bili priča razpravi o Resoluciji o visokem šolstvu.
               Torej, resolucija, ki jo je pripravil bivši minister, se nadaljuje. Menjajo se
               igralci in če še malo poskušam narediti primerjavo - to je pač znak tega, da ljudje
               izven sedanje vladne strukture ne želijo več na ministrstvo. Ne želijo v to vladno
               strukturo. To je tako kot športni klub, ki ima težave z rezultati, pa ne uspe v
               prestopnem roku dobiti nikakršne okrepitve. Seveda se potem obrne na svojo rezervno
               klop trener namreč in poskuša rešiti, kar se rešiti da. In tako ocenjuje tudi ta vaš
               poseg. Tokrat tudi s tistimi zamenjavami pred tem, ki so se že zgodile.</p>
               <p>In če povem, zakaj ne bom podprl predlagane kandidatke za ministrico. En razlog sem
               že navedel - njen odnos do Resolucije o visokem šolstvu. Odnos, ki pomeni, da se
               seveda zgodba nadaljuje tako, kot so si jo zastavili. Jaz sicer mislim, da študentje
               pa tudi vsi ostali, ki so tudi že bili navedeni, niso bili zmanipulirani, da so to
               posamezniki in skupine, ki razmišljajo s svojo glavo. In če seveda povedo, kar
               mislijo, potem so označeni - kako ste že dejali v uvodu, da so to - <q>"politično vodeni
               strokovnjaki"</q>. Če pa razmišljajo po vaše, potem pa so neodvisni, dobri, zaželeni. Se
               pravi, strokovnjaki.</p>
               <p>Drugi razlog, zakaj kandidatke ne bom podprl, je tudi v tem, kar ste napovedali v
               uvodu. Nekdo izmed vas, mislim pa, da je v imenu poslanske skupine Nove Slovenije
               bilo rečeno, da je izpričana ideološkost pri njej prisotna. Tega me je tudi zelo
               strah. Hkrati govorite o političnih komisarjih v preteklih 15-ih letih in napoveste
               tudi pri svoji kandidatki, da je preverjena, da je zanesljiva, da je pogumna, da je
               kompetentna, da je dejavna in da je izpričana ideološkost pri njej kvaliteta. Ko
               govorim o razlogih, zakaj ne bom podprl kandidatke za ministrico, naj se vrnem k
               razpravi na izredni seji, ki je bila pred 14-imi dnevi, ko smo izbirali tudi novega
               kandidata oziroma novega podpredsednika Državnega zbora in ko ste takrat za argumente
               proti glasovanju zanj navedli denacionalizacijo. Tudi denacionalizacija je razlog,
               zakaj ne podpreti kandidata, ki prihaja iz Nove Slovenije, ki je naslednica Slovenske
               krščanske demokracije, ki je v tistih časih igrala pomembno vlogo, ko smo sprejemali
               Zakon o denacionalizaciji in ko smo sprejeli takšen zakon, ki ga še danes le s težavo
               sprovajamo in izvajamo.</p>
               <p>Pri tem seveda gre za veliko naklonjenost temu, da se čim več stvari vrne v naravi.
               To je sicer razumljivo, ker so potem odškodnine in podobne zadeve manjše do države.
               Je pa težava takrat, ko to premoženje vračate v naravi, da ne rečem enega izmed
               najbolj vpijočih primerov. To so seveda slovenski gozdovi, ki so v zadnjih letih
               menjali lastnika. Ve pa se, kdo je teh gozdov dobil največ. In kot argument takrat je
               bilo tudi to, da se nasprotuje reševanju oziroma da so pomisleki znotraj te stranke,
               znotraj te poslanske skupine o tem, da je potrebno normalizirati na zakonodajni
               ravni. Se pravi odnos države in cerkve.</p>
               <p>Pri tem si seveda drugače predstavljamo to ureditev v vaši poslanski skupini in
               seveda v naši. Mi še vedno vztrajamo, da enačaja med državo in cerkvijo, pa
               katerakoli cerkev naj to bo, ne sme biti.</p>
               <p>In kot tretji razlog, takrat ste navajali tudi to, da ni posluha za področje vojnih
               zakonov. Tudi to je področje, zaradi katerega ne morem podpreti kandidatke, ki
               prihaja iz stranke, ki zagovarja nasprotno, kar seveda mi menimo. Menimo namreč, da
               ni mogoče izenačiti vsega, kar se je dogajalo v drugi svetovni vojni, tudi posledično
               ne. Torej, razloge, ki ste jih našteli 14 dni nazaj argumentirano z naše strani,
               lahko zavrnemo. Sam sem se takrat prepričal, da je vredno tudi danes o tem
               spregovoriti. Torej vsi razlogi za to, da se kandidatka ne podpre, so vsaj, kar se
               mojega razmišljanja tiče, nekako na mestu. Torej, po vrsti, tako kot sem jih naštel,
               še enkrat sporočam, da kandidatka za ministrico moje podpore vsekakor nima.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi pa vabim poslanca Dr. Mateja Lahovnik. Ga ni. Besedo ima
               poslanec Anton Kokalj. Izvolite.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Spoštovani! Glede na to, da v razpravi sedaj letijo pripombe na poslansko skupino,
               ker v okviru koalicije predlaga kandidatko za ministrico na mesto, kjer je bil že do
               sedaj minister iz vrst Nove Slovenije. Seveda ne razumem te logike. Namreč podlaga za
               to so volitve in sestava vladne koalicije. Upam, da je ta osnovni sistem kolegom
               poslancem znan.</p>
               <p>Zato bi predlagal, da se ne vpleta kar po dolgem in po čez tudi stranko in prikraja
               naša stališča v zvezi z zakoni, ki nimajo nobene zveze z visokim šolstvom. Zato bi
               tudi prosil predsedujočega, da je glede tega dosleden.</p>
               <p>Najprej, kaj je pomemben kriterij za kandidata za ministra po naši oceni? Mislim, da
               je pomembno predvsem to, da je sposoben na nek način prevajati cilje, politične cilje
               v najširšem pomenu besede vladajoče koalicije, ki so v našem primeru zapisani v
               koalicijski pogodbi, v prakso. Hkrati pa, da je sposoben odslikavati tudi stanje na
               terenu. Se pravi stanje v resorju, ki ga pokriva, nazaj svoji vladi, da ta vlada zna
               uglaševati svoje pozicije v konkretnih primerih.</p>
               <p>Jaz mislim, da je kandidatka, ki se ji očita neizkušenost, kot popolnoma neizkušen
               politik prvič izvoljena v Državni zbor prevzela pomemben Odbor za notranjo politiko,
               javno upravo in pravosodje in v bistvu koordinirala s strani Državnega zbora tri
               ministrstva.</p>
               <p>Ne glede na to, da ji takrat tega nihče ni očital, je pokazala, da je trezna, da je
               zrela in da ve, kaj počne in da je omogočala dialog v odboru. Kljub temu, da so bila
               včasih stališča zelo nasprotujoča si, in je pustila opoziciji govoriti tudi takrat,
               ko je mogoče kdo od koalicijskih poslancev tudi dajal kakšne neverbalne znake, da naj
               zadevo po kratkem postopku zaključi. Sam sem namreč član tudi tega odbora. S tega
               vidika je treba priznati, da nima težav s koordinacijo različnih področij ne glede na
               to, da nima pretiranih izkušenj. Recimo, ona nima izpita iz javne uprave, ni bila
               načelnica neke upravne enote. Ni bila direktorica policije, ni bila sodnica, ni bila
               državna tožilka ali kaj podobnega. Vendar je uspešno koordinirala v parlamentu te tri
               resorje. To navajam kot argument v zagovor očitkom, češ, da ni kompetentna za
               področje, za katerega kandidira.</p>
               <p>Zato se jaz ne bojim, da ne bi bila sposobna koordinirati štirih komisarskih
               področij pri predsedovanju EU. Kot predsednik Odbora za zadeve EU pa moram povedati,
               da je bila ena redkih predsednic delovnega telesa, ki se je aktivno ukvarjala na
               evropskem nivoju s področjem, ki ga je pokrivala, bila aktivna. Veliko predsednikov
               odborov nima pojma, nima pojma. Lahko še enkrat rečem, v kaj sploh gre naša država
               naslednje leto. Ona ga ima. In sem tudi prepričan, da bo zadeve profesionalno in tudi
               odgovorno speljala in si bo tudi pridobila strokovno pomoč za tista področja, ki jih
               sama ne pozna. Tudi mislim, da zna oceniti svoje meje.</p>
               <p>Poleg tega bi rekel, da njena leta govorijo njej v prid. Veliko ministrov, predvsem
               v novih državah članicah EU je njenih let ali pa še mlajših in so uspešni ministri.</p>
               <p>Mogoče še zadnji argument. To, da je ženska, se mi zdi argument za. Glede na to,
               koliko smo poslušali v tem Državnem zboru na različnih delovnih telesih in tudi na
               plenarni seji razpravo o tem, kako je treba podpirati enakovredno, enakopravno
               zastopanje žensk, se bom zelo čudil, če bo katerakoli od poslank glasovala proti.</p>
               <p>Sedaj je enkratna priložnost, da udejanite in podprete, po moje, zelo dobro
               poslanko. Kdo si upa reči, da ni dobra, od kolegov poslancev? Sedaj je šansa, da
               podpremo našo kolegico. Mi pravimo v Novi Sloveniji, da je najboljša. In kot sem
               rekel, zelo se bom čudil in se tudi čudim nekaterim stališčem, tako negativnim, v
               primeru njenega predloga za kandidaturo za ministrico.</p>
               <p>Kot sem že uvodoma omenil, bi s tem tudi zaključil, pač to mesto pripada Novi
               Sloveniji. Imamo pravico predlagati človeka, ki ga nismo predlagali na vrat na nos.
               Mislim, da dejansko kandidatki ne na političnem, tudi osebnem nivoju, kot z vidika
               korektnosti odnosa do ostalih poslancev ne glede na to kot sem rekel, smo bili na
               različnih bregovih včasih in smo še. Mislim, da ni možno očitati nekih skrajnih
               ukrepanj ali obnašanja, ki bi lahko metalo slabo luč nanjo.</p>
               <p>Zato se mi zdi, da tu mora pri razpravi o ministrih prevladovati tudi ta človeški
               pristop, seveda, v kombinaciji s politično spretnostjo oziroma s političnim občutkom,
               kar vsi vemo, da je bistveno za ministra. Dobri ministri, vemo, povsod po svetu so
               lahko ministri vsakega resorja. To lahko tudi sedanja opozicija sama pove tudi iz
               svojih izkušenj, da je to tudi prakticirala že v preteklosti. Predlagamo, da se vsaj
               s strani Nove Slovenije vzdržite pri razpravi vpletanja stranke kot take, naših
               vrednostnih izhodišč, v kolikor jih ona ni naštela v svoji razpravi oziroma kolikor
               jo pač poznam, ona tega nikoli ne zlorablja za doseganje ciljev niti kot predsednica
               odbora do sedaj niti kot ministrica. Sem prepričan, da tega ne bo nikoli zlorabljala
               in povečevala napetosti na politični sceni v Sloveniji.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanca Rudolfa Petana. Izvolite.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani! Veliko je že bilo povedanega o
               kandidatki. Veliko nasvetov je bilo danih. Izrečenih je bilo veliko želja. Sam ne bi
               dajal velikih nasvetov kandidatki, ker sem prepričan, da bo znala sama dobro
               organizirati delo. Bi pa mogoče samo nekaj v premislek.</p>
               <p>In sicer, področje: Kako bi se dalo nekako drugače organizirati razpise za razvojna
               sredstva univerz ali vsaj tistih subjektov, ki izpolnjujejo ta pogoj, ki se lahko
               prijavljajo na te razpise? Namreč za kaj gre?</p>
               <p>Povedal bom konkreten primer, tako da mi ne boste očitali, da govorim pavšalno in pa
               na pamet. Priča smo situaciji, ko je druga največja univerza v Sloveniji ostala brez
               sredstev na razpisu za uvedbo novih programov in pa za bolonjsko prenovo. Šlo je za
               preko 2 milijona evrov sredstev in druga največja univerza bi prav gotovo lahko
               računala tam na 40% teh sredstev. Tako nekako.</p>
               <p>Ampak administracija na tej drugi največji univerzi v Mariboru je pozabila oddati
               vlogo za ta sredstva. Si lahko predstavljate? Kriv bi naj bil celo neki poštar, ki ni
               vzel gradiva. Ironija je pa to, da je sedež pošte pa 100 metrov stran. In kdo bo
               sedaj čutil posledice? Ti administratorji na sedežu univerze prav gotovo ne. Plače
               bodo imeli še naprej enake. Posledice bodo čutili tisti, ki so člani, članice
               univerze. To se pravi fakultete, s tem direktno profesorji in pa tisti, zaradi
               katerih univerza sploh je. To so pa študentje.</p>
               <p>Zato bi dal mogoče samo v razmislek, da prouči možnost, kako bi se ta problem rešil
               nekako drugače. Očitno se je pokazalo, se je pokazal slab primer avtonomije univerze.
               Očitno ponekod razumejo avtonomijo tako, da lahko dela, karkoli hoče ali pa, da ne
               delajo nič, ker to je seveda njihova avtonomna pravica. Ampak tako očitno ne gre. In
               sedaj bodo tisti, ki se direktno niso mogli pojaviti, to so pa tisti, kjer se
               dejansko odvija ta študijski proces, to so fakultete, pa bodo na tej univerzi
               prikrajšane. Jaz želim tej kandidatki, gospe Mojci Kucler Dolinar uspešno delo,
               predvsem pa na tistem področju, da bi se tudi pri nas šolali kadri, ki jih
               gospodarstvo rabi. Ne pa, da šolamo nekoga za to, da ga šolamo in rečemo, ja saj to
               je bila njegova svobodna izbira, ko pa konča šolanje, ko konča univerzo, ko dobi
               diplomo, ko je na trgu delovne sile pa ugotovi, da je njegov učni program ali njegova
               smer, za katero so ga mogoče kdaj še kje spodbujali takšen, da bo zelo težko dobil
               zaposlitev, po drugi strani pa je en kup poklicev za katere se tako rekoč pulijo.
               Ključni v tem procesu so seveda študentje in jaz zelo pozdravljam nalogo, ki jo je
               opravil dosedanji minister, ko je nekako skupaj z ministrom za srednje šolstvo in
               osnovno šolstvo, se pravi stopnjo nižjo, dve stopnji nižje, ko sta po Sloveniji
               nekako propagirala tiste poklice, to so pa seveda naravoslovni, za katere je v tem
               trenutku ogromno povpraševanje, še več, enostavno se določenih kadrov ne da dobiti.
               Ko sta začela spreminjati to miselnost, sprememba je bila, začetek je bil zelo dober,
               zelo obetaven, kar nekaj poti je bilo opravljene. Računam pa, da bo nova ministrica
               tudi na tem področju nadaljevala to delo in da bo gospodarstvo dobilo kadre, ki jih
               željno pričakuje in pomanjkanje katerih je v Sloveniji že kar pereče. Jaz ne bom
               omenjal tiste tehniške smeri, ki so res deficitarne, ki jih ni.</p>
               <p>Jaz ji želim pri tem uspešno delo, prepričan sem da bo to delo uspešno opravila in
               seveda ima moj glas.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanko Majdo Potrata.</p>
               <p>Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo.</p>
               <p>Najprej bi želela reagirati na zdaj kar nekajkrat izrečene očitke, da poslanke ne
               bomo podprle poslanske kolegice, bivše, za ministrsko funkcijo, pa bi iz svoje ženske
               solidarnosti to morale storiti.</p>
               <p>Poslanski skupini Nove Slovenije želim svetovati naj pogleda v enega prvih
               magnetogramov, ko je bila poslanka Kucler Dolinar imenovana za predsednico oziroma
               predlagana za predsednico Odbora za notranjo politiko in sem v svojem nastopu izrekla
               veliko zadovoljstvo, da bo kot poslanka predsednica in se je tako odprla pot in
               takrat je ravno iz vrst Nove Slovenije prišel očitek, kaj o tem govorim, ker ona je
               dobra poslanka in je čisto vseeno katerega spola je. No, in jaz sem v njeni razpravi
               na predstavitvi v resnici začutila vsaj del zanimanja za enako vključevanje žensk v
               znanost. Zadovoljna bom, če bo v tej sferi tudi nadaljevala in okrepila tisto, kar je
               v okviru znanstvenoraziskovalne sfere za večjo uveljavitev žensk začela. Če bo dobro
               sodelovala s to skupino - vse dobro. Ampak, to me pa še ne zavezuje k temu, da bi
               morala kar brezpogojno zaupanje in podporo izreči. Zaradi tega, ker je poslanka
               Kucler Dolinar kot kandidatka za ministrico za visoko šolstvo in tehnologijo vendarle
               povedala v svoji predstavitvi celo vrsto stvari, zaradi katerih moje podpore ne bo
               dobila. Zakaj - sem tudi povedala. V jedrnem problemu, ki bi ga lahko razrešila, ker
               bi kot bodoča ministrica lahko zaustavila nesmiselno nadaljevanje nesporazuma med
               izvršno vejo oblasti in akademsko sfero, ki se mu reče Resolucija o nacionalnem
               programu šolstva RS 2007-2010, je temu dokumentu izrazila popolno zaupanje in ga
               štela za ustrezno osnovo za nadaljevanje vsega tistega, kar se bo v tem letu do konca
               mandata še zgodilo. Zato se mi zdi, da je mogoče sicer pričakovati, da bo pogovor z
               akademsko sfero morebiti na videz bolj razumljiv in da bi pripeljal do kakšnih
               rezultatov, ampak, če je izhodišče nekaj, kjer sta si na dveh različnih bregovih
               stali sfera in izvršna veja oblasti, potem tega obeta ni, še posebej zaradi tega, ker
               odgovora na vprašanje, kako je treba razumeti njeno sodbo, da akademska sfera na
               resolucijo o visokošolskem programu ni reagirala ustrezno, nisem dobila. Kaj zdaj
               pomeni ustrezno. To, da samo soglaša s tistim, kar je. Mi izhajamo iz stališča, da je
               dialog ne samo dopolnjevalni, ampak je lahko tudi antitetični, se pravi pro et
               contra. Tukaj se je pa zgodilo, da je bilo v tem dialogu slišati dva glasova,
               uveljavil se je pa en sam glas. In to je temeljni razlog, zaradi katerega menim, da
               bo prišlo samo do spremembe osebe v resorju tega ministra. Namesto ministra Zupana bo
               pač zdaj delovala ministrica Kucler Dolinar, ampak kaj drugega so pa do konca leta
               kot nadaljevanje že utečene politike ne znam predstavljati, sploh, če vemo, da je
               resolucija tudi osnova za sprejem zakona. Ko sem spraševala na predstavitvi, kakšen
               je odnos kandidatke do osnutka drugačne resolucije, se pravi, tiste alternativne ji,
               nisem uspela izvedeti ali ta osnutek sploh pozna ali se ji zdi sploh upoštevanja
               vreden ali namerava njene avtorje povabiti k razgovoru ali sodelovanju. Cela vrsta
               stvari je. Verjetno bo tekla samo še delovna skupina, tista, ki je bila imenovana ali
               katera druga, že poprej pa se sredi počitnic ni dobivala in smo potem resolucijo pač
               sprejeli takšno, kakršna je.</p>
               <p>Sama imam o resoluciji vrsto pomislekov. In očitek, ki ga je mogoče nenehno
               poslušati, kako smo opozicionalci primerljivi z neko drugo situacijo v Italiji, kjer
               je bilo govora o 3.000 amandmajih, tu pa o 250, ta primerjava je, oprostite,
               nespodobna, nesramna in žaljiva. Zaradi tega, ker nima ničesar opraviti s tem, da bi
               hoteli nek dokument, ki je potreben, zavreti. Sklicevati se samo na mnenje bivšega
               rektorja, je tudi sklicevanje na mnenje enega, večinsko mnenje pa je bilo, da je
               nekatere stvari treba spremeniti. Ampak, katere stvari spremeniti - urediti način
               financiranja, zagotoviti univerzi avtonomnost, pri čemer se ni nihče spotikal ob to,
               da je nadzor nad porabo sredstev upravičen, ampak gre za druge aspekte avtonomnosti
               univerze. Gre za vprašanje agencije za nadzor kakovosti univerze, celo vrsto stvari
               bi lahko zdaj znova odpirali, kjer je stvar postavljena na isto raven, kjer se ne bo,
               kot kaže, nič spremenilo. In potem, da bi zdaj od nove ministrice lahko pričakovala
               tudi drugačno postavljanje stvari, je pa malo naivno, ker tako žejne me pa ni mogoče
               čez vodo pripeljati, da se bodo stvari drugače odvijale, če vse ostane pri starem.
               Razlika bo samo v slogu, kot kaže, vsebina bo pa ostala. In mislim, da razpravljamo o
               vsebini, ne o slogu.</p>
               <p>Treba bi bilo opozoriti tudi na to, da nismo dobili vrste odgovorov na čisto
               konkretna vprašanja, bodisi glede dogajanj v zvezi z mariborsko univerzo, pa ne
               mislim zdaj na tisto, ko nekateri prav nesramno kombinirajo razpravo na odboru in
               potem razpravo oziroma zamujen rok za oddajo prijave. To sta dve različni stvari. Žal
               se je zgodilo, kar se je zgodilo. Ampak nas je zanimalo, kaj se bo dogajalo z
               medicinsko fakulteto. Pa odgovora ni bilo, ne glede na to, da je kandidatka sama to
               vprašanje načela - vprašanje Narodne in univerzitetne knjižnice. In tu bi se še cela
               vrsta stvari lahko razpirala.</p>
               <p>Ko sem poprej govorila o zadovoljstvu ali nezadovoljstvu z resolucijo, če kdo, sem
               sama razlagala, da ima tak način, v že oblikovano besedilo sprejemati amandmaje zdaj
               enega, zdaj drugega predlagatelja, nebistvene, se razume, lahko za posledico samo
               nekoherentno besedilo. In res je bilo ne vem kolikokrat posebej opozorjeno, da bi
               bilo dobro resolucijo umakniti in jo nadomestiti z besedilom, ki bi bilo pač
               konsenzualno. Kakor hitro pa človek v tem Državnem zboru izrazi besedo konsenz, pa
               takoj vsi začnejo uporabljati totalne zaimke in pravijo, vsi se ne moremo o vsem
               uskladiti. Saj nihče ne pravi, da vsi o vsem, ampak sedaj pa nismo usklajeni o
               nobenem pomembnem momentu resolucij. To je tisto, kar je zaskrbljujoče. In v resnici
               je sedaj neprimerno pričakovati, da bomo poslanke in poslanci iz opozicije podprli
               ministrico oziroma kandidatko za ministrico, če pa je vloga opozicije ravno ta, da se
               kritično odziva tudi na kadrovske rešitve, odgovornost za kadrovske rešitve pa mora
               nositi koalicija. In koalicija je kadrovsko postavila strukturo Vlade, tudi po
               zastopanosti spolov jo je postavila sama in začela je ta mandat z eno samo žensko in
               tista prva ženska je bila prva na udaru. Zato ne očitajte opoziciji kako je
               nekorektna do žensk. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa dajem poslancu Slavku Gabru. Ga ni. Besedo ima
               poslanec Marjan Drofenik. Izvolite prosim.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Hvala lepa. Spoštovani. Še tako dober sistem, ki se ni spreminjal recimo zadnjih 20
               let, okosteni in postane sam sebi namen. Ob tem seveda z vsem dolžnim spoštovanjem
               izvzemam veliko večino visokošolskih učiteljev na različnih nivojih in tudi
               raziskovalcev v inštitutih in drugih raziskovalnih organizacijah, ki uspešno
               delujejo. Verjetno je ta okostenelost, zaverovanost v sistem v katerem delujejo, kot
               edino pravilnem, eden glavnih razlogov za frontalno nasprotovanje kakršnimkoli
               spremembam v sferi visokega šolstva in raziskovalne dejavnosti, ki se je izrazil
               posebej še pri sprejemanju in razpravi o resoluciji visokega šolstva in raziskovalne
               dejavnosti v obdobju 2007-2010. Prišlo je do popolnega poenotenja pri zaščiti,
               desetletja grajeni v zaprtosti visokošolske in raziskovalne sfere. Seveda je bil
               glavni argument zavit v tezo o napadu na neodvisnost, o poizkusu vpletanja politike v
               visoko šolstvo in še bi lahko naštevali. Seveda je ta parlament politična inštitucija
               in pravzaprav se politika v te stvari vmeša. Obstaja pa dejstvo, da se znotraj
               univerz prepočasi obnavljajo učni programi, bolonjski procesi so šele za začetku,
               izobražujejo se poklici, ki jih trg in pa gospodarstvo ne uspe zaposliti, tudi
               raziskovalna sfera ni dovolj vključena v realno gospodarstvo, je preveč odvisna od
               direktnih transferjev iz državnega proračuna, premalo poskrbi za korektno
               financiranje iz gospodarstva. To pa seveda zahteva primerne rezultate. Zato
               pričakujem, da bo nova ministrica nadaljevala nehvaležno nalogo nujnega reformiranja
               visokega šolstva in raziskovalne sfere. Menim, da ni nič narobe, nasprotno, menim
               celo, da je dobro, da bo vodil visoko šolstvo in raziskovalno sfero nekdo, ki ni iz
               vrst vodstvenih visokošolskih ali inštitutskih organizacij, ki bo do neke mere ravno
               zaradi tega neodvisen in tudi neobremenjen, zato bom podprl gospo Mojco Kucler
               Dolinar za novo ministrico in ji zaželel obilo uspeha pri težkem delu. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanec Miran Potrč. Izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, gospod podpredsednik. Kolegice in kolegi! Našo poslansko kolegico in
               kandidatko za ministrico, gospo Mojco Dolinar Kucler, poznam iz dela v Državnem zboru
               predvsem pa kot predsednico matičnega delovnega telesa za notranjo politiko, javno
               upravo in pravosodje, katerega član sem. O njej imam nekaj osebnih pogledov, mnenj
               objektivih ali ne, ampak osebni so, zato so tudi bolj subjektivni in lahko komentiram
               tudi nekatere izjave, ki so bile danes ob njeni kandidaturi dane, recimo poudarili
               ste, da je pogumna. Jaz s tem v celoti soglašam. Mislim, da je pogumna iz razloga,
               ker prevzema stanje ministrstva v relativno težkem obdobju. Večkrat je bilo
               poudarjeno, da je prišlo na ministrstvu do razkoraka med pogledi
               znanstvenoraziskovalne in visokošolske sfere, pa tudi znanosti, kar ni dobro, ne
               glede na to kdo je za to kriv, bo morala reševati to vprašanje. In drugič, v težkem
               stanju zaradi tega, ker mora čez tri mesece sodelovati v predsedovanju Evropske unije
               in ker ima vsega leto dni ali pa nekaj več kot leto dni časa, da opravi velike
               naloge, ki jih vsi pričakujemo od nje. Mislim, da je poguma, kar moje mnenje zadeva,
               iz razloga, ker je prvi kandidat oziroma kandidatka, ki bo prevzela to ministrstvo
               brez akademskega naslova in znanstvene habilitacije. Jaz ne rečem, da je to pogoj
               brez katerega ni mogoče biti minister, vendar bo ona prva, vsi dosedanji ministri so
               bili doktorji znanosti ali doktorica znanosti in so imeli nekaj izkušenj iz
               znanstvene in akademske sfere. Jaz osebno moram reči, da čutim rešpekt do te sfere,
               sam ne bi upal prevzeti kandidature za to ministrstvo, pa imam tudi nekaj političnih
               izkušenj pa tudi akademsko izobrazbo. Argumentacija, da se zunaj lahko minister
               kdorkoli, je seveda pol resnična, ker gre za ljudi z zelo širokim profilom, ki imajo
               dolgoletne izkušnje in ker je zunaj ministrstvo marsikdaj in marsikje izrazito
               politična funkcija, pri nas je pa le v veliki meri tudi povezana s samim delom.</p>
               <p>Mislim, da je pogumnost treba, kar mene zadeva, iskati tudi v izkušnjah, ki jih ima,
               pa ne govorim o 35. letih, pa ne govorim o tem, da ima devet let delovne dobe, ampak
               njene izkušnje so dejansko deloma povezane s funkcijo na katero gre samo s tem
               triletnim mandatom v Državnem zboru. Biti namreč samostojni svetovalec za splošne in
               pravne zadeve pri Skladu kmetijskih zemljišč in gozdov RS bi težko rekel, da je
               kakršnakoli izkušnja, ki bi bila neposredno povezana z znanostjo in visokim šolstvom.
               Notranja politika v enem delu je, kolikor je danes povedal predsednik Vlade, da pozna
               ustroj funkcioniranja države, javne uprave in podobno in v tem delu lahko malo
               pomaga, čeprav bližje vsebine ni. Vse to, kar mene zadeva, res potrjuje, da je
               pogumna. Jaz sem ji na štiri oči, v krajšem razgovoru v avli pred dvorano rekel, da
               ji to priznavam in da je tudi ambicijo treba priznavati in da je pravzaprav nekoga,
               ki je ambiciozen treba podpirati. Rekel sem pa zraven še to, ambicioznost je pa lahko
               tudi realna ali ne in o tem mora sama razmišljati.</p>
               <p>Drugo, na kar bi se rad navezal je to, kar je bilo danes posebej poudarjeno, da je
               odločna. Jaz nimam posebnih pripomb na njeno delo v matičnem delovnem telesu, kdaj pa
               kdaj so bili kakšni manjši nesporazumi, samo to je normalni sestavni del dela in
               lahko rečem, da je bila uspešna predsednica matičnega delovnega telesa. Da je bila pa
               bolj uspešna z vidika zastopanja naloge, ki jo predsednik ima: organiziranje, vodenje
               sej, poslovniške določbe. Vsebinsko je nekajkrat zagovarjala stališča Nove Slovenije
               oziroma resornega ministra, bi rajši rekel. In kolikor imam v spominu, tudi na sejah
               Državnega zbora, razen njenih pogostih nastopov, kot predsednice matičnega delovnega
               teles, ki so bili korektni, predstavila je, kaj je bilo odločeno, je nastopala
               manjkrat, kadar je, je bilo delovno povezano s človekovimi pravicami, največ pa se je
               angažirala pri Zakonu o verski svobodi. Tako, da jaz na področju vprašanj, ki
               zadevajo visoko šolsko znanost in tehnologijo, njenega angažmaja do slej nisem
               zaznal, ni tudi imela te možnosti, ker je bila poleg predsednice v matičnem delovnem
               telesu za notranjo politiko še članica Komisije za poslovnik in Odbora za zdravstvo.
               In po mojih informacijah tudi ni bila članica ustreznega odbora za izobraževanje,
               kulturo, znanost in tehnologijo v Svetu Evrope, ampak se je seveda s temi vprašanji
               lahko ukvarjala tako kot se s človekovimi pravicami ukvarja vsak, ki je član Sveta
               Evrope. Skratka govoriti o tem, da na tem področju ima kakršnekoli izkušnje, pač ni
               res. To ne pomeni, da ni možnosti, da si jih bo zelo hitro pridobila in če bi šlo za
               mandat štirih let bi bilo to gotovo mnogo lažje kot v situaciji v kateri smo, kjer bo
               morala v treh mesecih oziroma takoj začeti v polni meri delati, se v treh mesecih
               pripraviti za sodelovanje pri predsedovanju in potem tudi opraviti te naloge.
               Skratka, bojim se, da je Nova Slovenija in predsednik Vlade imel nekaj težav pri
               iskanju kandidatke. Mene veseli, da je izbral žensko. Moram pa reči, da kar mene
               zadeva, je seveda enakopravnost spolov eden od pomembnih kriterijev, ne pa edini. In
               najbrž si želimo, da bi aktivnost žensk v politiki bila uveljavljena ne samo preko
               izborov, ampak tudi preko uspešnega dela. Ker uspešno delo ženske v politiki potrjuje
               potem tudi možnost naslednjih kandidatur. Da je imel predsednik Vlade kakšno manjšo
               težavo sodim tudi na podlagi zelo skromne utemeljitve, ki je bila dana za ministrico,
               je pa objektivna. In tudi danes se je predsednik Vlade moral kar potruditi, da je
               našel nekaj razlogov, zakaj je ta izbor najboljši. Iz teh razlogov, dodatno k temu,
               da sem poslanec opozicije, kolegice Mojce Kucler Dolinar ne bom podprl. Ji pa iskreno
               želim uspešno delo zaradi interesov vseh nas, da bi ta resor bil uspešno voden in
               zato, ker če ima in ker ima ambicije jaz želim, da jih uspešno opravi. Povem pa še
               enkrat. Vem, da prevzema izjemno težko delo in mislim, da se sama niti ne zaveda v
               celoti s kakšnimi težavami se bo srečala, zato naj jih uspešno premaga. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo dajem poslanki Alenki Jeraj. Izvolite.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Hvala za besedo. Lep pozdrav vsem! Sama bom kandidatko, Mojco Kucler Dolinar,
               podprla. V svoji predstavitvi je povedala oziroma poudarila pomembnost prenove
               visokošolskega sistema, prilagajanje le-tega novim razmeram. Slovenija je članica
               Evropske unije in to zahteva določene spremembe, predvsem sistema, ki se že
               desetletja ni bistveno spreminjal. Podpira povečanje visokošolskih zavodov, kar je
               pomembno, saj tako postaja visokošolski prostor bolj dinamičen, decentraliziran,
               ustvarja se konkurenca, ki je seveda pogoj oziroma zahteva vseh akterjev, aktivnost,
               odločenost, obenem prinaša nove programe, s tem daje študentom možnost večje izbire.</p>
               <p>Poudarila je, da se zaveda pomembnosti sodelovanja visokošolskih zavodov z
               gospodarstvom. Namreč, če iz naših fakultet prihajajo kadri, ki jih gospodarstvo ne
               more zaposliti oziroma jih ne potrebuje, smo očitno nekje zgrešili. Zaveda se
               pomembnosti sodelovanja tako med študenti kot predstavniki visokošolskih zavodov in
               tudi tega, da so naši študentje deležni predvsem predavanj, manj pa individualnega
               dela, praktičnega dela. Namreč profesorji, ki poučujejo tudi v tujini, vedo povedati,
               da je na tujih univerzah situacija drugačna. Da je razmerje med številom profesorjev
               in številom študentov drugačno kot pri nas in od profesorjev zahteva veliko večjo
               angažiranost in več dela, čeprav delajo z manj študenti.</p>
               <p>Poudarila je tudi druga področja, torej na področju tehnološkega razvoja smo že
               sedaj namenjali posebno pozornost mladim raziskovalcem. Tudi na tem področju se želi
               angažirati in nadaljevati s tem. Na področju informacijske družbe je povedala, da si
               bo prizadevala za čim hitrejši in enostavnejši dostop do elektronskih aplikacij čim
               širšemu krogu ljudi. Poudarila je tudi druga področja, področje investicij, tudi
               pomembnost, da obravnavamo akcijski načrt za evropski raziskovalni prostor, da
               naredimo več za ženske, tudi na splošno v družbenem angažmaju, predvsem pa tudi v
               znanosti. Kar nekajkrat se je že izkazalo, da ženske delujemo drugače in znamo tudi
               kakšne preveč razvnete strasti včasih pomiriti. Se je že izkazalo pri nekaterih
               ministricah. Sama sem prepričana, da bo podobno tudi v primeru naše kolegice Mojce
               Kucler Dolinar, ki se je izkazala tudi kot predsednica Odbora za notranjo politiko,
               javno upravo in pravosodje. Zato sem prepričana, da bo kos vsem izzivom, ki so pred
               njo in jo čakajo in ji želim uspeh na novi poti.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca Draga Korena. Izvolite.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Hvala, predsedujoči, za besedo. Lep pozdrav poslankam, poslancem v Državnem zboru in
               še posebej lep pozdrav, ta trenutke še moji poslanski kolegici, Mojci Kucler Dolinar,
               ki verjetno spremlja to današnjo razpravo. Jaz moram na začetku povedati to, da sam
               nisem vesel, da imamo danes to točko na dnevnem redu, da potrjujemo mojo sosedo,
               poslanko Mojco za ministrico. Osebno bi bil zelo vesel, če bi ostala v teh poslanskih
               klopeh. Vendar vem, da je Mojca zelo delovna. To, kar je prej kolega Potrč povedal,
               mislim, da je veliko dobrih stvari o njej povedal, in mu lahko z veseljem samo
               pritrdim. Se je pač predsednik Vlade odločil za rekonstrukcijo te naše Vlade, vso
               pravico za to ima, in če je Mojca sprejela ta izziv, jo moram samo pohvaliti. Vendar
               naj na začetku še to povem, da sam ocenjujem delo bivšega ministra dr. Zupana kot
               uspešno; morda bo pa zgodovina bolj realno ocenila njegovo delo.</p>
               <p>V tej današnji razpravi nimam namena veliko govoriti. Želel bi pa le poudariti nekaj
               Mojčinih izredno dobrih lastnosti. Prva taka lastnost je, ki, moram reči, da sem jo v
               teh treh letih, kar sediva skupaj v teh klopeh, prav gotovo spoznal, njena izredna
               delavnost, pridnost in marljivost. Moram reči, da sem marsikdaj ob njenem vztrajanju,
               ob njenem delu tudi sam dobil navdiha in moči, da sem pri svojem delu vztrajal.
               Naslednja zelo pomembna zadeva, morda, bom rekel, celo najpomembnejša, ki sem jo
               opazil pri njej, je to, da zna poslušati, da zna poslušati tako, da sliši. Da ne
               gredo besede ali da ne gre sogovornik mimo nje, temveč ga je pripravljena v resnici
               poslušati in vse tisto, kar oceni, da je prav in dobro, tudi sprejeti. Vse te njene
               dobre lastnosti so se prav gotovo pokazale pri vodenju Odbora za notranjo politiko,
               javno upravo in pravosodje. Tako kot sem res prepričan, da je ta odbor dobro in
               uspešno vodila, sem hkrati prepričan, da bo tako dobro in uspešno vodila tudi
               Ministrstvo za visoko šolstvo, znanost in tehnologijo. Res je, da ne prihaja iz
               akademskih vrst, niti članica Odbora za visoko šolstvo ni bila, a mislim, da to ni
               poglavitno. Prepričan sem, da bo z vsemi svojimi dobrimi lastnostmi uspela
               vzpostaviti dober dialog, tako s študenti kot z univerzami, inštituti in raziskovalno
               sfero. Tu se bom povrnil na to njeno dobro lastnost poslušanja. Prepričan sem, da bo
               ona vsem tem znala prisluhniti, da pa ima žilico vodenja tudi dobro razvito in da bo
               skušala vse te interese, ki se dostikrat med seboj tudi križajo pripeljati na skupno
               pot k enemu dobremu rezultatu.</p>
               <p>Jaz na koncu ne bom dajal kakšnih posebnih naukov ali navodil, kako in kaj naj dela,
               želim pa samo eno stvar reči, Mojca ostani takšna, kot si bila do slej, delovna,
               vztrajna in pokončna. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanca Sama Bevka. Izvolite.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Že prejšnji teden sem v
               razpravi o rekonstrukciji ministrskemu kabinetu dejal, da se je Vlada znašla v
               svojevrstni krizi. To potrjujejo tudi vse najnovejše javnomnenjske raziskave. Trend
               upadanja podpore Vladi in največji vladni stranki je očiten že vsaj dobrega pol leta.
               S prostovoljnim odhodom treh ministrov skuša Vlada sanirati nekaj nevralgičnih točk v
               izvršilni veji oblasti. Jasno pa je, da bi za učinkovito delo morala to storiti že
               dosti prej in v večjem obsegu. Tik pred pričetkom predsedovanja Evropski uniji, pa
               tak poseg ne bo imel nekih posebnih pozitivnih učinkov. Predsednik Vlade in zunanji
               minister se bosta ukvarjala predvsem s problemom Srbije in Kosova, ter vodenjem
               Evropske unije. Za delo na notranje političnem prizorišču pa bo ministrom enostavno
               zmanjkalo časa. Ob teh kadrovskih rešitvah, pa se sprašujem, čemu je predsednik Vlade
               sploh zamenjal ministra dr. Jureta Zupana, če pa Vlada in ministrstvo o podpori
               koalicije v Državnem zboru nadaljujeta z nesprejemljivo politiko na področju visokega
               šolstva. Nerazumljivo je, da se ni nič zgodilo ob najbolj razvpitem primeru, ko smo
               obravnavali Resolucijo o nacionalnem programu visokega šolstva RS za obdobje
               2007-2010. Na matičnem odboru je bilo opravljenih kar 29 ur razprave na štirih
               nadaljevanjih. Ob odstopljenem ministru, pa se je diskusija ob asistenci zgolj
               državnega sekretarja nadaljevala v Državnem zboru. Predsednik Vlade je v svoji
               obrazložitvi dejal, da si bo bodoča ministrica Mojca Kucler Dolinar prizadevala za
               učinkovit dialog z visokošolskim in raziskovalnim sektorjem. Od njih pa, je dejal,
               pričakuje bolj verodostojen dialog in spoštovanja dane besede. Žal, je Vlada prav na
               tej seji zapravila idealno priložnost, da zaustavi svoj glasovalni stroj v Državnem
               zboru in sprejme predlog za ponovni razmislek, ministrici pa onemogočilo priložnost,
               da že na začetku vzpostavi odprt in učinkovit dialog z vsemi partnerji, ki nastopajo
               v visokošolskem in raziskovalnem prostoru, kot je danes dopoldne napovedal in
               obljubil predsednik Vlade.</p>
               <p>Spoštovane kolegice in kolegi! Bodočo ministrico bi rad opozoril še na en vsebinski
               problem, s pobudo, da ga prične čim prej reševati. Tudi prejšnjima dvema ministroma,
               sem ko smo to obravnavali, en tak problem izpostavil, vsakega za njuno področje. Gre
               namreč v tem konkretnem primeru za nevzdržen status univerzitetnega botaničnega vrta
               v Ljubljani. Univerzitetni botanični vrt bo čez tri leta praznoval 200 letnico
               neprekinjenega delovanja. Vrt je starejši ob bruseljskega, je najstarejši v tem
               jugovzhodnem delu Evrope. Doslej ga je finančno podpirala zgolj Mestna občina
               Ljubljana, kar je nekako nenavadno in nekakšen relik preteklosti. Potrebno je
               zagotoviti nov status Botaničnemu vrtu in ga razglasiti za kulturni spomenik
               nacionalnega pomena. Predvsem pa je potrebno obnoviti dialog med ministrstvom za
               visoko šolstvo, Univerzo v Ljubljani in Mestno občino Ljubljana. Mesto dejansko ni
               več pripravljeno financirati Botaničnega vrta, ker vrt spada pod Univerzo, tudi ali
               pa predvsem zaradi Računskega sodišča, ki trdi, da gre v tem primeru za nenamensko
               porabo občine. Po drugi strani pa ministrstvo, recimo Ministrstvo za kulturo, izdatno
               podpira Arboretum Volčji Potok, zagotavlja plače za skoraj 40 zaposlenih, pa ni
               kakšna posebna kulturna ustanova nacionalnega pomena. Dejstvo je, da imajo prav vse
               inštitucije, ki bi morale biti poklicane za ureditev statusa in ureditev pogojev za
               delovanje univerzitetnega botaničnega vrta v Ljubljani do njega izrazito mačehovski
               odnos in si pred temi problemi zatiskajo oči že vrsto let. Ob tem pa naj dodam, da je
               vrt prav letos prišel v svetovno publikacijo najboljših botaničnih vrtov na svetu.</p>
               <p>Za zaključek, to sem tudi že povedal prejšnji teden, o nenapisanem pravilu, da ima
               Vlada ob svojem nastopu 100 dni miru s strani opozicije, tega ne moremo v tem
               konkretnem primeru, ob tej manjši rekonstrukciji Vlade, avtomatično prevzeti. Glede
               na to, da naj bi opozicija med predsedovanjem EU zavzela nekakšno konstruktivno držo
               do Vlade, ne bi predlagala interpelacij zoper ministre ali predlagala nezaupnice
               predsedniku Vlade, bi to pomenilo, če bi spoštovali inštitut teh 100 dni, da imajo ti
               trije novi ministri blažen mir vse do konca tega mandata. Ker Vlade že konec leta
               2004 nismo podprli ni nobenega razloga, da bi tokrat ravnali drugače. Sicer pa bodoči
               ministrici in dosedanji kolegici Mojci Kucler Dolinar želim čim bolj uspešno delo na
               novem položaju. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo dajem poslancu Davorinu Terčonu. <stage>(Ga ni.)</stage> Besedo ima
               mag. Tomaž Štebe.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik, za besedo. Spoštovane kolegice in kolegi!</p>
               <p>Jaz v tej razpravi ne bom politiziral in ponavljal že povedanega ob sprejemanju
               resolucije o visokem šolstvu, ki so jo akterji sprememb poskušali po uskladitvi
               spraviti iz dnevnega reda oziroma nekam v nedoločljivo prihodnost. Pomembna je pač
               vsebina in dejansko uveljavljanje nujnih sprememb na področju, ki ga v samostojni
               državi Slovenija še ni doživela. Prepričan sem, da je bil dr. Zupan uspešen minister
               in dober poznavalec področja, zgleda da celo predober. Je tudi pošten politik, ki pa
               se je premalo zavedal vseh specifičnosti še vedno tranzicijske slovenske politične
               kulture. Nekateri sveži pristopi, delovanja in usklajevanja se v naši
               zbirokratizirani in spolitizirani družbi niso izkazali za realne. Žal, ravno med
               ljudmi od katerih bi pričakovali bistveno več razumevanja, sprejemanja korektnosti,
               strokovnoznastvene komunikacije. Verjamem, da bo kandidatka gospa Mojca Kucler
               Dolinar uspešna pri udejanjenju začete politike in projektov, predvsem pri
               uveljavljanju nujnih sprememb na področju visokega šolstva.</p>
               <p>Kot mlada izobražena dama bo lahko prispevala bistveno dodano vrednost, vrednost
               politika, ki se zaveda pomena dobre komunikacije in usklajevanja v kulturnem,
               akademskem in intelektualno strokovnem tehtanju argumentov za nujne razvojne potrebe
               naše države, družbe in gospodarstva. Verjamem, da bo uspešno tehtala med pravimi in
               interesnimi argumenti ter med resnično potrebnimi in interesno spolitiziranimi.
               Pomembne so politične izkušnje oziroma kompetence, sposobnost organiziranja,
               poslušanja in ocenjevanja in odločanja. Predvsem pa partnersko vodenje področja
               visokošolskega izobraževanja, znanosti, tehnologij in raziskovalno-razvojne
               dejavnosti.</p>
               <p>Ne bom se spuščal v strokovnost in izobrazbo nekaterih ministrov iz preteklih vlad,
               ko so recimo področja informacijske družbe ali okolja in prostora vodili ljudje,
               sicer z akademskimi nazivi, ampak z osnovno izobrazbo iz področja sociologije.</p>
               <p>Naj zaključim z navedbo izkušnje, ko sva kot parlamentarca sodelovala na
               predstavitvah vizij visokošolskega izobraževanja od leta 2020 naprej, v organizacij
               British Cuncil, Partnersko sestavljene skupine mladih iz Finske so na tej
               predstavitvi in predhodnem skupinskem delu, iz Finske, Litve, Madžarske, Norveške in
               Slovenije neobremenjeno predstavile stanje in vizije. Priporočam ji ponovno branje,
               tudi vsem vam, poslancem, in še posebej opoziciji ter njihovim visokošolskim,
               raziskovalnorazvojnim prijateljem. Take in podobe vizije. In pozivi po svetu naj ji
               bodo, predvsem njej, dodatna spodbuda za vztrajanje in odločnost pri iskanju
               učinkovitih sprememb za rezultat, in sicer, inovativnost na vseh področjih, s
               sposobnostjo njihovega uvajanja v življenje in gospodarstvo. Gre za uspešnost
               dolgoročnega trajnostnega razvoja, za kakovost in varnost življenja, predvsem
               prihodnjih generacij v naši državi.</p>
               <p>Želim ji uspešno delovanje! Njeno imenovanje bom podprl. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Martin Mikolič. Izvolite, prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni! Sam bom kolegico Mojco z zadovoljstvom podprl za
               ministrico, kajti smatram, da je ona tista, ki je sposobna ta resor uspešno voditi.
               Sam smatram, če bi dal na tehtnico - vemo, da Vlado sestavlja 15 resornih
               ministrstev, katero je bolj pomembno oziroma po teži glede zahtevnosti, potem spada
               prav gotovo Ministrstvo za visoko šolstvo, znanost in tehnologijo čisto na vrh. In se
               popolnoma strinjam s tem, da tudi ta resor morajo ali pa mora voditi za to
               usposobljen minister. In kot so že moji poslanski kolegi iz Nove Slovenije povedali,
               imamo pač mi to srečo, da našo kolegico zelo dobro poznamo. Poznamo njeno triletno
               delo v Državnem zboru, nekateri jo poznajo še več let. In glede na njeno uspešno delo
               v Državnem zboru ne vidim težav, ki bi se lahko pojavljale ob delu, ki ga bo
               opravljala kot ministrica. Smatram, da je njena izobrazba, tudi njene izkušnje na
               vseh dosedanjih delih, da so to tisti argument, ki mi pravzaprav daje popolno
               garancijo, da jo bom z zadovoljstvom potrdil za ministrico. Moram povedati, da Mojca
               ni igralka z rezervne klopi, tako kot je bilo prej v razpravi slišati. Jaz bi rekel,
               da je Mojca zelo dobra mlada igralka. In zakaj je Nova Slovenija ravno njo predlagala
               in ni iskala nekega drugega kadra - zaradi tega, ker smatramo, da je ona sposobna ta
               resor voditi. Moram vam pa, dragi kolegi, povedati, da to kar je bilo v primerjavi
               rečeno prej, da pravzaprav ti prestopi ne veljajo samo v športu, saj so značilni tudi
               za parlament, kar se je zgodilo v tem mandatu, ko so nekateri prestopali iz enih vrst
               k drugim. To najbrž dobro veste.</p>
               <p>Jaz želim kolegici Mojci uspešno delo. Jaz sem trdno prepričan, da bo ta resor do
               konca mandata uspešno vodila in da bomo tudi realizirali vse tiste projekte, tisto
               kar je zelo pomembno za ta resor, da bo to v času njenega mandata tudi realizirano.
               Vsekakor ji želim, kolegici Mojci, uspešno delo in uspešno vodenje resorja.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Če pa le dovolite, vas bom prosil, da jo navkljub temu, da je gospa
               Mojca Kucler Dolinar naša poslanska kolegica, v zaščito njene osebne integritete in
               integritete bodočega položaja ministrice, nagovarjate s polnim imenom in priimkom,
               torej gospa ali poslanka Mojca Kucler Dolinar, ne samo z imenom. Hvala lepa.
               Naslednjega k besedi vabim poslanca Rudolfa Mogeta. Izvolite.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Gospod podpredsednik, iskrena hvala za besedo. Spoštovane kolegice in kolegi, prav
               lep pozdrav! Za uverturo k temu mojemu govoru bi omenil paradoks, ki je trenutno v
               Republiki Sloveniji. Jaz ta paradoks imenujem največji gordijski vozel politike v
               Republiki Sloveniji. Gre za čisto preprosto dejstvo, da imamo ob uvedbi evra hkrati
               cene, ki so primerljive z vsemi drugimi državami, ki imajo tudi evro, cene naših
               izdelkov se ne razlikujejo kaj dosti od cen niti na Madžarskem niti v Avstriji nit v
               Italiji. Po drugi strani pa imamo, ob primerljivih cenah, v tem je ta paradoks,
               plače, ki so pa daleč pod evropskim povprečjem in smo kar se tega tiče v našem
               razvoju hendikepirani do te mere, da če se bo takšna politika nadaljevala, potem bodo
               najbolj izobraženi ljudje šli zagotovo delati ven, ne bodo ostali tukaj, kar pa
               pomeni, da bodo največji strokovnjaki, ki bodo delali v tujini osiromašili tudi naš
               ekonomski prostor, torej ta prostor države. V gordijskem vozlu je glavno vlogo
               odigral Aleksander Veliki, pri nas, pri političnem gordijskem vozlu bi pa moral
               odigrati največjo vlogo premier gospod Janez Janša. V rokah ima meč, ki ga lahko
               koristno uporabi ali pa ne uporabi koristno. Zagotovo ta meč krha klientelizem, krha
               korupcija in še druge stvari, ki jih je napovedal preden je prišel na oblast, da bo z
               njimi opravil, ampak pustimo to politično diskvalifikacijo na strani. Zagotovo pa
               najbolj ostri ta meč to, da ima dobro zastavljeno politiko na podlagi lizbonske
               strategije in na bolonjski prenovi visokošolskega prostora, ta dva sta ključnega
               pomena za prehod Slovenije v vrh najuspešnejših držav ali kot je premier rad povedal,
               da bo Slovenija postala svetilnik Evrope. Zagotovo je Ministrstvo za visoko šolstvo
               eden izmed teh kamnov, na katerih naj bi ta svetilnik svetil. In moram reči, da se mi
               zdi ob teh kadrovskih menjavah, da ni bilo opravljeno dobro delo. Gospod minister dr.
               Zupan, kolikor sem jaz videl, ko sem bral njegovo izjavo, ni odstopil, ampak je bil
               <q>"odstopljen"</q>. Mislim, da je bilo pri njem narobe to, da se kot neizkušen politik ni
               dovolj posvetil političnim izzivom, ki jih taka funkcija nosi, saj drugače ne bi, ne
               morem razumeti te geste v parlamentarni demokraciji, da se ni strinjal s tem, da bi
               bila, vsaj pred tako velikim izzivom, kot je resolucija o nacionalnem programu
               visokega šolstva, javna predstavitev mnenj v tem parlamentu. Kajti, spoštovane
               kolegice in kolegi, če bi bilo to narejeno, in če bi se res ta javna predstavitev
               mnenj takrat poslušala, se zagotovo sprejem te resolucije na odboru ne bi končal tako
               kot se je končal, se pravi z odstopom skoraj vse zainteresirane strokovne javnosti in
               tudi celotne opozicije. To ni način, ki bi peljal v nek napredek Republike Slovenije.
               Kolikor je bil pa po drugi strani minister Zupan izredno strokoven človek in ni bil
               politik, tako imamo zdajle ravno obraten trend. Za kolegico Mojco Kulcer Dolinar se
               je izkazalo, da je kos politiki. Izkazala se je tudi, vsaj jaz lahko ocenim, ki imam
               za seboj pet mandatov, da je bila zelo v redu poslanka, da se je v tem političnem
               prostoru znašla, delala je vse za dobro teh stvari, ampak po drugi strani pa moram
               reči, če zasledujemo njeno pot, da pa res ni dobro poznala področja na katerega gre,
               resorja, in da ni imela dovolj velikih strokovnih kompetenc. To je pač moje videnje,
               kar sem pridobil iz javnosti. Zaradi tega, jaz pač čisto preprosto, če nekoliko
               karikiram, rečem, če odlično igram prvi klarinet v godbi štajerski veteranov, potem
               še ni s tem rečeno, da bom dober šef Kirurškega oddelka v Splošni bolnišnici Maribor.
               To je več kot očitno na dlani in tukaj v glavnem se pri tej zamenjavi krešejo vsa ta
               mnenja.</p>
               <p>Mislim, spoštovane kolegice in kolegi, da bi pri takih projektih kot je nacionalni
               program visokega šolstva ali pa pri temeljni, krovni zakonodaji, ki nam bo določala
               življenje, morali ministri te vlade doseči nek konsenz v javnosti, ne pa, da sedaj,
               bolj ko gremo proti volitvam, vedno več je nasprotne javnosti, vedno bolj se ta
               nasprotovanja javnosti tudi reflektirajo v tem, da opozicija te stvari podpira, kar
               se mi pa zdi neprebavljivo je pa to, namesto da bi ta pozicija svoje slabosti
               priznala, potem pa te slabosti prikriva s tem, da pravi, da opozicija zlorablja
               študente, opozicija zlorablja univerze in še in še bi lahko naštevali. Mislim, da
               tega segmenta sodelovanja, prisluhniti enim in drugim, pač ta pozicija ni prestala,
               prav tako, kot ni pristala na to, da bi rekla, da pri njih res velja to, kar so rekli
               - beseda velja. Jaz bi povedal samo dva primera - ali imamo zdaj ob nedeljah vse
               trgovine zaprte, kakor se je tukaj zaklinjalo in pravilo? Ali imamo tretji
               televizijski kanal? In še 17 drugih reči bi vam rad povedal.</p>
               <p>Zadnje leto teče, predsedovali bomo Evropski uniji, vloga spoštovane ministrice, za
               katero ne dvomim, da bo danes izvoljena, bo velika. Jaz iz tega mesta, kot predsednik
               Odbora za visoko šolstvo, znanost in tehnološki razvoj ponujam roko za sodelovanje,
               kajti tega v preteklosti ni bilo in je bila ta roka zavrnjena. Zato, ko bo izvoljena
               in če nas posluša in gleda, naj ubere drugo prakso, kot je bila doslej <q>"uperjena"</q> za
               dobro Slovenije, kajti ko bo prisegla tukaj za to mizo in ko bo podpisala, bo
               podpisala tudi to, da bo delala za blaginjo Slovenije.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanca Aurelia Juria.</p>
               <p>Izvolite.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala gospod podpredsednik.</p>
               <p>No, meni je žal, da kolegice Kucler Dolinar ni z nami. Glede na to, da je kandidatka
               je še vedno poslanka in bi bilo lepo, da bi ta dialog in ocenjevanje njene
               kandidature vodili tudi ob njeni prisotnosti, ampak verjamem, da nas posluša.</p>
               <p>Jaz ji sporočam, da njene kandidature ne bom podprl. Ne zato, ker pripadam opoziciji
               in zato oponiram kar tako. Se bom tudi ponovil in bom pri tem kratek. Ji bom
               nasprotoval preprosto zato, ker je podprla resolucijo, znamenito resolucijo, ki smo
               jo minuli teden sprejeli. To so mnogi že povedali, resolucija bo osnovni dokument na
               katerem bo ona izvajala svoje poslanstvo do konca tega mandata oziroma do konca dela
               te vlade. Ob njeni kandidaturi se je pojavilo tudi mnenje, vsi smo prebrali, vseh
               treh rektorjev univerz, ki so pohvalili to, kar je poudarila v eni izmed predstavitev
               - da bo oživila partnerstvo s partnerji v dialogu o razvoju visokega šolstva in
               znanosti. Ampak kako naj vodi to partnerstvo, ko ima pred seboj sprejeto resolucijo,
               ki jo vsi partnerji, vsi relevantni partnerji, od univerz do študentske organizacije,
               do sindikatov zavračajo. Zadnjič so zapustili tudi dvorano, so prenesli vso
               odgovornost, vsi trije rektorji in vsa akademska sfera, na Vlado. Kako lahko nova
               ministrica, po sledeh se resolucije, po smernicah ki jih določa, vodi dialog in oživi
               ponovno partnerstvo z ostalimi partnerji. Jaz ji ne želim slabega. Zagotovo dobimo
               bolj prijetno, lepšo, mlajšo, prijaznejšo podobo ministra oziroma ministrice, ampak
               politika ostaja ista. In iz tega naslova jaz te kandidature ne morem podpreti. Hvala.
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedo vabim poslanko Cvetko Zalokar Oražem. <stage>(Je ni.)</stage> Besedo
               ima poslanec Miro Petek.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala lepa, podpredsednik, za to priložnost. Jaz pa bom kandidatko za ministrico
               podprl, ker mislim, da končno prihaja v slovensko politiko nek nov, svež obraz. In
               potrebno je dati priložnost in možnost tudi mlajšim, pa še ženska je po vrhu.</p>
               <p>Ko smo v Črni na Koroškem, kjer sem preživel polovico svojega življenja, dobili prvi
               črno-bel televizor, so na njem nastopali ljudje, ki so še danes v vrhu slovenske
               politike. Danes imamo barvne digitalne televizorje, LCD ekrane in podobno, vse se je
               revolucionarno spremenilo, le ljudje, ki nastopajo, večina teh, ki nastopa na TV, so
               še iz časa črno-belega programa. Dajmo s to digitalno, internetno in ne vem kakšno še
               televizijo, z novo dobo priložnost tudi novi generaciji. In po moji oceni Mojca
               Kucler Dolinar pripada tej generaciji. Ne vemo, ali bo uspešna ministrica ali ne bo
               uspešna ministrica. Tega danes pač ni mogoče napovedati ali predvideti. Kdor to
               napoveduje, ta je prerok in potem ne bi sodil v to dvorano.</p>
               <p>Nastop na <q>"hearingu"</q>, kolikor sem ga slišal in prebral v magnetogramu, je bil
               prepričljiv. Ministrica bo sledila viziji in ciljem. Vizija te države je znana,
               splošno je zastavljena: želimo postati tehnološko uspešna država, napredna država, ki
               bo temeljila na znanju in znanosti. Cilje pa je kandidatka tudi definirala,
               napovedala in opredelila je tudi pot do teh ciljev. Mogoče bi bilo dobro poudariti,
               da smo v tem Državnem zboru sprejeli Zakon o davku od dohodkov pravnih oseb. Ta v 49.
               členu omogoča uveljavljanje davčne olajšave za vlaganje v raziskave in razvoj in to v
               višini 20 do 40% zneska teh vlaganj. In tudi to je dobra popotnica za novo
               ministrico.</p>
               <p>Roussean je nekoč rekel, da vsa hudobija izvira iz slabosti. Hudobije je bilo danes
               tukaj v tem Državnem zboru kar nekaj. Slabosti pa se je treba zavedati, kolegice in
               kolegi, da jo potem lahko tudi zdravimo. Ob nekaterih napadih in razpravah o
               skorajšnji ministrica pa bi res začel verjeti, da gre tudi za povezavo med
               inteligenco in barvo las. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo dajem poslancu mag. Milanu M. Cviklu.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči, za besedo. Ministrica je na svoji predstavitvi na
               Odboru za visoko šolstvo, znanost in tehnološki razvoj dejala, da se ji zdi
               najpomembneje, da Lizbonska strategija in bolonjski proces na eni strani, na drugi
               strani pa strategija razvoja Slovenije ter ukrepi gospodarskih in socialnih reform za
               povečanje blaginje dajeta izjemen pomen izobrazbi, izobraževanju, raziskavam in
               inovacijam. V soboto je Vlada na proračunski seji sprejela proračuna za leti 2008 in
               2009 in poglejmo si s številkami, ali Vlada res enako razume kandidatko za ministrico
               in daje izjemen pomen izobrazbi, izobraževanju, raziskavam in inovacijam.</p>
               <p>Najprej poglejmo, ali Vlada omogoča to, kar je ravnokar pred mano rekel kolega
               poslanec s Koroške, da podjetja v svojih odhodkih dejansko več denarja namenjajo za
               raziskave in razvoj. Če bi temu bilo tako, potem bi po logiki stvari moral davek od
               dohodka pravnih oseb bodisi nominalno ali v realnih deležih padati. Vendar so podatki
               drugačni. Za leto 2006 smo realizirali od teh podjetij 942 milijonov evrov, za leto
               2007 se pa ta številka pomembno povečuje, in sicer za cca 150 milijonov ali 15% več
               davka od dohodka pravnih oseb. Torej, podjetja ne izkoriščajo olajšav za raziskave in
               razvoj, ker se skoraj 150 milijonov evrov, 15% več denarja, namenja in v državnem
               proračunu pridobiva iz davka od dohodka pravnih oseb. Ko pogledamo ravnokar sprejeti
               proračun za leto 2008, temu Vlada ne verjame tudi za leto 2008. Tudi v letu 2008 in
               potem v letu 2009 naj bi podjetja namenjala za davek od dohodka pravnih oseb, torej
               neizkoriščala davčnih olajšav, tako da bo izplen za državni proračun kar milijardo
               171 milijonov evrov, skoraj 230 milijonov, 25% več kot še lansko leto, potem ko je
               bila uvedena famozna davčna reforma s tako imenovanimi olajšavami. Torej, podjetja
               nimajo priložnosti, tudi po podatkih Vlade ne, da bi dejansko lahko namenjala več za
               raziskave in razvoj.</p>
               <p>Torej, če podjetja več prispevajo in ne manj, poglejmo, ali Vlada iz tega denarja
               daje več, kot pravi gospa kandidatka, za izobrazbo, izobraževanje, raziskave in
               razvoj. Vseh podatkov še ni na voljo, vendar podatki pred sobotno sejo, razen če so
               na sobotni kaj zelo famoznega spremenili, kažejo, da delež izobraževanju, ki je bil v
               letu 2004, 4,80% BDP, da temu izobraževanju delež pade. Kar za 0,4% ali 120
               milijonov, 130 milijonov evrov denarja manj bodo v letu 2009 dobili iz naslova
               izobraževanja vsi javni zavodi. To se da videti tudi iz podatkov, ki govorijo o tem,
               kakšna naj bo rast materialnih stroškov, stroškov za blago javnih zavodov, in tam se
               vidi, da bo v letu 2007, 2008 ta rast negativna. Bo pa izjemen poudarek dan
               materialnim stroškom države. Materialni stroški državnih organov naj bi v letu 2007
               in 2008 rasli po 16%. Nominalno je to petinska rast. Torej, jaz obžalujem, da
               ministrice, kandidatke za ministrico ta Državni zbor ni imenoval že pred 14-imi
               dnevi, mogoče bi na sobotni seji Vlade znala braniti svoje besede, da bo dala izjemen
               pomen izobrazbe, izobraževanju, raziskavam in inovacijam, ker se je Vlada odločila,
               da bo dala relativno v deležu BDP manj denarja in daje več denarja za svojo lastno
               porabo.</p>
               <p>In poglejmo potem še ta tako imenovani delež za lizbonsko strategijo. V lizbonski
               strategiji, v dokumentu, ki smo ga - v petek mislim, da bo 14 dni tega - obravnavali
               na skupni seji Odbora za gospodarstvo, Odbora za Evropske zadeve in Odbora za delo,
               družino in socialne zadeve, si je Vlada zadala, da bo leta 2010 delež iz državnega
               proračuna raziskavam, inovacijam ali pa vsem tem namenom, ki pomenijo ustvarjanje
               visoko dodanih delovnih mest, 1,3% bruto domačega proizvoda. To, kar je gospod Bajuk
               povedal ta vikend, vsega borih 0,80% ali pol odstotne točke manj ali 160, 170
               milijonov evrov manj denarja bo v državnem proračunu za raziskave in inovacije. Bojim
               se, da je kandidatka za ministrico za visoko šolstvo in tako dalje sprejela sicer
               ponudbo predsednika Vlade, vendar imata različno razumevanje, kaj je to, kot pravi
               kandidatka, izjemen pomen izobrazbe, izobraževanja, raziskav in inovacij. Je to to,
               da podjetja 25% več vplačujejo v državni proračun, ker ne morejo porabiti denarja več
               za olajšave? Je to, da je v državnem proračunu manj, denarja za šolnine, manj denarja
               za izobraževanja, manj denarja za visoko šolstvo? Je to seveda famozna resolucija, o
               kateri ste si tako govorili? Tako se bojim, da bo gospa kandidatka potrebovala vso
               pomoč tako koalicije kot opozicije, ko bomo sprejemali proračun za leto 2008, 2009 in
               priporočam ji, da si današnje popoldne vzame nekaj časa, pogleda na spletni strani,
               še vedno je priključena na Lotus Notes, predloge proračuna in mogoče za potrebe
               koalicije pripravi nekaj amandmajev, s katerimi bo zagotovila, da bo Vlada, da bo
               ona, če ne drugače pa skozi amandmaje povečala in dala izjemen pomen izobrazbi,
               izobraževanju, raziskavam, inovacijam. Tega v soboto sprejetih dokumentih ni in to je
               seveda za to ministrico kandidatko slaba popotnica, pa če je mlada ali če je ženska.
               Vse to ji ne bo pomagalo, če v državnem proračunu ne bo zagotovljenih virov.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa dajem poslancu mag. Borutu Sajovicu - ga ni in besedo
               ima poslanka Marjetka Uhan.</p>
               <p>Izvolite.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo.</p>
               <p>Se mi zdi prav, da spregovorim tudi sama kot kolegica iz poslanskih klopi Nove
               Slovenije in dam v bran nekaj besed, ki so bile danes izrečene njej v prid, in sicer
               da jo odlikuje mladost, preudarnost, strpnost, umirjenost, izobraženost - to so
               vrline, ki jih bo potrebovala, ko bo prevzela politično funkcijo in ne slepimo se -
               ministrovanje je politična funkcija. Imeli smo tudi akademika, pa niste bili z njim
               zadovoljni, pride politik, pa spet ni dobro. Ima tudi strokovno izobrazbo,
               univerzitetno. Imeli smo vlade, ko minister ni imel niti srednje šole, kaj da bi imel
               prvo ali drugo bolonjsko stopnjo, pa se niste pritoževali, mislim, da je dobro vodil.
               Da je drzna, pogumna, da si upa - tudi to je bilo rečeno, jaz pa dodajam, da je
               delovna, tenkočutna in nikoli ne bo nekaj razsodila, če se ne bo prej prepričala,
               pretehtala argumente, strokovne, politične in druge; in da ne bi prisluhnila
               akademskim krogom, se mi zdi malo verjetno, ker jih spoštuje. Ker pa je podprla
               resolucijo, z vsebino bogato resolucijo, še ne pomeni, da ne bo poslušala akademske
               sfere. Res pa je, da ta resolucija prinaša ali pa odpira tudi takšno tabu temo, to je
               kakovost visokošolskega študija. Več praktičnih izkušenj, več uporabnih izkušenj pri
               diplomantih, pri strokovnjakih se pričakuje in povezati stroko, znanost in prakso - v
               tej smeri naj bi šlo tudi visokošolsko izobraževanje. Ustvariti strokovnjake, ki jih
               potrebuje čas.</p>
               <p>Za konec bi dejala, dan bo verjetno mnogokrat dolg, bo pa leto kratko. Jaz bi želela
               svoji poslanski kolegici, da bi s svojim delom doprinesla k področju, ki ga bo
               pokrivala.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanca Ljuba Germiča - ga ni, besedo ima
               poslanec Vili Trofenik - ga ni, besedo ima poslanec Mitja Ljubeljšek - ga ni, besedo
               ima poslanec Pavel Gantar - ga ni. In besedo ima poslanec Aleš Gulič. Izvolite,
               prosim.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Čisto na začetku naj povem, da
               kolegice gospe Mojce Kucler Dolinar ne bom podprl kot kandidatke za ministrico
               oziroma bom glasoval proti temu, pa ne zaradi nje same, o njenih dobrih lastnosti je
               bilo danes v tej dvorani že toliko izrečenega, da upam, da pije vsaj borovničev čaj
               proti sladkorni. Sam sem se z njo srečeval v različnih položajih, tudi kot nasprotnik
               v različnih soočenjih in moram reči, da tisto, kar ste povedali dobrega, vse drži in
               zdi se mi je škoda za to, da je - v šahu bi rekli žrtev dame; se pravi, da se žrtvuje
               za to, da bo ta Vlada še teh 100 dni, tja do sredine decembra, imela mir. Ta
               <q>"interregnum"</q> je izkoristila tudi za to, da je šla opravljati zadeve v zvezi s
               proračunom, tako da je čim manj motečih; vsaj trije ministri ne bodo ropotali v tem
               času, to je popolnoma jasno: ne minister za promet, ne ministrica za zdravje, ne
               ministrica za znanost, visoko šolstvo in tehnologijo.</p>
               <p>Druga stvar, ki me moti pri tem, je to, da se ohranja čisto na vseh teh področjih
               ista politika, tukaj ni odstopa in ne vem, zakaj bi podpirali človeka, ki na isti
               način zagovarja isto politiko, kot smo jo imeli prej, če smo takšni politiki prej
               nasprotovali in jo opozarjali. Tukaj ni prav nič osebnega. Gre za tisto, zaradi česar
               so ljudi postavljeni na ministrska mesta, se pravi za politiko. Ena od zadev, ki se
               mi pa zdi tako tudi vsebinsko malo preveč ohlapna, pa je to v povezavi s tehnološko
               družbo oziroma s tistim delom ministrstva, ki je prevzelo nekatere naloge prejšnjega
               ministrstva za informacijsko družbo. Tukaj so pa zadeve pravzaprav res popolnoma
               prazne, brez kakšnega velikega vedenja, poznavanja, ampak se samo nekaj ve o tem, da
               bi lahko internet prišel v vsak dom. Seveda to nima nobene zveze s tehnologijo 21.
               stoletja. Tudi kar vnaprejšnje obnavljanje in ponavljanje zadev, ki so vezane na
               poklice, ki jih potrebuje gospodarstvo, in poklice, ki jih gospodarstvo ne potrebuje,
               me spominja na 70-ta leta prejšnjega stoletja, ko so se z istimi argumenti ukinjale
               humanistične šole, ko se je na nek način uničil vsaj en del slovenskega
               intelektualnega potenciala, in zdaj se spet vsem tistim, ki niso tehnološko ne vem
               kako navdušeni, očita isto. Na ta način se prav gotovo ne bomo postavili ob bok
               drugim evropskim državam. V nobeni niso na ta način delili ljudi, študente, ampak je
               to običajno opravil trg sam. In tudi danes to, kar se dogaja z vpisom na fakultete,
               seveda ni posledica ne vem kakšne politike, ampak predvsem trga; ljudje že sami vedo,
               kje bodo potem dobili službo ali ne.</p>
               <p>Seveda pa odločno nasprotujem tistemu, kar je bilo vmes rečeno, ta velika hvala
               gospodu dr. Zupanu, ki ste ga tako zelo hvalili. Gospod dr. Zupan je vendarle potem
               na koncu moral odstopiti in najbrž ne zato, ker je moški, pa ne zato, ker ni ravno
               več mlad, ampak zato, ker je pač delal kot minister tako. Se pravi, vse tisto, kar je
               našteto kot prednost, je seveda dobrodošlo, ampak ne sme biti pa odločujoče. Namreč,
               enakopravnost spolov pomeni enakopravnost spolov, ne pa prednost enega pred drugim,
               kadar govorimo o tem, in seveda to ne more biti argument.</p>
               <p>Kot že rečeno, Mojci Kucler Dolinar, kolegici iz poslanskih klopi, želim vso srečo.
               Ampak res, vam povem, zdi se mi škoda, da se jo žrtvuje na tak način za delo, ki ga
               ne bo mogla opravljati. Tri mesece priprav na predsedovanje, potem predsedovanje,
               konec mandata in seveda na koncu račun ne bo izstavljen tej Vladi, ampak bo
               izstavljen njej osebno, zaradi tega, ker takrat se bo pa pozabilo na to, kdo jo je
               predlagal, kdo jo je podpiral in kdo jo je porinil v to godljo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca Alojza Soka. Izvolite, prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa za besedo. Spoštovani prisotni! Če slovenska javnost spremlja to razpravo,
               pravzaprav lahko ugotovi, da nekih velikih kritik na delo bivšega ministra ni. Moram
               reči, da sem pričakoval s strani opozicije veliko bolj energično in argumentirano
               razpravo, predvsem v prikazovanju tistega, kar je tako, pod narekovaji, <q>"bivši
               minister naredil slabo ali premalo odločno"</q>. Ampak očitno tega ni. Edina zadeva, ki
               se nekako vleče vedno v ospredje, je resolucija in teh 29 ur razprave ob tej
               resoluciji. Tisti, ki smo pa teh 29 ur na odboru sedeli, pa lahko mirno povemo, da so
               se te razprave bolj ali manj ponavljale, torej, to so bile ene in iste razprave, nič
               veliko novega.</p>
               <p>Tako enostavno, kot je kolega Cvikl argumentiral, češ da se zmanjšujejo sredstva za
               visoko šolstvo, znanost in tehnologijo, se tega ne da prikazati. Skozi obdavčitev
               pravnih oseb, v situaciji, ko imamo veliko gospodarsko rast, se tudi več nateče v
               državno blagajno. Če gremo gledat proračun, kako je naraščal za visoko šolstvo, lahko
               ugotovimo, da je bila stopnja povečanja v letu 2006 na 2007 za 7% in enak procent
               tudi v letu 2007-2008, nekaj manj kot 15% skupaj. S procenti proračuna je potrebno
               operirati napram inflaciji, ki je bila veliko nižja. Sam ne trdim, da je to dovolj,
               ampak cilj Vlade, vladne koalicije je, da pridemo v doglednem času na 5% BDP, pomeni
               sredstva proračuna in pa vsi ostali viri, ki naj bi bili na tem področju angažirani.
               To je pravzaprav naša kandidatka, bodoča ministrica, zelo dobro na odboru tudi
               argumentirala in moram reči, da verjetno s svojo predstavitvijo presenetila tudi
               opozicijo, ki je danes, lahko bi rekel, kar prizanesljiva do njene kandidature.</p>
               <p>Jaz ji želim vso srečo pri vodenju tega ministrstva. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanka Breda Pečan.</p>
            </sp>
            <sp who="SDZ4:PečanBreda">

               <speaker>BREDA PAČEN:</speaker>

               <p>Hvala lepa. Ne bi ponavljala tega, ker je bilo že večkrat povedano. Rada bi se samo
               nekaj vprašala. Kako bo lahko bodoča ministrica, prepričana sem, da bo danes tudi
               imenovana, ker pač drugače ne more biti glede na razmerje moči v tem Državnem zboru,
               kako bo sodelovala v Vladi, ki ne čuti potrebe - niti en minister, niti ena
               ministrica - da bi bili prisotni v času, ko razpravljamo o njihovi bodoči kolegici,
               ko naj bi bila imenovana na tej seji Državnega zbora za njihovo sodelavko,
               najtesnejšo sodelavko v Vladi. Mislim, da je naravnost neverjetno, da je čut za
               kolektivno solidarnost, bi človek rekel, kar se kaže potem tudi v vseh dejanjih te
               Vlade in koalicije tudi sicer v okviru celotne Slovenije, na taki nizki ravni, da
               niti en minister in niti ena ministrica ne šteje za potrebno, da bi prišel. In če že
               predsednik Vlade ne čuti te potrebe, da bi prišli oni in morda kakšno besedo rekli v
               bran tako prejšnjega ministra - glede na to, da smo s strani poslancev slišali res
               same dobre besede in je res nenavadno zakaj danes moramo razpravljati o predlogu za
               kandidatko za novo ministrico.</p>
               <p>Zato moram reči, da sem sama bila vedno navajena, da smo v kolektivu v kateremkoli,
               sem že delala, <q>"držali skupaj"</q>, pod narekovaji rečeno, in tukaj vidimo - sedaj sta
               prišla dva gospoda v klopi, ki pa nista ministra in ki po mojem nista prišla zaradi
               te kandidature, ampak predvsem zaradi naslednje točke. Samo toliko.</p>
               <p>Zato mislim, da je res žalostno, da je dvorana prazna praktično, tudi s koalicijske
               strani, in da pričakuje koalicija, da bo opozicija bolj vroče napadala prejšnjega
               ministra. To je pretečena voda in čakamo, kaj se bo zgodilo po nastopu nove članice
               Vlade. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanko Evo Irgl. Izvolite.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Najlepša hvala za besedo. Glede nato, da imam samo minuto časa, bi želela še enkrat
               poudariti samo nekatere segmente, ki sem jih izrazila tudi že v stališču Poslanske
               skupine Slovenske demokratske stranke. Sama namreč menim, da bo, sedaj še kolegica,
               Mojca Kucler Dolinar dobro vodila Ministrstvo za visoko šolstvo, znanost in
               tehnološki razvoj. Predvsem verjamem, da se bo do tega dela obnašala odgovorno, da bo
               delala dobro, predvsem pa sem prepričana, da nas bo uspešno in prepričljivo zastopala
               predvsem takrat, ko se bomo s tujimi državami pogovarjali o ključnih vprašanjih na
               področju visokega šolstva.</p>
               <p>Moram pa reči za konec, da sem bila izjemno razočarana ali pa kar zgrožena nad
               nekaterimi izjavami, ki so prihajale predvsem s strani nežnejšega spola in sedijo v
               opozicijskih vrstah. Včasih moram reči, da imam občutek, da <gap n="..."/><stage>/Znak za konec
               razprave/</stage><gap n="..."/> si je kakšna druga želela biti na tem mestu in ne gospa Mojca Kucler
               Dolinar.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Končali smo s seznamom prijavljenih razpravljavcev. Tudi Vlada
               Republike Slovenije bi kot predlagatelj imela možnost končne besede. Ker pa tukaj
               nimamo kvalificiranega govornika s strani Vlade, te možnosti ne bom niti dal.
               Sprašujem pa, glede na to, da nam je ostal še čas za razpravo, ali želi še kdo izmed
               prisotnih poslank oziroma poslancev še spregovoriti v povezavi s to točko. Glede na
               to, da ne vidim te želje, ne bom niti odprl postopka.</p>
               <p>Kot rečeno, zaključujem razpravo. O predlogu sklepa bomo v skladu s časovnim potekom
               seje zbora odločali danes v okviru glasovanj, pol ure po prekinjeni 24. točki
               dnevnega reda. S tem pa tudi do takrat prekinjam to točko dnevnega reda.</p>
               <p>Mi pa prehajamo na <title>24. TOČKO DNEVNEGA REDA - NA PRVO OBRAVNAVO PREDLOGA ZAKONA
                  O INTEGRITETI V JAVNEM SEKTORJU.</title> Za to točko imamo na razpolago štiri ure in
               25 minut razprave. Predlog zakona je v obravnavo zboru predložila skupina poslank in
               poslancev s prvopodpisanim poslancem Miranom Potrčem. V zvezi s tem predlogom zakona
               je skupina 28 poslank in poslancev s prvopodpisanim dr. Matejem Lahovnikom zahtevala,
               da Državni zbor opravi splošno razpravo. Besedo dajem predstavniku predlagateljev
               predloga zakona za dopolnilno obrazložitev predloga. Kolega Potrč, izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, gospod podpredsednik. Kolegice in kolegi! Republika Slovenija je leta
               2004 dobila prvi protikorupcijski zakon, Zakon o preprečevanju korupcije, ki je bil
               objavljen 15. januarja 2004 in na podlagi katerega je bila sprejeta tudi Resolucija o
               preprečevanju korupcije v Republiki Sloveniji v avgustu leta 2004. Na podlagi tega
               zakona je bila na novo ustanovljena Komisija za preprečevanje korupcije. Zakon o
               nezdružljivosti opravljanja javne funkcije s pridobitno dejavnostjo, sprejet v tem
               mandatu leta 2006, je zakon o preprečevanju korupcije razveljavil, vendar je Ustavno
               sodišče Republike Slovenije z odločbo, ki jo je objavilo 13.4.2007, ugotovilo
               protiustavnost nekaterih določb novega zakona in naložilo Državnemu zboru, da v
               šestih mesecih odpravi ugotovljene nepravilnosti. Ob tem dejstvu in zaradi tega je
               skupina poslancev, v kateri sem sodeloval, vložila Zakon o prenehanju veljavnosti
               zakona o nezdružljivosti opravljanja javne funkcije s pridobitno dejavnostjo.
               Predlagala je, da to področje še naprej ureja leta 2004 objavljeni Zakon o
               preprečevanju korupcije, saj predstavlja boljšo podlago za preventivno delo na
               področju korupcije kot Zakon o nezdružljivosti opravljanja javne funkcije s
               pridobitno dejavnostjo. Tudi iz obrazložitve sklepa Ustavnega sodišča o zadržanju
               izvrševanja Zakona o nezdružljivosti opravljanja javne funkcije s pridobitno
               dejavnostjo je bilo namreč mogoče razbrati, da bi začetek izvajanja tega zakona lahko
               pomenil večjo škodo kot pa nadaljnja veljava Zakona o preprečevanju korupcije, s
               katerim je bil zagotovljen tudi ustrezen nadzor nad konfliktom interesov.
               Predlagatelji smo menili, da je bolje spremeniti oziroma nadgraditi veljavni Zakon o
               preprečevanju korupcije, kot pa rušiti obstoječi sistem in popolnoma na novo graditi
               drugačnega.</p>
               <p>Zato po našem prepričanju ni sprejemljivo, da se k uskladitvi z odločbo Ustavnega
               sodišča pristopa zgolj formalno, kar je takrat obljubljal minister, ko je ugotovil,
               da bo na drug način zagotovil nadzor nad opravljanjem javne funkcije in njegovo
               nezdružljivost s pridobitno dejavnostjo. Mi smo namreč menili, da bi morali vprašanje
               protikorupcijskega delovanja urediti celoviteje, predvsem pa slediti tudi zahtevam
               Konvencije Združenih narodov proti korupciji, ki za preventivno delovanje na področju
               boja proti korupciji predvideva in zahteva poseben neodvisen organ, kot ga ta moment
               v Sloveniji že imamo, Vlada pa ga v svojih predlogih ne predvideva. Izrazili smo
               torej pričakovanje, da bo Vlada pripravila vse potrebno za čim hitrejšo ratifikacijo
               omenjene konvencije, ne pa, da bo s tem odlašala samo zato, da ji ne bi po vsebini
               rabila slediti.</p>
               <p>Zaradi vsega naštetega je prišlo do našega predloga za to, da se ohrani pri veljavi
               Zakon o preprečevanju korupcije, vendar na žalost ta predlog kljub našim argumentom v
               Državnem zboru ni naletel na podporo in je bil v prvi obravnavi štet za neprimernega.
               Zaradi vsega naštetega je potem Komisija za preprečevanje korupcije na podlagi
               veljavnih mednarodnih konvencij, ugotovljenih pomanjkljivosti dosedanjih predpisov in
               zaznanih težav v praksi pripravila predlog novega zakona, ki ureja področja, ki
               doslej v Sloveniji sploh še niso bila urejena. Skladno s pozitivno naravnanostjo
               ideje o ciljih preprečevanja korupcije in glede na to, da ureja tudi druga področja,
               je predlagala, da se zakon imenuje Zakon o integriteti v javnem sektorju. Poslanke in
               poslanci Socialnih demokratov, Liberalne demokracije Slovenije, Poslanske skupine
               nepovezanih poslancev in DeSUS so predlog takšnega zakona vložili v uradno proceduro.
               Zakon ima pomembne novosti, ki jih ne bom v celoti našteval. Poudarjam le zaščito
               prijavitelju korupcije, ureditev lobiranja, ureditev preprečevanja nasprotja
               interesov, nadzor nad posameznimi določili o financiranju političnih strank in
               volilnih ter referendumskih kampanj, nadzor nad uresničevanjem Resolucije o
               preprečevanju korupcije in vrsto kaznovalnih določb, kar vse skupaj zagotavlja, da bo
               Slovenija dobila moderen predpis, ki ga doslej v Evropi nima še nobena država, je pa
               v celoti skladen z Resolucijo proti korupciji, ki so jo sprejeli Združeni narodi.</p>
               <p>Podpisniki zakona smo prepričani, da je zagotavljanje najvišje možne integritete v
               slovenskem javnem sektorju in s tem preprečevanje korupcije tako pomembna tema, da ne
               dopušča zgolj formalne prilagoditve veljavnega zakona po odločbi Ustavnega sodišča,
               kar poskuša storiti Vlada s svojimi predlogi. V tem smislu torej zavračamo skrajno
               formalistično stališče, ki ga je tudi v negaciji našega predloga zakona zavzela
               Vlada. Poudarila je namreč, da protikorupcijsko delovanje ni ustavna materija in ima
               zato država glede tega urejanja široko polje proste presoje, s čimer je hotela reči:
               karkoli uredimo, je skladno z zakonom oziroma z ustavo. Pri tem bi pa pozabila, da
               tudi Ustavno sodišče trdi, da to ni edina resnica, saj obveznosti ureditve
               protikorupcijskega delovanja ustava sicer res izrecno ne določa, vendar iz splošnega
               načela zakonitosti delovanja državnih organov in njihovih funkcionarjev kot enega
               izmed načel pravne države, iz 2. člena Ustave izhaja tudi zahteva po preprečevanju
               korupcije. Korupcija namreč ogroža vladavino prava in zaupanje ljudi v najpomembnejše
               državne inštitucije, zmanjšuje politično stabilnost in socialni mir. To so besede, ki
               jih je v svoji odločbi o delni razveljavitvi Zakona o nezdružljivosti opravljanja
               javne funkcije s pridobitno dejavnostjo zapisalo Ustavno sodišče.</p>
               <p>Ob tem je treba še poudariti, da je res sicer tudi to, na kar se sklicuje Vlada, da
               Slovenija zaenkrat nima izrecne mednarodne obveznosti, da bi sprejela tak zakon. Toda
               te obveznosti nima samo zato, ker že leta odklanja sprejem Konvencije Združenih
               narodov proti korupciji kot naš dokument in ni pripravljena predlagati ratifikacije
               tega akta samo zato, da ne bi imela tudi obveznosti, da na drug način in bolj
               celovito uredi protikorupcijsko delovanje. Zato bi se Vlada do našega zakona morala
               opredeliti vsebinsko, ne pa tako, da formalno reče, da ni potrebe, da se stvari
               celovito opredeljujejo.</p>
               <p>Kar zadeva namreč spoštovanja načela delitve oblasti, ki mora biti upoštevano pri
               določanju organov, ki odločajo o nezdružljivosti za posamezne funkcionarje, je
               ureditev enega in drugega vprašanja v vsakem besedilu zakona zelo enostavno in v tem
               formalističnem smislu to predvideva tudi Vlada.</p>
               <p>Ker Vlada ne navaja nobenih argumentov za zavrnitev zakona, ne moremo ocenjevati
               drugače, kot da so razlogi za zavrnitev le politične narave. Kot da Vlada ne želi in
               ne dovoli, da bi protikorupcijska komisija lahko spremljala in ocenjevala tudi njeno
               ravnanje. To pa je nesprejemljivo in kaže tudi na dvoličnost Vlade, ki je z obtožbami
               korupcije in klientalizma prišla na oblast, sedaj pa ne omogoča več
               protikorupcijskega delovanja. To je razlog več,da je predlog zakona treba podpreti.
               Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. V imenu predlagatelja pa bo spregovoril tudi dr. Lahovnik.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa, gospod predsedujoči. Spoštovane poslanke in poslanci! Predlagatelji
               menimo, da je bolj proti korupciji tema, ki presega strankarske okvire, tema, ki
               presega mandat ene vlade, okvire posamezne koalicijske pogodbe. Menimo tudi da
               Slovenija potrebuje zakon, ki sistematično ureja to področje in omogoča sistematičen
               pristop k boju proti korupciji. Zakon o integriteti v javnem sektorju je pomemben ne
               samo zato, ker na novo omogoča postopek za ustanovitev nove komisije za preprečevanje
               korupcije kot neodvisnega in samostojnega organa, ampak na nek način tudi omogoča
               celo vrsto novih nalog in pristojnosti komisiji. Posebej se nam zdi ključno in velja
               omeniti zagotavljanje zaščite prijaviteljem korupcije, ki so pogostokrat v praksi
               podvrženi šikaniranju, maltretiranju, različnim sankcijam. Ta zakon jim daje tudi
               pravico do povračila škode, ki bi jo zaradi povračilnih ukrepov imeli - na nek način
               je treba se zavedati, da tudi v svetu se soočajo s to problematiko, tam govorijo o
               <q>"whistle blowingu"</q>, govorijo o problemu tistih, ki opozarjajo na različne nedovoljene
               prakse bodisi v gospodarstvu, politiki ali kjerkoli drugje. Treba je poudariti, da do
               sedaj v Sloveniji ljudje, ki so morebiti prijavili primere korupcije ali pa na kakšen
               drug način opozarjali na te primere, niso bili ustrezno zaščiteni. Mi verjamemo tudi,
               da bo varovanje identitete in zaščite teh ljudi pripomoglo k temu, da se bomo s
               problemom korupcije lažje soočali.</p>
               <p>Naslednja stvar, ki jo je zagotovo treba poudariti, je, da ta zakon še naprej
               predvideva omejitve glede opravljanja pridobitne dejavnosti za poklicne funkcionarje,
               kjer predvideva načelno prepoved opravljanja vsake pridobitve dejavnosti, razen
               izrecno določenih izjem, po drugi strani pa je za nepoklicne funkcionarje opravljanje
               tovrstne dejavnosti načeloma dopustno, razen v izrecno določenih primerih. Tisto kar
               je posebej potrebno izpostaviti, je, da je do sedaj bila velika kritika, da morajo o
               vseh spremembah glede stanja premoženja poročati tudi tisti, ki nimajo izvršne moči,
               to so, denimo, občinski svetniki in pri teh tega poročanja več ni; seveda se pa to
               poročanje ohranja pri vseh, ki imajo na nek način izvršno ali ključno zakonodajno
               moč. To pa pomeni, da se ohranja nadzor nad premoženjskim stanjem vseh poklicnih
               funkcionarjev ter županov in podžupanov.</p>
               <p>Posebej je treba izpostaviti tudi, da se zaostrujejo omejitve poslovanja države in
               lokalnih skupnosti s poslovnimi subjekti, v katerih je udeležen funkcionar ali njegov
               družinski član. Sedaj se ta meja znižuje, dosedanja ureditev je postavila mejo pri
               20% lastninskem deležu, sedaj je ta meja postavljena bistveno nižje, in sicer na 5%.
               Treba je poudariti tudi, da zakon predvideva postopke v primeru nasprotja interesov
               za vse uradne osebe v Republiki Sloveniji in da tudi tukaj predvideva sankcijo, to je
               ničnost učinkov ravnanj, storjenih v konfliktu interesov.</p>
               <p>Želeli bi posebej izpostaviti tudi dejstvo, da ima komisija tudi pristojnost oziroma
               nalogo nadzora nad uresničevanjem nekaterih določb, predpisov o financiranju
               političnih strank in volilnih kampanj. Zdi se nam zelo potrebno, da začnemo tudi na
               tem področju postavljati bolj pregledna merila oziroma bolj celovit nadzor, tako da
               se nam zdi tudi ta določba v zakonu izjemno pomembna. Prvič se v slovenski red
               vnašajo tudi določbe o registraciji lobistov, njihovih pravicah, obveznostih, nadzoru
               nad njihovim delom in sankcioniranju nepravilnosti, storjene pri izvajanju njihovih
               nalog. Lobiranje je nekaj, kar se pojavlja v vseh razvitih, tudi manj razvitih
               družbah, v vsakem primeru pa je treba zagotoviti nadzor in preglednost tovrstne
               dejavnosti, ker sicer lahko ravno na tem področju prihaja do velike nevarnosti
               klientelizma in korupcije.</p>
               <p>Spoštovani! Glede na to, da Slovenija še vedno ni ratificirala Konvencije o boju
               proti korupciji Organizacije združenih narodov, menimo da mora ta Državni zbor imeti
               vsaj toliko moči, da sprejme Zakon o integriteti v javnem sektorju, ki vsaj omogoča
               določene vzvode, da se lahko soočimo s problemom korupcije, ki v naši družbi obstaja.
               Zato verjamemo predlagatelji, da boste tudi koalicijski poslanci ta predlog zakona
               podprli. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Po ustaljeni praksi pa dajem besedo tudi predstavniku Vlade za
               uvodno obrazložitev. Izvolite.</p>
            </sp>
            <sp who="SDZ4:RepRoman">

               <speaker>MAG. ROMAN REP:</speaker>

               <p>Spoštovane poslanke in poslanci! V uvodu je treba povedati, da je Vlada pripravila
               predlog sprememb in dopolnitev Zakona o nezdružljivosti opravljanja javne funkcije s
               pridobitno dejavnostjo, s katerim bo Državni zbor v celoti izvršil odločbo Ustavnega
               sodišča in nadomestil vse razveljavljene določbe ter odpravil neskladje oziroma
               omenjene napake, na katere je opozorilo Ustavno sodišče. Zakon v celoti sledi načelu
               delitve oblasti na eni strani, načelu transparentnosti in odprtosti. V tem zakonu pa
               je upoštevano tudi načelo sodobne javne uprave.</p>
               <p>Novela zakona predvideva, da bi se v skladu z odločbo Ustavnega sodišča pristojnost
               za nadzor nad javnimi funkcijami v različnih vejah oblasti po določenem prehodnem
               obdobju, v katerem bo naloge po zakonu še naprej, poudarjam, še naprej opravljala
               Komisija za preprečevanje korupcije, podelila na eni strani Računskemu sodišču, ki
               ima samostojen in neodvisen položaj v sistemu državne oblasti za nadzor nad
               prepovedmi in omejitvami pri sprejemanju daril, prijavo premoženjskega stanja
               funkcionarjev in prepovedjo poslovanja, ter na drugi strani organom, pristojnim za
               imenovanje funkcionarja za nadzor nad nezdružljivostjo funkcije in druge dejavnosti.
               Tovrstna ureditev je po našem mnenju popolnoma v skladu z načelom delitve oblasti. Še
               več, med funkcionarje, za katere bi veljal zakon, so kot nosilci javnih pooblastil
               vključeni tudi notarji.</p>
               <p>Glede samega Zakona o integriteti v javnem sektorju pa je treba poudariti oziroma
               omeniti, da so številne določbe oziroma predlogi, ki jih danes tu obravnavamo,
               identični oziroma imajo enak učinek, kot jih imajo rešitve oziroma določbe že v prej
               omenjenem ZNOJF-u.</p>
               <p>Morda velja še posebej izpostaviti določbo 19. člena, ki predvideva, da bi Komisija
               za preprečevanje korupcije prevzela del pristojnosti sodne veje oblasti, ko bi lahko
               s svojim aktom odločala o obstoju vzročne zveze med ravnanjem organa in škodljivim
               statusom ali drugimi posledicami za prijavitelja. Tovrstnih vprašanj odškodninske
               odgovornosti namreč ni mogoče prenašati izven sodne veje oblasti, nanje pa sodišča
               tudi ne morejo biti vezana.</p>
               <p>Morda beseda, dve o finančnih posledicah. Namreč, predlagatelj predvideva, da bo
               treba za delovanje komisije v naslednjih letih bistveno povečati potrebna finančna
               sredstva. Če pogledamo samo za leto 2008, gre za milijon evrov, v letu 2009 gre za 2
               milijona evrov. Po drugi strani pa, če pogledamo finančno plat vladnega predloga, ta
               pa končni uveljavitvi kompletnega zakona predvideva celo realno znižanje izdatkov za
               državni proračun.</p>
               <p>Danes je bilo nekaj besed že tu povedanih tudi glede na mednarodnopravne obveznosti
               Slovenije. Lahko povem, da je Vlada pripravila Zakon o ratifikaciji Konvencije
               Združenih narodov proti korupciji, ki bo v naslednjih dneh pripotoval tudi v
               parlament. S tem bo tudi jasno ločeno zakonsko področje urejanja omejitev in
               prepovedi glede sprejemanja daril, prepovedi poslovanja in prijave premoženjskega
               stanja funkcionarjev javnega sektorja ter drugih oseb, za katere velja prej omenjeni
               ZNOJF na eni strani, na drugi strani pa tudi sprejemanje Resolucije o preprečevanju
               korupcije, sodelovanje in sprejemanje mnenj zainteresirane javnosti pri sprejemanju
               ključnih odločitev ter vse druge dejavnosti, ki so vezane oziroma gredo v smeri
               preventivnega delovanja na področju korupcije.</p>
               <p>Mogoče beseda, dve tudi o tem, kaj Vlada omogoča oziroma ne omogoča na področju
               delovanja korupcije. Zanimivo je pogledati zadnjo raziskavo, ki jo je objavila
               mednarodna organizacija <q>"Transparency International"</q>, ki postavlja Slovenijo na
               svetovnem indeksu korupcije v letošnjem letu na 27. mesto; tri leta nazaj je bila
               Slovenija še na 31. mestu. Torej, Slovenija je najbolje uvrščena nova članica
               Evropske unije. Po tem indeksu smo celo boljši od Portugalcev, Italijanov in Grkov.
               Ampak kar je ključnega pri tem, če podrobneje pogledamo to analizo, ugotavljamo, da
               so glavni poudarki dani ravno na transparentnosti in odprtosti delovanja sistema in
               ravno vladni zakon prinaša vsa ta načela in vse te elemente.</p>
               <p>Glede na navedeno Vlada ocenjuje, da predlog Zakona o integriteti v javnem sektorju
               ni primeren za nadaljnjo obravnavo in predlaga, da Državni zbor zakonodajni postopek
               zaključi.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Ne vem, če se je ravno hvaliti z Italijo.</p>
               <p>Kot pa rečeno, prehajamo na predstavitev stališč poslanskih skupin. Poslanec Dušan
               Kumer bo predstavil stališče Poslanske skupine SD, izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala lepa za besedo, gospod predsedujoči, spoštovani državni sekretarji, spoštovani
               minister, kolegice in kolegi.</p>
               <p>Najprej bi se odzval na že večkrat ponovljeno tezo, da igra denar, ki je porabljen
               za takšno ali drugačno telo, ki bi se ukvarjalo z bojem proti korupciji, eden od
               pomembnih elementov. Lepo vas prosim! Zadnji eksces - afera okoli 600 tisoč evrov
               izplačanega denarja iz davkoplačevalskega denarja in nazaj vračilo v državno blagajno
               pove svoje. Zato seveda v Poslanski skupini Socialnih demokratov podpiramo predlog
               Zakona o integriteti v javnem sektorju, saj je ureditev področja boja proti korupciji
               z vidika demokratičnega delovanja sistema izjemnega pomena. Zato mora vsaka ureditev
               tega področja slediti tudi, tako kot je bilo danes že omenjeno, konvenciji Združenih
               narodov, ki preventivno na področju boja proti korupciji predvideva neodvisen organ,
               ponavljam - neodvisen organ in temu bom danes v tem mnenju poslanske skupine namenil
               več časa.</p>
               <p>Zato še enkrat, v Poslanski skupini Socialnih demokratov poudarjamo, da ne razumemo,
               zakaj želi Vlada ta sedanji, neodvisni organ Komisijo za boj proti korupciji, ki jo
               trenutno vodi gospod Kos, ukiniti in ga nadomestiti s komisijo Državnega zbora, torej
               uvesti samokontrolo, samonadzor politike. Če velja napotek in opozorilo Vlade - kar
               je omenil tudi sedaj državni sekretar - temu zakonodajnemu telesu, torej Državnemu
               zboru, ki ga je zapisala Vlada v svojem mnenju, da je pri urejanju tega področja,
               torej boja proti korupciji, treba upoštevati zlasti načelo delitve oblasti, ki je
               določeno v 3. členu Ustave Republike Slovenije, potem se mora tega napotka držati
               tudi Vlada sama pri lastnih predlogih, ki jih predlaga temu Državnemu zboru. Če je
               temeljni namen nezdružljivosti funkcij preprečiti koncentracijo oblasti in možnosti
               njene zlorabe, potem je povsem normalno, da mora to veljati tudi za nadzorne funkcije
               in da tega ne more opravljati politično telo - komisija zakonodajne veje oblasti,
               sestavljena iz poslank in poslancev, kot predlaga Vlada. Gre za nerazumljiv korak
               nazaj, kljub temu da obstajajo ocene in ugotovitve, in vsakodnevna praksa to
               potrjuje, da je nepotizem in klientelizem kot podlaga za razraščanje korupcije
               zaščitni znak tudi te oblasti in njenih političnih veljakov na veh nivojih, od občine
               do državne ravni, in evidenten problem tudi te države.</p>
               <p>Torej, koruptivna dejanja so še kako aktualen problem, ki še zdaleč ni opravljen
               oziroma je zmanjšano njegovo družbeno zlo. Prej nasprotno, saj ne mine dan, da ne bi
               imeli priložnost zaslediti novih podvigov na področju nepotizma, klientalizma in
               korupcije, pa naj gre za področje javnih naročil ali pa porabe javnega denarja na
               posameznih državnih resorjih in drugih področij. Gre za razumljivo posledico, saj so
               se nekdanjim političnim elitam pridružile nove politične elite, predvsem zaradi
               kadrovskih mlinov zadnjih treh let, kar je pozvročilo, da je nepotizem in
               klientalizem obvezna vstopnica za posel in uspeh na razpisih na vseh nivojih, ki jih
               objavljajo državni organi. Da so strankarsko klientalistične povezave v nadzornih
               svetih podjetij, kjer je večinski lastnik ali solastnik država, temelj urejanja
               zadev, od kadrovskih pa vse do spreminjanja kapitalskih deležev lastnikov. Zato je
               prav paradoksalno, ko skušajo tisti, ki so velik del svoje retorike in politične
               energije v obdobju, ko se bili v opoziciji, uporabili za dnevno ponavljanje
               vrednostnih sodb v stilu: Vsi so umazani, vsi so koruptivni in podkupljeni, le mi
               nismo takšni. Celo leto 2004 je bilo posvečeno tej retoriki. Šlo je za neke vrste
               protikorupcijski orkan takratne opozicije. Danes, ko ti isti ljudje že skoraj tri
               leta sedijo v oblastnih foteljih, pa izgleda, kot da doživljamo neke vrste
               protikorupcijsko bonaco - čisto brezvetrje, kot da teh problemov, teh nečednosti pri
               nas ni, kot da je sedanja oblast brezmadežna, kot da je sedanjim oblastnikom vse
               dovoljeno.</p>
               <p>Samo po sebi se zastavlja vprašanje, zakaj je temu tako. Odgovor je preprost.
               Nepotizem in klientalizem kot sredstvo in pomagalo koncentracije in zlorabe politične
               moči je osnova in poskus ohraniti se na oblasti. In za ohranitev te oblasti je danes
               dovoljeno uporabljati vsa sredstva, da še jaz zlorabim to skovanko, ki se večkrat
               pojavlja v javnosti - tudi korupcijo, če je potrebno. Zato je vsebina zakona, ki ga
               podpira Vlada in o katerem je svoj zadržek izreklo tudi Ustavno sodišče in ki
               predvideva, da bi nadzor nad temi nečednostmi opravljali parlamentarci, ena
               najslabših rešitev. Še posebej glede na razmere pri nas, na nejasna razmerja v praksi
               med izvršno in zakonodajno oblasti, torej med Državnim zborom in Vlado, ko je večina
               v tem Državnem zboru le podaljšana roka Vlade in nič drugega. Kar Vlada reče, to je
               sveto, tako mora biti in nič drugače. Zato je samonadzor, ko bi naj mi, politiki,
               nadzorovali politike najslabša rešitev, tako kot sem rekel. Zakaj za vraga večina v
               tem Državnem zboru in Vladi ne dojamemo, da je mnogo bolj higienično poslanske in
               vladne zadeve, ki so vezane na transparentnost, položiti v roke nekomu drugemu, ne pa
               samemu sebi; da je za tak nadzor potrebno imeti sistemsko relativno neodvisno telo -
               in mi ga imamo. Če je kaj z njem narobe, dajmo ga dograditi, vendar ohranimo ga, saj
               bo le tak način možno v boju proti korupciji uveljaviti številne druge oblike
               družbenega, političnega in etičnega delovanja, ki naj pripeljejo do tega, da bo teh
               ravnanj manj in da bosta ne nazadnje tudi tožilstvo in policija imela manj dela.</p>
               <p>Skratka, v zadnjem času imamo velikokrat priložnost slišati, da je blaginja za
               državljane boljša kot v preteklosti, da živimo v zlati dobi in podobno. Morda! Toda
               več kot očitno pa je, da so za nepotizem, klientelizem in korupcijo nastopile ugodne
               razmere, da to področje doživlja zares zlato dobo, kajti redko se dogodi, tako kot
               sem na začetku omenil, da ti država pokloni več kot pol milijona evrov, potem pa
               zaradi tega, ker pride do javnega razkritja, to zahteva nazaj. To je zares za
               nekatere zlata doba.</p>
               <p>In na koncu. Za aktualno oblast, beri Vlado in to vladno večino, ki sedi v tem
               Državnem zboru, je bistveno, da vedno nekaj napoveduje, kaj se bo zgodilo jutri, kaj
               se bo zgodilo naslednji mesec, kaj se bo zgodilo v naslednjih letih. In pozneje zna
               vedno, to je treba priznati, tudi razložiti, zakaj se tisto, kar je napovedala, ni
               zgodilo. In na področju boja proti nepotizmu, klientelizmu in korupciji, kar je
               obljubljala leta 2004, zato nedvoumno drži. Zato v Poslanski skupini Socialnih
               demokratov podpiramo predlog zakona, da ga čim prej sprejmemo in da nekaterim, vsaj
               za nekaj časa, to zlato dobo prikrajšamo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Aleš Gulič bo predstavil stališče Poslanskega kluba Liberalne
               demokracije Slovenije. Izvolite.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Cenjene kolegice, cenjeni kolegi! V Liberalni demokraciji Slovenije bom Predlog
               zakona o integriteti v javnem sektorju podprli. Razlogi so pravzaprav bili že večkrat
               povedani, pa vseeno naj ponovim. Gre za pomemben zakon, ki vendarle ureja zdaj malo
               razpršena, nekatera tudi ne zelo dobro obdelana področja, obenem pa omogoča tudi to,
               da se vse tisto, kar se je začelo tam v letu 2004 oziroma kar se je začelo tudi že
               kaj prej, v letu 2001 in še prej, nadaljuje. Namreč, korupcija seveda ni zadeva, ki
               bi bila vezana samo na neko kulturo različnih strank, različnih skupin ljudi, ampak
               je tako rekoč, bomo rekli, človeška bolezen. Nihče ni imun proti njej, in zaradi tega
               je prav nemarno spakovanje to, da ene obdolžujemo, da so temu podvrženi, drugi pa ne.</p>
               <p>Po drugi strani nas k temu, da podpiramo ta zakon, nagovarja tudi to, kar smo danes
               slišali s strani Vlade - spet ima nekaj pripravljeno. Če se spomnite, leta 2005 je
               imela oktobra pripravljen Zakon o verskih skupnostih, ki ga še februarja nismo
               videli. Potem smo ga še enkrat vložili, no, potem se je nekako prikazal. Se pravi,
               treba je kar veliko pritiskati. Istočasno pa je predstavnik Vlade tako nesramen, da
               se hvali z dosežki protikorupcijske komisije. Slišali smo, na 27. mestu smo, in
               obenem vplete svoj predlog zakona, ki ga še nihče ni videl, kot da je ta zakon, ki ga
               oni pripravljajo, zdaj vzrok za to, da se je stanje na področju protikorupcijskega
               boja v Sloveniji tako izboljšalo. Mislim, to si lahko dovoli samo človek, ki nas
               popolnoma ignorira! Ki ignorira Državni zbor kot poslušalca - ne kot tistega, ki je
               zmožen kaj razumeti. To so stvari, ki seveda potem človeka vendarle pripravijo do
               tega, da začne še enkrat in še bolj odločno podpirati tisto, kar predlaga.</p>
               <p>Ta Zakon o integriteti v javnem sektorju je veliko boljši od vsega tistega, kar se
               je kdaj scedilo skozi vladne filtre - namreč, združuje zadevo, dela jo zelo
               pregledno, da ne rečem transparento, in obenem tudi na nek način vendarle
               razjasnjuje, kaj je s to korupcijo, nepotizmom, klientelizmom kot možnostmi. In kadar
               vsega tega ni, se dotakne še tudi imunosti na to in pa amnezije od tega. Namreč,
               vladni predlog bi zdaj vse to razpršil, razdelil na različne konce in kraje, tako da
               zadeve ne bi bile jasne, medtem ko Zakon o integriteti v javnem sektorju seveda zelo
               jasno pove že v oceni stanja pa v ciljih in načelih ter rešitvah tisto, kar je treba
               pravzaprav na nek način gledati integralno. Obenem tudi, če pogledamo funkcionarski
               del, zelo jasno ločuje, pri poklicnih funkcionarjih je zelo malo položajev, v katerih
               se lahko ukvarjajo še s kakšno drugo dejavnostjo, pri nepoklicnih je zelo malo
               položajev, v katerih se ne morejo ukvarjati. In tako so zadeve zelo jasno tudi
               vsebinsko ločene.</p>
               <p>Obenem določa in na nek način daje ali pa ohranja avtonomijo, poudarja avtonomijo
               komisije, ki ji rečemo protikorupcijska, in ureja tudi tista področja, ki doslej niso
               bila urejena. To je lobiranje, ki sedaj zaenkrat plavalo v megli, bilo je lahko
               razlagano tako ali drugače, je pa lobiranje prav gotovo eden takšnih položajev ali pa
               od takšnih komunikacijskih položajev, v katerem je veliko možnosti za korupcijo ali
               pa za kakšno od tistih nečednosti, o katerih se je danes veliko govorilo.</p>
               <p>Treba je vendarle povedati, da te zadeve v zvezi s podkupovanjem ali pa v zvezi z
               urejanjem služb za bližnje, da bom tako povedal, ali ki so poslovno blizu ali pa
               sorodstveno blizu, ni tako nedolžno, kot se velikokrat misli. Prav gotovo se ni
               prekinilo to 3. decembra leta 2004, ampak se je mogoče takrat le za trenutek zastalo,
               zajelo sapo, sedaj gre pa seveda v velikem galopu naprej. Mnoge vlade so že padle
               zaradi tega. Tudi v Sloveniji so se pravzaprav na tem kar naprej ponavljanjem
               besedišču začeli ljudje spraševati, ali morda ni res; pa tudi v zgodovini imamo hude
               primere. Konec koncev protestantizem v 16. stoletju se je zgradil ravno na kritiki
               nepotizma, kar pomeni nečak. In takrat so papeži in škofje v Evropi radi svojim
               nečakom, če so bili to pravi nečaki ali pa nepravi nečaki, podarjali svoje pravice.
               Od tod to. In takrat se je zamajal pravzaprav ves zahodnoevropski svet, pa ne bi bilo
               slabo, da take zadeve preprečujemo, da se ne bi zamajalo in jih spravimo v neke
               okvire kot oster nadzor, da damo pa protikorupcijski komisiji tudi kakšno orodje v
               roke, če že ne orožje. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Jožef Horvat pa bo podal stališče Poslanske skupine Nove
               Slovenije. Izvolite.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovana državna sekretarja, spoštovane
               poslanke, spoštovani poslanci!</p>
               <p>Ne bom govoril o rezultatih mednarodne organizacije Transparency International, ker
               očitno za to govornico ni dovoljeno razlagati in komentirati pozitivnih rezultatov
               Slovenije, ampak govoriti več ali manj o negativnih stvareh. Na temo korupcije smo v
               tem Državnem zboru opravili kar lepo število razprav, še posebej ob sprejemanju
               Zakona o nezdružljivosti opravljanja javne funkcije s pridobitno dejavnostjo. V
               Poslanski skupini Nove Slovenije smo se vedno zavzemali za tak zakon, ki bi omogočal
               odkrivanje korupcije in učinkovito vodenje postopkov, zato smo imeli ob sprejemanju
               prej omenjenega zakona pomisleke ali bo zakon sploh prinesel želene učinke. Ustavno
               sodišče je izvajanje zakona zadržalo in naložilo Vladi, da v pol leta pripravi zakon,
               ki bi to področje urejal v skladu z ustavnosodno presojo. Mi smo veseli<gap n="..."/> Hvala, ker
               ste mi dali možnost, da lahko nadaljujem, gospod Potrč. Mi smo veseli, da smo danes s
               strani Vlade preko državnega sekretarja dobili sporočilo, da lahko Državni zbor kmalu
               pričakuje novelo tega zakona. Temeljni namen, ki ga mora upoštevati predlagatelj
               zakona je predvsem načelo delitve oblasti, namen nezdružljivosti funkcij pa je
               preprečiti koncentracijo oblasti in možnosti njene zlorabe. Predlog zakona o
               integriteti, ki ga je predlagala skupina poslancev s prvopodpisanim gospodom Miranom
               Potrčem, bi lahko reševal trenutno praznino, vendar pa ima preveč pomanjkljivosti in
               neustreznih določb, da bi ga lahko v Poslanski skupini Nove Slovenije podprli.
               Neustrezen je že sam naslov, po našem mnenju, saj se beseda integriteta uporablja v
               navezi s posameznikom in človekovo osebnostjo. Nadalje je predvidena ustanovitev nove
               komisije za preprečevanje korupcije, katere člane bo imenoval predsednik republike na
               predlog Vlade, največje opozicijske stranke v Državnem zboru, Državni svet, Sodni
               svet in društvo novinarjev. Menimo, da bi s takšnim načinom imenovanja in predlaganja
               kandidatov za člane težko zagotovili profesionalno in nepristransko delo komisije.
               45. člen določa obveznost izdelave načrta integritete za vse državne organe, organe
               lokalnih skupnosti, zavoda za pokojninsko in invalidsko zavarovanje ter zavoda za
               zdravstveno zavarovanje. Kakšni bi bili učinki teh načrtov in zakaj so iz organov, ki
               so obvezani do izdelave načrta izvzeti ostali proračunski uporabniki ni jasno
               definirano. Predlog zakona ne ostaja samo pri opazovanju in spremljanju korupcije s
               strani komisije, ampak določa komisijo kot prekrškovni organ za nadzor nad
               političnimi strankami glede pridobivanja sredstev, denarnih prispevkov strank ter
               financiranja strank s strani državnih organov, javnih zavodov, javnih podjetij,
               organov lokalnih skupnosti, humanitarnih organizacij, verskih skupnosti in tudi
               določenih gospodarskih družb. V Poslanski skupini Nove Slovenije menimo, da bi bilo
               to ustrezneje prepustiti računskemu sodišču, ki je bolje usposobljen organ in ima
               samostojen in neodvisen položaj v sistemu državnem oblasti. Še zadnja stvar na katero
               bi radi opozorili in ki, po našem mnenju, ne sodi v zakon, ki se ukvarja s korupcijo,
               je lobiranje. Lobiranje je področje, ki v naši zakonodaji, žal, ni urejeno in se ga
               zaradi širine dejavnosti zelo težko definira ter postavi mejo kdaj se na primer konča
               neformalni pogovor in začne lobiranje. Če gledamo zelo striktno in ozko dikcijo
               desetega odstavka 3. člena to pomeni, da se bomo morali tudi poslanci registrirati,
               kot lobisti. V Evropski uniji je bila že sprožena širša razprava na to temo in
               menimo, da bo treba to tematiko urediti širše in bolj poglobljeno.</p>
               <p>V Poslanski skupini Nove Slovenije menimo, da predlagani zakon ni primeren za
               nadaljnjo obravnavo.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Marjan Drofenik pa bo podal stališče Slovenske ljudske
               stranke.</p>
               <p>Izvolite.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Hvala lepa, predsedujoči. Državna sekretarja, poslanke, poslanci!</p>
               <p>Urad za preprečevanje korupcije je Vlada ustanovila 13. julija 2001, na podlagi tega
               sklepa pa je bil Urad ustanovljen, kot samostojna strokovna služba Vlade Republike
               Slovenije za preprečevanje in analiziranje korupcije, pripravo in uresničevanje
               državne protikorupcijske strategije in usklajevanje aktivnosti drugih pristojnih
               organov na tem področju. Ker je imel Urad za preprečevanje korupcije omejena
               pooblastila je bila z Zakonom o preprečevanju korupcije ustanovljena Komisija za
               preprečevanje korupcije, kot samostojni in neodvisni državni organ, katerega naloge
               so spremljanje premoženjskega stanja funkcionarjev, uveljavljanje določil zakona o
               nezdružljivosti funkcij, omejitvah poslovanja in omejitvah pri sprejemanju daril in
               drugo. Leta 2006 je Državni zbor sprejel Zakon o nezdružljivosti opravljanja javne
               funkcije s pridobitno dejavnostjo, s katerim je eksplicitno odpravil Komisijo. Naloge
               s tega področja so bile prenesene na Komisijo Državnega zbora. Kasneje je Ustavno
               sodišče zadržalo njegovo izvajanje in razveljavilo vrsto njegovih določb. 4. julija
               tega leta je bil predlog novele poslan v medresorsko usklajevanje.</p>
               <p>Menimo, da bi predlagani Zakon o integriteti v javnem sektorju pomenil podvajanje
               nekaterih določb Zakona o preprečevanju korupcije in Zakona o nezdružljivosti
               opravljanja javne funkcije s pridobitno dejavnostjo. Najprej je potrebno urediti že
               obstoječe zakone, še posebej pa zagotoviti njihovo dosledno izvajanje v praksi,
               drugače so vse le mrtve črke na papirju.</p>
               <p>Novi zakon, ki bi urejal veliko stvari, ki so tako ali drugače že zakonsko urejene,
               s tem ne bi prispeval k izboljšanju stanja. Nasprotno, davkoplačevalce bi še dodatno
               stal, v letu 2008 po oceni predlagatelja milijon evrov, v letu 2009 že 2 milijona
               evrov, v realnosti pa verjetno še več. Vse to za stvar, ki že obstaja. Nekatere
               določbe predloga zakona so površno urejene in tudi Sodni svet Republike Slovenije je
               poročal o nekaterih nepravilnostih in neskladnosti z Ustavo Republike Slovenije. Na
               prvi pogled daje sicer vseh 12 poglavij občutek neke celovitosti, po samo malce bolj
               natančnem branju pa je mogoče opaziti, da je predlog zakona površen in da se, kot že
               povedano, podvaja. Še posebej lepo se slišijo določbe o lobiranju, še zlasti podatek,
               da bo s tem zakonom prvič v slovenskem pravnem redu urejeno tudi to področje. So pa
               te določbe glede lobiranja zelo nerealne, saj je lobiranje, ki je specifična zadeva,
               prisotno v vseh gospodarskih panogah in zelo, zelo težko nadzorovano. Obstajajo
               velike razlike med načini lobiranja in menimo, da zakon nikoli ne bi mogel postati
               učinkovita osnova za nadzor tako imenovanih lobistov. Stvar je preveč specifična in
               preveč zahtevna, da bi bilo to v praksi dejansko mogoče. Lobisti niso vedno javno
               znani, največkrat je lobiranje prikrita dejavnost, ki poteka med različnimi akterji,
               pod različnimi pogoji in z različnimi zaslužki in protiuslugami. Le kako si lahko v
               realnosti, na primer, predstavljamo izvrševanje člena predloga zakona, ki govori o
               tem, da mora lobist Komisiji pisno poročati o svojem delu. In člen, ki pravi, da sme
               lobist lobirati le, če je registriran v registru lobistov. Kaj pa tisti, ki nikoli ne
               bodo znani in večkrat prikrito lobirajo za največje posle. Četudi je ta določba
               mišljena za poklicne lobiste, moramo priznati, da dandanes skoraj vsak na nek način
               lobira, zato je ureditev področja lobiranja na tak način po našem mnenju nemogoča.</p>
               <p>Menimo, da je korupcija velik problem in zagotovljeni morajo biti dobri mehanizmi za
               njeno, če že ne odpravo, pa vsaj solidno zmanjšanje. Menimo, da je bolj pametno, kot
               takoj sprejeti nov zakon, počakati na popravke Zakona o nezdružljivosti opravljanja
               javne funkcije s pridobitno dejavnostjo, ki prav tako natančno določa, kdo so
               funkcionarji, problematiko sprejemanja daril v zvezi z opravljanjem te funkcije,
               dolžnost prijave podatkov ter javnost podatkov o premoženjskem stanju funkcionarjev
               in podobno. Podvajanje po našem mnenju ni smiselno in ne bi bistveno prispevalo k
               rešitvi problema. Zato smo se poslanci Poslanske skupine SLS odločili, da predloga
               tega zakona ne bomo podprli. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Lahovnik bo podal stališče Skupine nepovezanih
               poslancev. <stage>(Ga ni.)</stage> Kolega Bogdan Barovič bo predstavil stališče Poslanske skupine
               Slovenske nacionalne stranke.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Spoštovane kolegice in kolegi, predstavniki Vlade! Podpredsednik, hvala za besedo.</p>
               <p>Izhajajmo iz stališča, da ta država, ta vlada želi biti članica OECD. Če želimo biti
               člani OECD, pomeni, da moramo spoštovati njihova pravila. Saj veste kako je, če želiš
               biti v klubi, spoštuj pravila kluba. Eno od pravil je, da OECD zahteva nadzor nad
               korupcijo preko neodvisnega organa. To so pač zahteve, ki jih moramo izpolniti, če
               želimo biti v OECD. Poudarek Bistvo je na <q>"neodvisni"</q> komisiji. Zato uporabljati
               imena, kot so, jaz bom povedal v imenu Slovenske nacionalne stranke in v svojem
               imenu, meni je vseeno ali se reče Kosova, ali se reče volkova, ali se reče zajčeva
               ali pa se reče jelenova, meni je vseeno, komisija. Bistvo je, da je komisija
               neodvisna. To so dejstva, ki jih mora država Republika Slovenija izpolniti, če želi
               biti članica OECD.</p>
               <p>Predlog zakona o integriteti v javnem sektorju sledi tem zahtevam. Tako lahko
               razberem in razberemo. Točko 2 vzamem kot razloge kaj korupcija je, kaj korupcija ni,
               kje Slovenija je v času ocenjevanja korupcije. Zanimivo je oziroma krasno je
               primerjati eno državo z drugo, reči, da je med 27 članicami EU Slovenija manj
               koruptivna kot vse nove članice, torej kot 10 članic in celo manj kot tri druge
               države. Ampak zanimivo je pogledati celoto. Ko ugotovimo, da je Slovenija nekoliko
               bolj koruptivna kot Urugvaj, v kar jaz ne verjamem, ampak takšen je uradni
               statistični podatek, ki pravi, da je Slovenija najmanj koruptivna med 10 novimi
               članicami, je uradni podatek tudi ta, da je v Urugvaju, še enkrat poudarjam, manj
               korupcije kot v Sloveniji. Jaz tem statističnim podatkom, kolegice in kolegi, ne
               verjamem in ne bom, ampak vseeno, kakšni so razlogi? Vsak jih vidi po svoje. Zame je
               nenadna prodaja državnega premoženja po dolgem in počez sumljivo dejanje, ni
               koruptivno, sumljivo pa je. Zame je 250.000 evrov nagrade za davčno svetovanje za
               napeljavo električnih kablov v pediatrični kliniki, mislim, da sem bil zelo
               konkreten, zelo koruptivno dejanje. 250.000 evrov. Zame je udeležba državnih
               funkcionarjev, vladnih funkcionarjev; pa ne bom omenjal imen zdajle, ker sem postavil
               poslansko vprašanje; v istem času, ko opravljajo državno funkcijo, pri članstvu
               oziroma predsedovanju ali podpredsedovanju v nadzornih odborih različnih bogatih
               ustanov čudno dejanje, če ni koruptivno. Odelitev poslov na osnovi različnih
               pogovorov in dogovorov in prijateljevanj predstavlja zame sum koruptivnega dejanja.
               Zame je nakupovanje lastniških deležev preko različnih firm, primer Lafarge Cement -
               Cementarne Trbovlje iz pred nekaj let, ko je 7 firm kupovalo, France Jože, Micka,
               Lojze, svoje deleže, vsi pa so kupovali za <q>"Lafarge"</q>, ki je postal večinski in celo
               glavni in edini lastnik. To je zame koruptivno dejanje. Zame so nagrade v Novi
               Ljubljanski banki, za katere sem s poslanskim vprašanjem zahteval podatke, najmanj
               sum koruptivnega dejanja, zneski o katerih sem slišal, da naj bi bili izplačani, ki
               se začnejo od 250.000 do 40.000 evrov bruto na leto, pomenijo najmanj koruptivno
               dejanje, najmanj. In zame, ne bom se spuščal v to, je še veliko število koruptivnih
               dejanj, ki jih redno srečujem na nižjem hierarhičnem nivoju od države.</p>
               <p>Predlog zakona o integriteti ima dobre in tudi slabe strani. Dobre so tri. Da uvaja
               prepoved izkoriščanja bivših funkcij za ustvarjanje ali pospeševanje poslovnikih
               stikov, če že, lobiranje je v Evropi poklic, tisti, ki lobira naj se prijavi kot
               lobist, naj se prijavi v register in potem bo za svoje uspešno poslovanje nekaj
               zaslužil. Ali mogoče kdo od vas ve, kolegice in kolegi, koliko lobisti v Bruslju,
               uspešni slovenski lobisti, zaslužijo za to, da se tisto, kar mi želimo, da se v
               Bruslju pospeši za Slovenijo, da spravijo skozi dvoje ali troje vrat hitreje? Jaz
               vem. Lobist, po poklicu, v Bruslju zato, da članici Evropske unije za svoj zaslužek,
               za svoj žep spravi posel štiri vrste ali štiri kartone prej kot bi sicer čakala nanj.
               To so dejstva. Jaz sem jih doživel osebno. Tudi tak lobist je zame sumljiv za
               koruptivno dejanje, tudi če je prijavljen kot lobist. Pustimo. Druga pozitivna točka;
               stroga kazen za funkcionarje, ki kršijo prepoved nezdružljivosti, o tem sem malo prej
               govoril, državni funkcionarji, ki delajo v teh vladnih službah in so mirno neko
               obdobje še podpredsedniki nadzornega odbora, recimo neke inštitucije, zelo poznane in
               bogate. Ampak, do zdaj je vse v redu. Od zdaj naprej so pa ugotovili, da to ni
               <q>"fajn"</q>, ker bo prišel ta zakon ali pa ker bo prišel kakšen drug zakon. In tretja
               stvar, ki je dobra, natančna ureditev obveznosti glede uresničevanja Resolucije o
               preprečevanju korupcije v Republiki Sloveniji, to je pač zahteva. Imamo pa dve zelo
               slabi stvari v tem predlogu zakona in tudi to odkrito priznamo v Slovenski nacionalni
               stranki. Kako lahko rečemo, kdo mi lahko jamči, kaj je to zaščita dobrovernih
               prijaviteljev korupcije? Veste, jaz pa priznam, da so tudi na drugi strani <q>"žleht"</q>
               ljudje, ki vidijo enega uspešnega - kogarkoli med nami, vami, ki iz <q>"žlehtnobe"</q>
               prijavi nekoga, češ ta naj bi naredil to, to in to. Dokler ne bo ta izraz dobrovernih
               prijaviteljev korupcije jasen, je treba ta zakon lepo ali grdo popraviti. Kdo je
               lahko dobroveren prijavitelj korupcije? Tisti, ki da argumente. Nihče drug. Napišimo
               dobroveren je tisti, ki argumentira, ne pa Barovič, zato ker je nevoščljiv, ne vem,
               spoštovanemu kolegu, bom svojega vzel za primer, Prijatelju, in ga bom dobroverno
               prijavil za koruptivno dejanje. To je slabo v tem predlogu. In druga stvar, ki ni, ne
               vem, ali je slaba ali ni, ampak ni mi jasna, je, da bi ta neodvisna komisija lahko
               postala tudi prekrškovni organ. Tukaj pa jaz mislim, da ni pošteno zaradi tega, ker
               zaupamo ali pa ne zaupamo, spoštovani kolegi, pravosodnim organom. Ali je posledica
               te trditve, da naj bi ta neodvisna komisija postala prekrškovni organ, zaradi tega,
               ker ne verjamemo ali pa ne zaupamo delu pravosodne veje oblasti, kar je popolnoma
               jasno. V kolikor pa imamo organe pregona, ki imajo svoje obveznosti, za katere so po
               zakonu dolžni, katere so po zakonu dolžni izvajati in plačati, potem je ta trditev,
               da bi postal ta neodvisni organ tudi prekrškovni organ, za moje pojme, za pojme
               kolegov in kolegic iz Slovenske nacionalne stranke, nelogično. Tako, da jaz pozivam,
               da se te vsebine, spoštovane kolegice in kolegi, prevetrijo in da se vsaj ta
               <q>"dobroverni prijavitelj"</q>, natančno opredeli, kdo to je. Da ni to nekdo, ki je, še
               enkrat pravim <q>"nevoščljivec"</q> ali karkoli že in seveda razjasniti je treba, kakšno
               pravico ima ta neodvisna, čeprav je dobro, da bi bila tudi prekrškovni organ po eni
               strani, ampak naj ima to možnost in pravico, zaradi hitrosti, zaradi ugotavljanja,
               zakonsko dano, da bomo potem vsi odkriti in pošteni pred javnostjo. Skratka, Predlog
               zakona o integriteti v javnem sektorju na osnovi že naštetih dejstev, čustvo v OECD,
               zahteva po neodvisnem organu, na osnovi vseh podatkov, ki sem jih naštel, pa sem jih
               naštel samo desetino o možnostih koruptivnih dejanj, na osnovi treh bistvenih
               elementov, to je uvajanje prepovedi, kazni in pa urejanje obveznosti v Slovenski
               nacionalni stranki Predlogu zakona o integriteti v javnem sektorju, ne bomo
               nasprotovali, ob pozivu, da avtorji prevetrijo, prevetrimo, prevetrite, seveda, ti
               dve pripombi, ki sta zelo dobronamerni in mislim, da tudi pošteni do neodvisnosti
               organa. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Mag. Franc Žnidaršič nam bo podal stališče Poslanske skupine DeSUS.
               Izvolite.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovani predstavniki Vlade, kolegice in
               kolegi!</p>
               <p>Učinkovito preprečevanje in obvladovanje korupcije, enega izmed najbolj perečih
               problemov, ne samo slovenske, ampak tudi svetovne družbe, je v prvi vrsti odvisno od
               skupne politične volje vseh nas, ki danes tukaj obravnavamo še en zakon, na temo tega
               občutljivega in nevarnega pojava. In kakorkoli bo danes tekla razprava v zvezi s
               predlaganim zakonom, se je potrebno v luči volje in prizadevanj za vzpostavitev čim
               manj koruptivno obarvanega okolja zavedati širine in daljave zgroženosti, ki jo lahko
               povzroči pojav, obstoj in rast korupcije. Eno koruptivno ravnanje bo prizadelo
               posameznega državljana, deset jih bo škodovalo državljanom Slovenije, sto takih
               dejanj pa resno ogroža vladavino prava, zmanjšuje politično stabilnost in socialni
               mir, povzroča nezaupanje ljudi v državne institucije in resno ovira zdrav ekonomski
               razvoj. V Poslanski skupini DeSUS smo prepričani - to je seveda ugotovilo tudi
               Ustavno sodišče -, da je danes področje preprečevanja korupcije neprimerno in v nekem
               smislu celo protiustavno urejeno. Oceni neprimernosti in protiustavnosti lahko dodamo
               še pomanjkljivost in necelovitost, kar vodi v neučinkovitost področja in s tem pod
               vprašaj postavlja smiselnost takih polovičnih rešitev v boju proti tako močnemu
               napadalcu.</p>
               <p>Ne gre zanikati dejstva, da je imela oziroma zaenkrat še ima pomembno vlogo pri
               krepitvi protikorupcijskega boja v Sloveniji Komisija za preprečevanje korupcije, ki
               pa je nastala še po predhodni ureditvi, saj je uvrstitev Slovenije letos na lestvici
               nevladne mednarodne organizacije, ki ocenjuje stanje korupcije, izboljšano za eno
               mesto. Slovenija je lahko ravno zaradi komisije, ki nastopa kot neodvisen organ na
               področju protikorupcijskega delovanja, vzor dobre ureditve in prakse tudi za tri naše
               sosednje države, ki na tej lestvici krepko zaostajajo za nami.</p>
               <p>Če proučimo genezo pravne ureditve protikorupcijskih prizadevanj, lahko na kratko
               povzamemo, da so v letih po osamosvojitvi do danes to področje urejali že trije
               zakoni in delovale tri komisije z različnimi pristojnostmi, sestavo in statusom. Naše
               stališče glede organa, ki naj učinkovito deluje, da bo s preprečevanjem korupcije
               zadoščeno cilju demokratičnosti sistema in vladavini prava, je, da mora imeti status
               samostojnosti, strokovnosti, finančne neodvisnosti, apolitičnosti, seveda pa mu
               morajo biti dodeljene vse potrebne pristojnosti za učinkovito delovanje
               preprečevanja, odkrivanja in zatiranja korupcije. Zato ocenjujemo, da je nujno, da so
               vse te pristojnosti koncentrirane v en organ, ki pa sodeluje z vsemi ostalimi
               posamičnimi pristojnimi organi, ki so jim na podlagi drugih predpisov tudi dodeljene
               pristojnosti za delovanje na tem področju, pri tem mislimo na policijo in tožilstvo
               ter sodišča.</p>
               <p>Nadalje lahko na podlagi proučitve geneze področja ugotovimo, da sta si Predlog
               zakona o integriteti v javnem sektorju in Zakona o preprečevanju korupcije vsebinsko
               najbližja in da oba ustrezno sledita ciljem, ki so bili zastavljeni v Resoluciji o
               preprečevanju korupcije v Republiki Sloveniji, in vsebujeta vse tiste potrebne
               rešitve, ki so usmerjene k uresničevanju njenih ciljev.</p>
               <p>V Poslanski skupini DeSUS smo ocenili, da Predlog zakona o integriteti v javnem
               sektorju pristopa k uresničevanju ciljev iz te resolucije in drugih mednarodnih
               zavezujočih dokumentov, pa tudi tistih, ki bodo še postali, zelo nazorno, celovito,
               sistemsko in učinkovito, saj vključuje in ureja še več področij, ki so ključna za
               učinkovit boj proti korupciji. Vsebuje torej vse tiste inštitute in aktivnosti, ki so
               bistveni za vzpostavitev takšnega protikorupcijsko naravnanega okolja, v katerem
               dosega vladavina prava visoko oceno. Predlogu zakona zato dajemo podporo za nadaljnjo
               obravnavo in upamo, da bo to možnost tudi dobil. Seveda pa kot sopredlagatelj trdim
               in razumem, da so se odprla dodatna vprašanja, ki jih je treba urediti, da ima
               predlog lahko pomanjkljivosti in da bo potreben dodelave, ampak če smo sprejeli en
               zakon, ki je bil razen naslova v celoti spremenjen, potem bomo lahko tudi tega
               sprejeli s popravki oziroma izboljšavami, ki bodo v procesu obravnave prišle na
               površje oziroma se bodo izkazale za potrebne in v tem smislu sem pripravljen na
               široko sodelovanje z vsemi, ki mislijo, da je treba zakonu še kaj dodati ali kakšno
               stvar spremeniti.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Poslanka Maria Pozsonec nas bo seznanila s stališčem Narodne
               skupnosti.</p>
               <p>Izvolite.</p>
            </sp>
            <sp who="SDZ4:PozsonecMaria">

               <speaker>MARIA POZSONEC:</speaker>

               <p>Hvala lepa za besedo. Lep pozdrav vsem prisotnim.</p>
               <p>Najprej bi povedala to, da imamo, za moje pojme, kjerkoli sedimo v tem parlamentu -
               ali v opozicijski klopeh ali v pozicijskih, vsi dolžnost boriti se proti korupciji.
               Predlog tega zakona ima vsa področja v katerih se bori proti korupciji in menim, da
               je vreden našega zaupanja in naše pozornosti. Torej, omogoča vse potrebne postopke
               pri natančnejšemu spremljanju in ugotavljanju korupcije, hkrati zagotavlja pravno
               podlago tudi za uresničevanje nacionalne protikorupcijske strategije, preprečevanje
               nasprotja interesov, zaščito prijaviteljev korupcije, ocenjevanje integritete pravnih
               oseb v zasebnem sektorju in, lobiranje bi jaz izpustila, skladno z dosedanjimi
               izkušnjami, mednarodnimi obveznostmi in potrebami jasno določa tudi nadzor nad
               uresničevanjem zakona, sankcije za kršitev zakonskih določb ter organ, ki bo odločal
               o sankcijah.</p>
               <p>Jaz bom vsekakor podprla ta zakon in upam, da mu boste tudi vi dali možnost, da se
               tam kjer še vidite pomanjkljivosti to popravi in da ta zakon čim prej zaživi v naši
               družbi.</p>
               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Dimitrij Kovačič pa bo podal stališče Poslanske skupine SDS.</p>
               <p>Izvolite.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Gospod podpredsednik, hvala lepa za besedo. Kolegice, kolegi, predstavniki Vlade!</p>
               <p>V Poslanski skupini Slovenske demokratske stranke ne podpiramo predloga skupine
               poslancev s prvopodpisanim gospodom Miranom Potrčem. Menimo namreč, da je predlagani
               zakon le še eden izmed poskusov s katerimi nekateri želijo, da bi Zakon o
               nezdružljivosti opravljanja javne funkcije s pridobitno dejavnostjo prenehal veljati
               in bi skozi stranska vrata ponovno vpeljali enako komisijo, kot jo je do sedaj
               predvideval Zakon o preprečevanju korupcije, kateri bi dali še nekatere dodatne
               pristojnosti. Prav tako menimo, da predlagani zakon na nek način ignorira odločitev
               Ustavnega sodišča, ki je s svojo odločbo 29. marca 2007 odločilo, da zakon o
               nezdružljivosti funkcij, ki ga je Poslanska skupina Slovenskih demokratov izpodbijala
               pred Ustavnim sodiščem, torej Ustavno sodišče je odločilo, da zakon ni v nasprotju z
               Ustavo, kar so predlagatelji zatrjevali, zato zakona tudi ni razveljavilo. Pač pa je
               Ustavno sodišče ugotovilo neskladnost z Ustavo le v določenem manjšem delu, zlasti
               glede pristojnosti državnozborske komisije.</p>
               <p>Državni zbor je zakon že sprejel, sedaj pa je treba, glede na to, da Ustavno sodišče
               ta zakon obravnavalo, slediti odločbi Ustavnega sodišča. Zakon, ki ga danes
               obravnavamo je koncept, ki izhaja iz starega zakona o preprečevanju korupcije.</p>
               <p>V čem je potrebno slediti odločbi Ustavnega sodišča? V tistem delu, ki se nanaša na
               nadzor te parlamentarne komisije nad tistimi funkcionarji, ki niso del parlamentarne
               ali izvršilne veje oblasti. Torej, gre za organ Predsednika republike, Ustavnega in
               Računskega sodišča, Varuha človekovih pravic in funkcionarjev na ravni lokalne
               samoupravi. V tem delu, kjer je dejansko po odločbi Ustavnega sodišča šlo za ustavno
               neskladnost, torej za z Ustavo neskladno ureditev, je Ustavno sodišče Državnemu zboru
               predpisalo obvezo, da zakon uskladi v skladu z navodili Ustavnega sodišča. In kot nam
               je znano, kot verjetno vsi poslanci Državnega zbora vemo, Vlada pripravlja spremembo
               oziroma je že pripravila spremembo zakona o nezdružljivosti funkcij v skladu z
               navodilom in usmeritvijo Ustavnega sodišča, kar je bilo pred časom tudi že javno
               objavljeno in mislim, da zadeva prihaja v zelo kratkem času v državnozborsko
               proceduro.</p>
               <p>Zakon, ki ga danes obravnavamo, torej Zakon o integriteti v javnem sektorju, pa ne
               sledi temu, kar je Ustavno sodišče zapisalo v svoji odločbi, ampak gre v nek svoj
               koncept, za katerega ni nujno in tudi nihče ne trdi, da je kakorkoli ustavno sporno,
               ampak vendarle, temu, kar je Ustavno sodišče reklo pri presoji zakona o
               nezdružljivosti funkcij, ta zakon skupine poslancev ne sledi.</p>
               <p>Danes smo slišali tudi, da je tik pred zakonodajno proceduro tudi zakon o
               ratifikaciji konvencije o preprečevanju korupcije, kajti v to,da se ta zakon predloži
               v zakonodajno proceduro v Državni zbor, je potrebno v tem času pred tem pripraviti
               tudi vse potrebno, da se omogoči implementacija tega zakona. Kot smo slišali je to
               sedaj pripravljeno in bo v najkrajšem času tudi na klopeh nas poslancev. In po tej
               spremembi oziroma popravkih, ki jih je zahtevalo Ustavno sodišče, naj bi naloge in
               pristojnosti komisije iz Zakona o preprečevanju korupcije prevzelo v pomembnem delu,
               nadzora nad funkcionarji Računsko sodišče. V drugem delu ko gre pa za ugotavljanje
               nezdružljivosti funkcij, pa Ustavno sodišče, potem sodni svet, občinski svet,
               državno-tožilski svet, skratka organ pristojen za imenovanje funkcionarjev. Poslanci
               Slovenske demokratske stranke menimo, da tako spremenjen oziroma popravljen zakon o
               nezdružljivosti funkcij v celoti sledi navodilom in usmeritvam Ustavnega sodišča,
               hkrati pa tudi ocenjujemo, da imajo po tem konceptu oziroma po tem predlogu
               popravljenega zakona prav gotovo Računsko sodišče kot tudi Ustavno sodišče in drugi
               organi, ki sem jih malo prej naštel, bistveno višjo strokovno kakor tudi moralno
               avtoriteto pri razreševanju vprašanj, ki so povezana s področjem nadzora nad
               prepovedmi in omejitvami pri sprejemanju daril, nad premoženjskim stanjem
               funkcionarjev, nad prepovedmi poslovanja, nad nezdružljivostjo funkcij in drugih
               pridobitnih dejavnosti in podobno. In ko govorimo o neodvisnosti organa, verjetno ni
               nikogar, ki bi <q>"usporaval"</q> Računskemu sodišču neodvisnost, da ne govorim o
               strokovnosti. Pri obstoječi komisiji za preprečevanje korupcije, bi o takšni
               neodvisnosti težje govoril. Zlasti še zaradi tega, ker je po dosedanjih izkušnjah in
               po dosedanjem delu te komisije ta komisija kar nekajkrat posegla na področja, za
               katera nima pristojnosti. Vsi vemo, da se je komisija že večkrat postavila v vlogo
               Ustavnega sodišča, ko je v svojem mnenju govorila o tem, da je nek pravni akt
               nezakonit. Pa vendarle, vsi vemo to, da tega je, da nek akt nezakonit, ne more
               povedati oziroma ne more sprejeti Komisija za preprečevanje korupcije, pač pa lahko
               to presodi samo Ustavno sodišče. Torej v teh primerih, ki jih je bilo kar nekaj, se
               je Komisija za preprečevanje korupcije postavila tudi v vlogo Ustavnega sodišča.
               Večkrat se je postavila v vlogo tudi drugih inštitucij, na primer v vlogo Računskega
               sodišča in nedavno tudi v vlogo Varuha človekovih pravic, ko je komisija presodila,
               da je bilo ravnanje policije v zadevi nadzora nad dogajanji v Postojni, kjer je
               začasno prebivala romska družina Strojan, da je prišlo s strani policije do kršitve
               človekovih pravic. Pa vendarle se bomo verjetno vsi strinjali, da o kršitvah
               človekovih pravic Komisija za preprečevanje korupcije ne more presojati, ampak so za
               to druge inštitucije, predvsem Varuh človekovih pravic in sodišča. Predlagani zakon
               skupine poslancev, ki ga danes obravnavamo, vsebuje tudi določilo, po katerem
               Komisija za preprečevanje korupcije prevzema del pristojnosti sodne veje oblasti in
               sicer v tistem delu, ki se nanaša na ugotavljanje škodljivih posledic za prijavitelje
               kršitev določil tega zakona in odgovornosti za te škodljive posledice. Takšno
               določilo je z vidika pravne države povsem nesprejemljivo, saj lahko vprašanja
               odškodninske odgovornosti rešujejo le sodišča. Ni nepomembno dejstvo tudi to, da
               predlagani zakon predvideva precejšnje povečanje potrebnih finančnih sredstev za
               izvajanje tega zakona in sicer v letu 2008 en milijon evrov, leta 2009 pa celo 2
               milijona evrov. V Poslanski skupini Slovenske demokratske stranke menimo, da je
               takšno povečanje nepotrebno, saj s predvideno spremembo zakona o nezdružljivosti
               funkcij povečanje finančnih sredstev ne bo potrebno. Učinkovitost zaradi tega pa ne
               bo nič manjša, pač pa bo po našem mnenju celo bistveno večja, ker verjamemo, da bodo
               tako Računsko sodišče kot tudi Ustavno sodišče in drugi pristojni organi, ki bodo
               prevzeli del pristojnosti, lahko del prevzetih nalog opravljali vsaj enako učinkovito
               kot sedanja komisija, vsekakor pa bo njihovo delo bistveno bolj strokovno in pravno
               utemeljeno.</p>
               <p>Poslanci Slovenske demokratske stranke, kot rečeno, predlaganega zakona ne podpiramo
               in menimo, da ni primeren za nadaljnjo obravnavo v Državnem zboru. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. S tem pa smo tudi končali s predstavitvami stališč poslanskih
               skupin in prehajamo na splošno razpravo poslank in poslancev. Besedo ima poslanec
               Zvonko Černač. Izvolite, prosim.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa, spoštovane kolegice, spoštovani kolegi!</p>
               <p>Verjetno je bistveno za današnjo razpravo odgovoriti na vprašanje ali smo s sedaj
               veljavno ureditvijo tega področja zadovoljni ali ne, in v tem smislu mislim, da bo
               razprava danes mnogo lažja kot je bila pred letom in pol ali malo dlje nazaj, ko se
               precejšnji del opozicije ni strinjal s tem, da nimamo ustrezno urejenega področja, ki
               ga ureja Zakon o preprečevanju korupcije. Danes smo v mnogo lažjem položaju. Danes
               imamo še vedno Zakon o preprečevanju korupcije, imamo Zakon o nezdružljivosti
               opravljanja funkcije s pridobitno dejavnostjo, za katerega je Ustavno sodišče
               razsodilo, da ga je potrebno v štirih členih uskladiti in imamo Predlog zakona o
               integriteti v javnem sektorju, ki ga je v zakonodajno proceduro vložila skupina
               poslancev s prvopodpisanim kolegom Potrčem.</p>
               <p>Zakaj je prišlo do tega preobrata v mnenju opozicije, da področje ni ustrezno
               urejeno in zakaj ponujajo novi zakon? To je vprašanje, ki se mi postavlja in bolj ko
               razmišljam in bolj ko berem določbe tega novega zakona, prihajam do ugotovitve, da
               izključno zaradi tega, da se ponovno odpirajo vprašanja in zavlečejo rešitve, ki niso
               ustrezne, ki jih je spoznalo Ustavno sodišče kot neustrezne, da se pač uredi tiste
               štiri člene zakona, ki jih je Ustavno sodišče, oziroma samo del členov, razveljavilo.
               Ustavno sodišče nam je namreč naložilo, da popravimo 3., 5., 19. in 21. člen Zakona o
               nezdružljivosti opravljanja javne funkcije s pridobitno dejavnostjo, ki ga je ta
               Državni zbor sprejel spomladi leta 2006. Zanimivo je, in to je bilo malokdaj
               poudarjeno, da Ustavno sodišče ni <q>"usporavalo"</q> določbam glede Komisije za
               preprečevanje korupcije, ni razveljavilo prvega odstavka 21. člena, ki omogoča
               drugačen način nadzora nad tem, pač pa je razveljavilo samo tisti del določb, za
               katere je že bilo rečeno, da se nanašajo na nadzor izven zakonodajne in izvršilne
               oblasti. Zakaj to govorim? Govorim zaradi tega, ker mislim, da če želimo res
               razpravljati o problemu je prav, da o problemu razpravljamo, kot o takem, se pravi,
               da razpravljamo o stvareh <q>"ad rem"</q> in ne <q>"ad personam"</q>. Tukaj mislim, da smo preveč
               ujeti v neke čudne osebne frustracije in je popolnoma nepomembno kdo na katerem mestu
               trenutno sedi, tako, kar se tiče te komisije, kot kar se tiče oblasti v tej državi.
               Korupcija je splošen problem, ne zadeva samo oblasti in ne zadeva samo pozicije in
               opozicije, zadeva vse in dolžnost vseh je, da s svojimi ravnanji naredimo vse kar je
               v naši moči, da se ne vzpodbujajo mehanizmi, ki jo lahko generirajo in zaradi tega,
               ne zameriti, so določene razprave s strani opozicije, posameznih poslancev zame
               žaljive, ker jaz sem trdno prepričan, da se vsi, ki sedimo v tem Državnem zboru, tega
               problema zavedamo. Gledamo pa na te rešitve očitno drugače in iz različnih zornih
               kotov. Jaz gledam iz praktičnih vidikov in se vprašam - ali je res, da je zaradi
               tega, ker imamo neko komisijo problem korupcije po nekih mednarodnih lestvicah
               ugodnejši? Težko me boste v to prepričali. Težko, težko! Mislim, da je več razlogov
               zakaj se stvari spreminjajo in največji problem, ki smo mu bili priča v preteklih
               letih so bili neustrezni postopki na posameznih ravneh zakonodaje. Vi veste, da smo
               kar nekaj stvari na področju javnih naročil in revizije javnih naročil zrevidirali in
               da je tudi to imelo določen vpliv na posamezna ravnanja. Vi veste, da je zelo veliko
               leglo takšnih ali drugačnih koruptivnih ravnanj tam, kjer stvari ne tečejo
               učinkovito, kjer se recimo na drugi stopnji nekega organa odloča o neki pritožbi in
               na odločitev čaka eno leto ali več. Govorim o primerih, recimo gradbenih dovoljenj,
               kjer se nekdo pritoži, na instanci pa traja, da o zadevi odloči. To so tisti
               konkretni primeri, ki so lahko problematični z vidika teh negativnih pojavov in
               mislim, da se v zadnjem obdobju poskušajo stvari izboljšati, niso še dobre, daleč od
               tega in še kar nekaj časa in napora bo potrebno, da bodo boljše. Vendar, da se je
               zaradi ravnanja komisije, ki po moji oceni niti ne razume pravilno pojma korupcije,
               ki je v tem zakonu, ki velja, zelo jasno napisan in zaradi nekih načelnih mnenj, ki
               jih je zdaj že preko 90 izdanih, to področje kaj boljše uredilo, o tem me prepričal,
               glejte, ne bo nihče.</p>
               <p>Prebral sem si kar nekaj teh mnenj, prebral sem si poročilo komisije za leto 2005 in
               2006 - ne zaznam teh stvari. Iz naslova nekih formalnih procedur, nekih formalnih
               posredovanj podatkov se tega problema ne da urejati. V tem mandatu je odstopil
               poslanec vladajoče koalicije zaradi tega, ker ni nekega dokumenta dostavil. Nič
               hudega ni zagrešil, zgodila se mu je neka formalna nedoslednost. Ali je v prejšnjem
               mandatu odstopil poslanec za katerega je bilo javno dokazano, da je kupil stavbno
               zemljišče po ceni kmetijskega? Ni. In iz tega razloga ne moremo govoriti o tem, da je
               tak način delovanja, ki smo mu priča v obdobju po letu 2004, tisti, ki omogoča
               izboljšanje pojava.</p>
               <p>Korupcija je po tem zakonu, to je po zakonu, ki še vedno velja, in ki se ne bo
               spremenila, tudi če sprejmemo ta zakon, na integriteti se ne bo spremenila, ker ste
               jo enako povezali, korupcija je po tem zakonu vsaka kršitev dolžnega ravnanja uradnih
               oziroma odgovornih oseb v javnem ali zasebnem sektorju kakor tudi ravnanje oseb, ki
               so pobudniki kršitev ali oseb, ki se s kršitvijo lahko okoristijo zaradi neposredno
               ali posredno obljubljene, ponujene ali dane oziroma zahtevane sprejete ali
               pričakovane koristi zase ali za drugega. Zelo jasna določba. Povezana je med sabo, ni
               en del posebej, drugi del pa posebej. Zdaj mi pa povejte kaj ima s tem načelno pravno
               mnenje o tem kaj je korupcija komisija za preprečevanje korupcije številka 96,
               ravnanje uradnih oseb državnega tožilstva z obvestilom o sumu nezakonitosti v
               policijskih postopkih na način, ki ni v pristojnosti državnega tožilstva in ki
               omogoča posameznikom v policiji, da se izognejo ugotavljanju odgovornosti, ustreza
               definiciji korupcije, ki sem jo malo prej prebral. Da ne preberem še obrazložitve,
               bilo bi prehudo, kajti gre za poseg v neko drugo sfero oblasti, v neko avtonomno
               sfero in ne gre za nobeno koruptivno dejanje. Kakšno je načelno mnenje številka 60,
               ki govori o tako imenovanih helikopterskih prevozih? Kje je tukaj zahtevana, sprejeta
               pričakovana korist, ponujena korist? Je ni. Kakšna so to načelna mnenja o katerih
               govori zakon, ki operirajo s konkretnimi imeni in priimki, s konkretnimi situacijami?
               To je temeljni problem ne trenutnega zakona, ampak izvajanja tega zakona in je zelo
               velik problem v smislu ustreznega uresničevanja tistih mednarodnih obvez za katere
               smo se tudi v naši državi obvezali. Ali pa je mogoče koruptivno dejanje ravnanje
               nekega župana, ki je ukazal ustaviti dela pri polaganju optičnih kablov in si trpel s
               pogajanji zagotoviti 500.000 evrov donacije za nek grad? Po temu kar piše v zakonu to
               dejanje popolnoma ustreza dejanju korupcije, kajti on si ni pridobil koristi zase,
               ampak za druge, za občane, ustreza pa definiciji korupciji. Glejte, zdaj vas pa
               vprašam ali je v javnosti takšno dejanje tega župana spoznano kot koruptivno dejanje
               ali je spoznano kot hvalevredno dejanje? Verjetno ne rabim odgovora, ker mislim, da
               ni bilo z njim po vsebini nič narobe, je bilo pa po formi, vendar tega ni nihče
               zapisal. Na drugi strani pa ta ista komisija piše nešteta konkretna nenačelna pravna
               mnenja s katerimi diskreditira posameznike, nič dolžne posameznike, uradne osebe,
               ljudi, ki delajo dobro in jim vliva strah v kosti. Kajti, bojijo se, da bodo z vsako
               odločitvijo, ki jo bodo nekje storili, spoznani, da ravnajo koruptivno zaradi takih
               načelnih pravnih mnenj. Ali pa ta zgodba o polaganju kablov, ki je preko, zanimivo,
               da je sovpadala z gonjo SD-ja na tej korupcijski komisiji oziroma na tej komisiji za
               nadzor proračuna, se opravičujem, o sumu korupcije pri poslu Pediatrična klinika in
               ki je letela, ne samo na ministra Bručana, pač pa tudi na ministra Bajuka. In
               pogodbo, ki sta jo dve zasebni podjetji podpisali med seboj nista imela nič in ki sta
               zahtevala, da se stvari razčistijo, ampak ne na tak način, z javno diskreditacijo
               posameznikov, ki pri zadevi nimajo nič, to ni dobro. In mislim, da na tak način tega
               področja ne bomo uredili. Zaradi tega menim, poizkus, ki ga je naredila poslanska
               skupina in vsi ostali, ki ste ta predlog podpisali je mogoče bil dobronameren,
               vendar, žal, problema ne bo uredil, ker ohranjate iste atribute v zakonu, kot smo jim
               priča že sedaj. Mislim, da bi bilo dobro, da bi se dejansko s temi stvarmi, ki so
               realne, in problemi so realni, soočili, in da bi dejansko stvari fokusirali v to
               smer. Jaz se, žal, v teh primerih in številnih drugih, ki jih še nisem omenil, ker ni
               dovolj časa, ne morem znebiti občutka, da ta organ, ki bi moral prvi najbolj skrbeti
               za lastno integriteto in se izogibati, kolikor je le mogoče, ukvarjanju z medijsko
               razvpitimi politično motiviranimi zadevami, ki bi moral z dejansko načelnimi pravnimi
               mnenji pomagati, kjer stvari tlijo in še niso dotlele do konca in predvsem s to
               interpretacijo, ki smo ji priča v smislu rumenega tiska, da je namen, izključni namen
               diskreditirati posamezne politične žrtve. To ni dobro za nobenega, ne za opozicijo,
               ne za pozicijo. Mislim, da bi bilo dobro, da bi zakon na podlagi odločbe Ustavnega
               sodišča spremenili. Zaradi tega, tega zakona ne bom podprl. Mi moramo zakon, ki smo
               ga sprejeli, spremeniti. Mi ne moremo novega zakona sprejemati in mu še dati
               velikansko poglavje o lobiranju, ki je povzeto iz zakona kolega Mogeta iz leta 1999,
               ki ga začuda niste takrat uveljavili, ko ste bili na oblasti. Da moramo te spremembe
               urediti v tej spremembi zakona in ne v novem zakonu. Za uzakonitev lobiranja pa ravno
               iz teh razlogov, ki sem jih prej omenil, ocenjujem, da še nismo dovolj zreli, ker
               mislim, da bi te lobiste ravno ta organ zatrl v kali. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim dr. Pavla Gantarja. <stage>(Ga ni.)</stage> Kolega Josipa
               Bajca. <stage>(Ga ni.)</stage> Besedo ima poslanec Srečko Prijatelj.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Kolegice in kolegi!</p>
               <p>O razlogih za sprejem zakona je govoril moj kolega poslanec Bogdan Barovič.
               Korupcija je prisotna in vedno več je je. To dokazuje tudi poročilo oziroma zbirek
               celotnih prijav, samo v prvih štirih mesecih jih je bilo 260. Pa vendar se strinjamo
               s tem, da ima komisija, ki je danes za to zadolžena, bore malo pristojnosti oziroma
               tudi javno tožilstvo je ne želi poslušati. Sam sem ovadil kar nekaj podjetij, med
               drugim tudi, recimo, Splošno plovbo, tudi <q>"Kosova"</q> komisija je to ugotovila, pa
               tožilci nočejo ukrepati, Državno tožilstvo noče ukrepati. Tožen sem jaz in verjetno
               se bom moral sam zagovarjati, zato ker je država koruptivna. Sod in Kad sta
               spreminjala pogoje odplačila za nakup tega podjetja in na koncu koncev smo pristali
               na licitaciji, ki je bila narejena tako, da so morali prijavo, do katere cene bodo
               licitirali, podati skupaj z garancijo pred licitacijo vsi. Seveda, če to ni
               koruptivno dejanje, da tisti, ki kupi to državno podjetje, edinega slovenskega
               ladjarja, čez štiri mesece dvigne za 300% prihodkovno stran in pobere kot večinski
               lastnik 50 milijonov, ki jih je kot strateški partner vložil v to podjetje, kaj pa je
               potem korupcija! Če to ni korupcija, da dejansko Durs zahteva od vašega čudnega,
               čudežnega, ne vem kakšnega dečka Domna Zavrla, da vrne 600 tisoč evrov, pa se nihče
               ne odzove, kaj pa je potem korupcija? Če sredstva javnega obveščanja ugotavljajo, da
               je policija nedvomno dekla politike in da se vtika oziroma trudi ne vtikati v vse
               obstoječe posle tudi trgovine z orožjem. Kaj pa potem je korupcija, če to ni
               korupcija? Če imamo dokazano krivega sekretarja Rdečega križa, pa ga sodišče oprosti,
               ja, kaj pa potem je korupcija, če to ni korupcija! Če imamo na Obali gospoda Popoviča
               in sodišče umakne po predhodnem posvetovanju s sodnikom na neki skrivni lokaciji vsa
               dokazila, kaj pa potem je korupcija, če to ni korupcija! Lepo vas prosim! To je višek
               korupcije, kar se dogaja pri nas. Dejstvo je, da državni organi in državna podjetja
               delujejo tako in največ pašnikov je na tem področju. Krade se, prodaja se državno
               srebrnino. Nazadnje boste lahko jutri, pojutrišnjem odločali o tem, ali bomo prodali
               edino slovensko luko, ali bomo prodali edinega slovenskega transportnega logista in
               ali bomo prodali Slovenske železnice. Gospodje, to se v nobeni državi ne dela!
               Pojdite vi kupit neko luko nekam v Italijo ali pa v Francijo! Ali pa neko
               avtomobilsko industrijo, kot je Mercedes-Benz, BMW ali fiat v Italiji, pa bomo
               videli, če boste lahko imeli toliko denarja, da to kupite. Pri nas je to vse mogoče.
               Vse je mogoče. In nihče nič ne reče, tudi če izdajamo nacionalne interese. To je
               izdaja nacionalnih interesov, kar delate, ne samo korupcija! Za take stvari so še
               pred leti znali obsoditi tudi na težke zaporne kazni. Pri nas se to lahko dela in
               počne pri belem dnevu, nobenemu ni mar. To se dela že brez sramote. Ministri so
               odgovorni, ne samo materialno, tudi moralno so odgovorni, za človeška življenja so
               odgovorni. Pa odstopajo? Ne. V paketu jih potem premier odstavi, ko vidi, da je
               vrelišče doseglo zgornjo mejo, takrat se spomni, da je pa le dobro, da se izognemo
               javni razpravi in kar v paketu tri odstavi. Seveda. To je postala že praksa.
               Ministrica javno pove, tukaj: <q>"Ja veste, kaj dosti nimam pojma o zdravstvu, ampak
               poskušala bom narediti vse, kar je v moji moči."</q> Seveda, za čigav denar? Za moj
               denar, za vaš denar bo ona delala eksperimente. Jutri, če ne bo uspelo, bo pa rekla:
               <q>"Oprostite, ni mi "</q>ratalo<q>". Veste, res, žal mi je."</q> Tako se dela s šolstvom, v
               gospodarstvu počnete tako, razprodajate državno imovino in seveda pobiramo tudi tako
               imenovane nezakonite provizije, to je že izraženo v procentih, nikogar več ni sram
               zahtevati za uslugo. In za vse, kar bi pripomoglo k temu, da takih pojavov ne bi bilo
               bi bilo, zaželeno, da se podpre. In, gospodje iz vladnih krogov iz koalicije,
               počistite najprej v svojih vrstah. Vrnite ta denar, ki ste ga nezakonito pobrali po
               naročilu ne vem koga, z recepti, ki so znani in že kar v veljali, potem pa
               moralizirajte. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Cvikl Milan. Prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod podpredsednik. Poslanke in poslanci, državljani in državljanke!</p>
               <p>Razpravljamo o pomembni temi, o spoštovanju državljanov do politikov. Jaz obžalujem,
               da SDS in Nova Slovenija, torej koalicija Slovenija in žal tudi SLS ne priznavate
               nujnosti izboljšanja boja proti korupciji. Če boste šli na spletno stran Komisije za
               preprečevanje korupcije, boste videli kratek video OZN, ki govori o tem, da so cena
               korupcije revščina, nerazvitost, človeško trpljenje in da na koncu ceno korupcije
               plačujemo vsi. Kje je problem? Ali je problem v vsebini zakona ali je problem v tem,
               da je slovenska protikorupcijska komisija vzela zakon zelo resno in pripravila
               obrazec za prijavo premoženjskega stanja funkcionarjev, zaradi katerega so nekateri
               rajši odšli iz občinskih svetov, kot da bi morali prijaviti vse prihodke, odhodke in
               premoženjsko stanje na dan nastopa funkcij? Eden od poslancev ni odstopil zato, ker
               je pozabil prijaviti en listek, on je odstopil zato, ker težko dokaže, brez tega, da
               je seveda njegova občina postala blazno zadolžena, kako je sfinanciral nakup tega
               stanovanja, za katerega je celo predsednik Državnega zbora rekel, ni problem,
               poslanec si pa ja lahko v mandatu ali dveh kupi eno ali dve stanovanji. Če si ga vi
               lahko, prav. Jaz verjamem, da si stanovanje večina tukaj ne more kupiti iz plač,
               razen če mu nekdo drug pokriva stroške. Zato je ta gospod poslanec odstopil. Ker je
               dvo-, trosobno stanovanje drago in ga je treba od nekje financirati. Jaz predvsem
               obžalujem, da zaradi tega, ker je ta komisija za preprečevanje korupcije vzela svojo
               nalogo resno in je obrazec in primerjava tega obrazca s stanjem na začetku in na
               koncu mandata, še posebej upoštevaje vse davčne in vse ostale tokove iz urada za
               preprečevanje pranja denarja, instrument, ki omogoča vpogled v spremembe
               premoženjskega stanja funkcionarjev. Obžalujem, da je Vlada že v soboto vedela kako
               boste danes glasovali. Kot da bi Vlada v naprej vedela kakšna je volja Državnega
               zbora. To je zelo čudna situacija v tej Sloveniji, da sploh Vlada ve več o tem kaj
               Državni zbor meni. Zakaj to pravim? Zato, ker je Vlada v soboto na proračun 2008 in
               na proračun 2009 za Komisijo za preprečevanje korupcije rekla: <q>"Ne. Ne rabijo
               denarja. Ne rabijo dodatno zaposlenih. Mi jim bomo namenili samo toliko kot naj pač
               imajo po omejenem zakonu o preprečevanju gospodarske dejavnosti z javno funkcijo."</q> In
               zato je zelo nelogično, da tukaj delujemo tako kot Vlada hoče, razumem, da to morate
               poslanci vladajoče koalicije, s svetlo izjemo DeSUS v tem primeru. Vas moti to, da je
               Komisija za preprečevanje korupcije v zadnjih treh, štirih letih delovanja izdala 99
               mnenj, leta 2004 - 11, leta 2005 - 21, leta 2006 - 24 in v letu 2007 kar 42 mnenj.
               Vas moti to, da protikorupcijska komisija v svojem mnenju napiše, da je neustrezno,
               da Vlada brez javnega naročila za izvajanje helikopterskih prevozov, kar izgleda na
               prvi pogled zelo v redu, namenja 4-krat več denarja kot je to bilo do sedaj in potem
               po enih šestih, devetih mesecih celo gospod predsednik Vlade gospodu ministru Bručanu
               pravi minister, vse skupaj si nas malo <q>"nasamario"</q>, kot bi to rekel, si nas malo
               nahecal, smo morali popravljati uredbe Vlade, vrni se v parlamentarne klopi. Ali da
               protikorupcijska komisija reče, da je s poravnavo za nek hudournik hudo narobe, da je
               nemogoče, da nek minister Podobnik kar tako, mimo tega, da bi dela bila izvedena,
               plača toliko in toliko del. Vas torej moti, da protikorupcijska komisija zelo jasno
               pove v svojem mnenju, da je dejanje uradne osebe, ki vpliva na svoje podrejene tako,
               da jim da odpoved, ko ga le-ti opozarjajo na nezakonito delovanje, da je to po
               definiciji korupcije koruptivno dejanje. In potem seveda vas verjetno ne moti to, da
               ta uradna oseba toži predsednika korupcijske komisije, ker je takšno načelno mnenje
               izdala. Ali da toži poslanko, poslanca, ali celo bivšega šefa DURS-a, ki pravi, da se
               veda on kot bivši šef DURS-a pač ni imel dveh služb. Ni bil šef DURS-a in ni bil
               hkrati, v narekovaju, <q>"temeljna oseba"</q>, na katero se sklicujejo vsi iz franšizinga
               SNP.</p>
               <p>Gospodje poslanci, če vas moti protikorupcijska komisija, potem to povejte, ne pa
               reči, da ne potrebujemo Zakona o integriteti v javnem sektorju, ker potem preprosto
               ne verjamete tistim 2400 Slovencem, ki so na spletni strani te iste komisije
               povedali, polovica njih, da je problem korupcije največji v politiki. In zato je
               prav, da je tisti poslanec odstopil. Nadalje jih 20%, 19,3% meni, da je tak problem v
               gospodarstvu. Vse več jih meni, da je problem korupcije v zdravstvu in zgolj
               desetina, da je problem v sodstvu. Torej, imamo še neodvisno sodstvo.</p>
               <p>Mislim, da gre za zelo čudno situacijo, v kateri so mnenja protikorupcijske komisije
               danes, tukaj stvar razprave, češ da oni pa kaj takega že ne smejo povedati. Kdo pa
               bo, poleg opozicije in poleg nevladnih uporabnikov, kot je korupcijska komisija, na
               kaj takega opozarjal? Računsko sodišč? Boste tudi njega ukinili, ko bo začelo na to
               opozarjati, ker bo to pač postala njegova pristojnost, ali boste preprosto počakali
               še nekaj mesecev? Ali hvalevredno dejanje, da je ta ali oni župan naredil nekaj
               dobrega za občino, potem pa občino zadolžil za naslednje tri ali štiri leta - ne vem,
               če je to hvalevredno dejanje. Protikorupcijska komisija se ne ukvarja s posameznimi
               uradniki, ukvarja se z nosilci javnih funkcij in kadar nosilci javnih funkcij, kot je
               minister Bručan, kot je minister Podobnik, kot je tudi gospod Simič, zlorabljajo svoj
               položaj, takrat ona na to mora opozarjati, ker je pač to koruptivno dejanje.</p>
               <p>Naj zaključim s šalo. Neki minister X, neke države Y je na svoje privatno golf
               igrišče povabil spoštovane goste. Vprašali so ga: <q>"Gospod minister, od kod to?"</q> In
               pravi: <q>"Vidite tisto reko?"</q> <q>"Vidimo."</q>, <q>"Vidite most?"</q> <q>"Ne vidimo."</q> <q>"Od tukaj moje
               golf igrišče."</q> Poglejte si spletno stran protikorupcijske komisije in boste videli,
               da nismo daleč od tega položaja.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. <gap n="..."/><stage>/Oglašanje v ozadju./</stage><gap n="..."/> Ne da bi vedel, zakaj.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Ja, omenil me je, gospod predsedujoči,<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Poimensko?</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Ne. Rekel je <q>"netočne trditve"</q>, ki sem jih jaz povedal drugače<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Poimensko vas ni imenoval.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Potem pa proceduralno.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Proceduralno lahko. Predlagajte, prosim.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa, bom. Vsi ti problemi, o katerih je govoril poslanec, bi bili odpravljeni,
               v kolikor ne bi Ustavno sodišče na vašo pobudo razveljavilo člena zakona, ki je
               <gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>To je razprava, to ni predlog<gap n="..."/></p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Bom prišel do tega. Da so vsi naši prihodki in vse naše premoženje javno. Ali se tega
               mogoče kdo izmed vas boji? Tako bi prosil, spoštovani gospod predsedujoči, da takrat,
               ko poslanci v svojih razpravah govorijo o ljudeh, ki jih ni tukaj, jih opomnite in
               jim nadaljnje izvajanje preprečite, ker ni pošteno in ni korektno, da govorijo o
               ljudeh, ki ne sedijo v tej dvorani in ne morejo povedati svojega mnenja. Hvala lepa.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Na vrsti je gospod Bojan Kontič. Izvolite, prosim.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovane kolegice in kolegi, predstavniki Vlade!
               Ponovno smo danes priče izgovorom Vlade, ki jih poznamo že vnaprej, <q>"zakon imamo
               pripravljen, mi bomo s svojim zakonom vse rešili, predlagamo, da tega zakona ne
               potrdite, mi bomo to uredili bolje"</q>.</p>
               <p>Vsekakor bom podprl zakon, ki je predlagan, saj sem tudi sopodpisnik tega predloga.
               Je pa pomembno tudi sporočilo vladnega predstavnika, ki je v uvodni besedi dejal, da
               je veliko rešitev, zapisanih v tem zakonu, ki ga danes obravnavamo, identičnih
               rešitvam v njihovem zakonu. Torej, velikih nasprotovanj ni in je mogoče ta zakon do
               druge obravnave še amandmirati in ga spremeniti, tako da bo za večino sprejemljiv.
               Torej, ni tuja rešitev, kot je zapisana v tem zakonu, Vladi oziroma predstavniku
               Vlade, ki je predstavljal mnenje Vlade tu, v parlamentu.</p>
               <p>Vsekakor je strošek pomemben dejavnik pri odločanju. In ta podatek, da bomo z
               vladnim predlogom celo nekaj privarčevali, je seveda hvalevreden, je pa hkrati tudi
               zanimiv. Opozorila so že sedaj bila, da je za nadzor nad korupcijo v Sloveniji
               namenjenih premalo sredstev. In Vlada bo na način, da bomo dobili komisijo, v kateri
               bomo kar sami sebe nadzorovali, še nekaj prihranila. Ampak nas zanimajo rezultati
               veliko bolj kot sam prihranek v tem primeru. To lahko ponazorim tudi s primerom, ko
               se srečata, recimo, dve ekipi v športu in se dogovorijo, da si bodo kar sami sodili
               med tekmo. Dokler ne pride do večjih odstopanj, je to seveda mogoče. Ko pa gre za
               večje kršitve in prekrške, je pa to veliko težje, ker običajno rabiš nekoga tretjega,
               da odloči o tem, kdo ima prav. In ne pristajam na rešitev, v kateri bo zapisano, da
               se sami nadzorujemo. Torej, neodvisen organ je še kako pomemben.</p>
               <p>Je pa težava tudi pri delovanju protikorupcijske komisije tudi pri sedanji ureditvi,
               na kar je bilo že nekajkrat opozorjeno. Protikorupcijska komisija že dobro deluje,
               tudi opozori na nepravilnosti, tudi koga napoti, kot pravi, glede nepravilnosti,
               ampak običajno se zgodba tam konča. Kar nekaj takih primerov je v praksi. Ampak zato
               spet ne moremo govoriti o tem, da komisija slabo dela. Komisija svoje naredi,
               verjetno pa bi ji bilo potrebno za to, da bi lahko bila kvalitetnejša, dati dodatne
               pristojnosti in to bi lahko dodali tudi v tem zakonu. Zanimiva je tudi trditev
               predstavnika ene izmed poslanskih skupin - mislim, da je bilo rečeno, <q>"veste pri nas
               vsi lobiramo. Zato je z zakonom nemogoče urediti lobiranje in ga omejiti. Zato, ker
               pač enostavno vsi lobiramo."</q> To seveda ni odgovor na zastavljeno vprašanje in ni
               rešitev, ki bi ji bilo moč pritrditi.</p>
               <p>In zadnje, kar me preprečuje v tem, da imamo predlagatelji zakona, kakorkoli se ta
               zakon imenuje, prav, je veliko nasprotovanje koalicije, da bi bil ta zakon sprejet.
               Kdo je najbolj izpostavljen korupciji, se sprašujem na tem mestu. Opozicijski
               poslanci in vsi ostali, ki sodimo v to vrsto, verjetno ne. Verjetno tisti, ki imajo
               moč, ki imajo oblast, ki odločajo, ki torej sprejemajo odločitve, ki so lahko tudi
               posledica raznoraznih lobiranj in dogovarjanj. Torej, če je nasprotovanje temu zakonu
               namenjeno temu, da bi dejansko ne storili na tem področju nič in omogočili, da zadeve
               tečejo tako naprej, kot so tekle do sedaj, potem je to tehten razlog za to, da danes
               pri glasovanju o tem zakonu damo zeleno luč zakonu in ga poskušamo v drugi obravnavi
               še dodelati. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Hvauc.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Najlepša hvala za besedo. Ja, ko govorimo o korupciji, se bomo vsi strinjali, da je
               to resen problem v celem svetu, napačno bi bilo, če bi živeli v prepričanju, da tega
               problema v Sloveniji ni bilo ali pa, da ga ni. Dajanje ali sprejemanje nagrad za to,
               da se nekdo na hitrejši ali bolj ugoden način prikoplje do rešitve nekega problema
               ali pa do neke koristi, ponavadi tudi na nezakonit način, temu se verjetno v popolni
               meri nikoli ne bomo mogli izogniti. Zato tudi sam dejansko podpiram vse napore za to,
               da to družbeno zlo, ki kaznuje tiste, ki delujejo pošteno, ki delujejo zakonito, in
               nagrajuje tiste, ki dejansko izigravajo pravila v družbi, podpiramo - vsekakor. Po
               mojem prepričanju ni nikoli prepozno, pa ne glede na politično opcijo, ki je na
               oblasti, da se na tem področju stori še kakšen korak naprej.</p>
               <p>Sam osebno sem prepričan, da zakon kot tak bi bil verjetno potreben v Sloveniji že
               dosti dosti prej. Pravo obdobje je bilo takrat, ko se je v Sloveniji začela
               tranzicija - prosti lov se temu reče - in ko so se začela velika javna naročila,
               predvsem na področju avtocest in mogoče še druge investicije, kjer se je na področju
               javnega naročanja lahko s pridom, na koruptiven način prihajalo do nekih ugodnosti.
               Po mojih izkušnjah lahko rečem, da se že od takrat pojavlja močan sum korupcije.
               Nekateri bodo sicer trdili,da korupcije ni bilo. Če je temu tako, je potem zadeva še
               dosti bolj kritična, ker je potem sistem dovoljeval, da so se take nečedosti
               dogajale, kar pa je še dosti bolj grozno.</p>
               <p>Ko govorimo o zakonu, ki je pred nami, nikakor ne smemo mimo odločbe Ustavnega
               sodišča, ki je z odločbo 13.4.2006 odločilo, da se izvrševanje zakona o
               nezdružljivosti opravljanja funkcije zadrži do končne odločitve Ustavnega sodišča
               Republike Slovenije, do takrat pa se uporablja do sedaj veljavni zakon. Seveda je
               Ustavno sodišče Državnemu zboru naložilo, da ta neskladja, ki so bila ugotovljena,
               odpravi v roku šestih mesecev od objave v Uradnem listu Republike Slovenije, to je do
               13.4.2007. Seveda bi pričakoval, da bodo vsi napori poslancev Državnega zbora in
               vseh, ki jih to področje skrbi, šli v to smer, da se bo sledilo odločbi Ustavnega
               sodišča; se pravi, da se ta neskladja v sprejetem zakonu v tem Državnem zboru
               uskladijo z odločbo ustavnega sodišča. Vendar predlagatelji, z vsem spoštovanjem za
               vašo skrb v protikorupcijskem delovanju, enostavno ignorirate odločbo Ustavnega
               sodišča. Vi ste sedaj pripravili nek čisto tretji zakon, ki sploh ne sledi sprejetemu
               zakonu tukaj v tem Državnem zboru niti se ne ozira na odločbo Ustavnega sodišča. To
               me nekoliko spominja na delovanje same komisije, tako imenovane Kosove komisije, ki
               se prav tako postavlja v položaj, ko mnenje ali odločbe Ustavnega sodišča niso
               pomembne, ali pa se postavlja nad Ustavno sodišče in jim daje neke sodbe o
               zakonitosti raznih aktov in tako naprej. To me dejansko v bistvu zelo skrbi.</p>
               <p>To mojo skrb seveda podpira še eno drugo razmišljanje, in sicer Vlada je v skladu s
               tem, kar ji je naložilo Ustavno sodišče, pripravila spremembe in dopolnitve zakona.
               In v teh spremembah in dopolnitvah, ki so tudi javno objavljene na spletni strani
               Vlade Republike Slovenije, se pravi vsem dostopne, tudi predlagateljem je, na primer,
               kot ena od možnih oblik ali pa vrst nadzora nad korupcijo, kar se tiče poslancev in
               predsednika, - je rešitev, da to opravlja Ustavno sodišče. Kaj to pomeni potem? Na
               eni strani ignorirate odločbo Ustavnega sodišča, na drugi strani vam pa tudi taka
               ureditev, se pravi Ustavno sodišče, najvišja avtoriteta v Sloveniji ni dovolj za to,
               da bi nadzirala nas, poslance. Strinjam se, da je mogoče res sporno, če bi v celoti
               poslanci sami sebe nadzirali, ampak če bo to prevzelo Ustavno sodišče in s tem niste
               zadovoljni, potem je pa tukaj v teh krogih pač verjetno marsikaj narobe.</p>
               <p>Zaradi tega se meni zdi, da se s tem predlogom zakona izvajajo tukaj neki slepilni
               manevri, se spušča neka megla, kot se reče. Imamo en zakon, ki se v tem trenutku
               uporablja, imamo en zakon, ki ga na podlagi Ustavnega sodišča moramo spremeniti
               oziroma dopolniti, in imamo še tretji zakon, ki ga predlagate. To dejansko, kar se
               mene tiče, vodi v neko nepregledno situacijo in nisem popolnoma prepričan, da
               predlagatelji resno mislite s tem, da bi na takšen način poskušali rešiti problem te
               korupcije, pa kakršnekoli že je, tudi v Sloveniji.</p>
               <p>Kolega, ki je neke mostove prej omenjal, je omenil tudi, koliko odločb oziroma mnenj
               je sproducirala ta famozna komisija, in sicer je za leto 2007 navedel tudi podatek
               42. Mogoče je številka prava, ampak vsaj eno to mnenje poznam. In to mnenje ima res
               veliko težo, z vsem spoštovanjem, se pa nanaša na silno korupcijo poslancev, ki so
               se, člani Odbora za promet, ki so peljali z vlakom iz Ljubljane do Kopra na delovno
               terensko sejo brezplačno z vlakom Slovenskih železnic. In to je glavni problem
               korupcije poslancev v tej državi! Hvala bogu, jaz sem pomirjen, mirno spim, zato ker
               na srečo na tej seji terenski nisem bil in upam, da mi je pač ta odveza, da nisem
               koruptiven, ne vem, bila podeljena. Ampak, tudi za to se porabljajo ta proračunska
               sredstva! Da ne govorim o nekih izvedeniških mnenjih, ki mislim, da jih komisija
               enostavno, pa če gre tudi za 10 evrov, ne bi smela naročiti, zato ker to ni v skladu
               s proračunom oziroma z namensko rabo teh sredstev. In komisija, ki se bori proti
               korupciji, bi morala biti prva, ki bi do pikice in še bolj natančno spoštovala zakon.</p>
               <p>Zaradi vsega, kar sem navedel, tega predloga zakona ne bom podprl; počakal bom, da
               bomo obravnavali predlog zakona, ki bo v skladu z odločbo Ustavnega sodišča, ki bo
               tista neskladja, ki jih je Ustavno sodišče ugotovilo, tudi odpravila. Mislim, da se
               bo tudi na dolgi rok enostavno rešilo problem nadzora nad korupcijo, domnevno ali pa
               morebitno korupcijo, v vseh organih, kjerkoli je možnost, da bi se pojavila.</p>
               <p>Bi pa še to, sem pozabil, kolega je prej pred mano omenil tudi to, kako je ta
               komisija super, izdala je neka obrazce, kjer vsi prijavljamo svoje premoženje od
               takrat, ko smo nastopili funkcijo, pa bomo dali potem končno poročilo, obračun,
               koliko smo obogateli ali pa ne. Mogoče ne bi bilo slabo, če bi ta komisija izdala še
               kakšen obrazec, obrazec mogoče za kakšno daljše obdobje za nazaj. Za nekatere, ki
               sedite tukaj, mislim, da bi bilo kar dobro, da bi tudi takšne obrazce izpolnili, pa
               bi malo pogledali kdo in kaj je v kakšnem obdobju zaslužil. Da končam. Sam tega
               zakona ne bom podprl, ne želim si, da bi v imenu tako imenovanega boja proti
               korupciji v Sloveniji imeli neko super komisijo, s super nadnadzornikom, ki bo
               nadzoroval vse, kar se v Sloveniji dogaja, vsakogar, kar se dogaja - je že boljše, da
               sedi na svojem in dela svoje delo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Breda Pečan. Prosim.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala za besedo, gospod podpredsednik. Najprej bi rada povedala, da ta zakon ni
               tretji zakon, ampak je drugi zakon, ker drugega zakona po tem, kar smo poslušali iz
               ust poslancev koalicije, ni bilo takrat, ko smo podpisani vložili Zakon o integriteti
               v javnem sektorju, pojavil se je šele tik pred zdajci, ob tem da slišim, da bomo
               končno lahko v Državnem zboru obravnavali ozirom ratificirali Konvencijo Združenih
               narodov o preprečevanju korupcije.</p>
               <p>Mislim, da je samo sprenevedanje, če govorimo o tem, da v štirih členih popravljen
               Zakon o nezdružljivosti javne funkcije s pridobitno dejavnostjo lahko odpravi vse
               tisto, kar je pravzaprav ta zakon s svojim sprejemom bi lahko povzročil na področju
               boja proti korupciji, če ne bi izvajanja tega zakona ustavljal Ustavno sodišče. Menim
               da, si lahko kar predstavljam, kaj se bo na koncu zgodilo. Pa vendarle mislim, da
               tako integralnega besedila - pa ne zato, ker gre za integriteto, ampak integralnega
               kot neke celote - , ki zajema praktično vse možnosti preprečevanja korupcije in
               zajema tudi takšne dejavnosti, kot je lobiranje, kot je zaščita prijavitelja
               koruptivnih dejanj, jaz mislim, da so to stvari, ki v Sloveniji pogosto so izvor ali
               pa, bom rekla, tudi razlog, zakaj nekaterih koruptivnih dejanj nikoli ne odkrijemo.
               Zaradi tega, ker se prijavitelji bojijo prijaviti oziroma tisti, ki so zaznali
               korupcijo, bojijo prijaviti koruptivna dejanja, ker ne vedo, kakšne bodo njihove
               posledice; ne samo za delovno mesto, lahko tudi za njihovo fizično varnost ali pa za
               to, da bodo izgubili, kakršnokoli možnost - če gre, recimo, tukaj za prijavitelja, ki
               opravlja neko zasebno gospodarsko dejavnost - , da bodo ostali brez kakršnegakoli
               posla. Tako kot se je to zgodilo in kot se še dogaja v nekaterih občinah v Sloveniji.</p>
               <p>Mislim, da državljani in državljanke Republike Slovenije ne rečejo kar tako, na
               pamet, da je korupcija največje zlo v tej državi. In tudi ni, da bi mislili, da si
               izmišljujejo to, da korupcija v Sloveniji obstaja. Mislim, da smo poslanci in
               poslanke v tem Državnem zboru imeli priliko sprožiti nekatere postopke, ki so na
               koncu pokazali, da je korupcija bila in to že v tem mandatu, da ne bi slučajno kdo
               začel govoriti o tem, kako je bila korupcija samo v preteklem mandatu in sedaj
               naenkrat zaradi tega, ker je bil sprejet nek zakon, ki sploh ne funkcionira, začela
               upadati, da smo se za cela štiri mesta pomislite premaknili na boljše glede tega,
               kako zaznava Transparency<gap n="..."/> - ne vem, kako se že imenuje ta organizacija, ki
               ugotavlja, kakšen je položaj posamezne države glede stopnje koruptivnosti v tej
               državi ali kakšno je njeno izboljšanje v posameznem obdobju.</p>
               <p>Recimo, če se premaknemo še na lobiranje. Slišala sem danes najmanj trikrat, da
               nismo dovolj zreli, da bi lobiranje registrirali kot poslovno gospodarsko dejavnost,
               da lobiramo vendar vsi, pa zaradi tega to ne moremo zdaj reči, da je treba lobistično
               dejavnost prijaviti in dajati poročila komisiji o lobističnem delovanju v preteklem
               letu, pa vendarle ravno zato, ker je meja med zakonitim ali med nekoruptivnim in
               koruptivnim ravnanjem lobiranega subjekta in lobista tanko tanka, kot je meja med,
               kot rečeno, včasih med norcem in genijem ali pa kaj podobnega, med zakonitim in
               nezakonitim. Samo zelo kratek korak je treba narediti, pa smo že preko te meje. In
               zaradi tega je zagotovo cela vrsta prednosti v tem zakonu, ki bi uredile posamezne
               stvari in ki bi tudi preprečile koruptivnega ravnanja v javnem sektorju. Naj samo kot
               primer povem, po občinah smo, dokler ni bil zakon z novim zakonom razveljavljen,
               zakon o preprečevanju korupcije, smo po občinah že začeli z načrtom integritete; in
               to ni bilo kar tako in na pamet. Zelo koristna dejavnost je bila. Ljudem, ki delajo
               in delamo, smo delali v občinskih upravah, so se odprle oči, ko smo pravzaprav
               ugotovili, kako so naši delavci v občinskih upravah pravzaprav ogroženi, da se tega
               niti sami ne zavedajo. Šele ko so prebrali nekatere vprašalnike, navodila itn., so
               ugotovili, kaj pravzaprav pomeni biti ogrožen oziroma da je ogrožena njegova osebna
               integriteta kar se tiče tveganja koruptivnega ravnanja v občini, kaj šele na državni
               ravni, kjer gre za mnogo mnogo večje denarje in mnogo mnogo večje interese.</p>
               <p>In še, da se vrnem samo za sekundo k lobiranju. V Bruslju je nekaj tisoč lobističnih
               podjetij in skupin, ki so vsi prijavljeni pri komisiji Evropske unije in vsi so pod
               nadzorom, pa kljub temu, poudarjam, kljub temu je znano, da je v Evropski uniji, v
               Bruslju, v Luksemburgu in drugje, dokaj pogost pojav prehajanja lobiranja v sfero
               korupcije. In da se vsak mandat Evropske komisije pojavi en, dva, tri ali več takih
               primerov. Tako menim, da Slovenija bi s sprejemom tega zakona storila korak, s
               katerim bi lahko vendarle se premaknila iz neke sence dvomljivosti v svetlobo, kjer
               bi bila vsa naša dejanja, nas, poslancev in tudi vseh drugih funkcionarjev in javnih
               uslužbencev, ki smo tako ali drugače lahko izpostavljeni koruptivnemu ravnanju, da bi
               bila čista in da ne bi zbujala dvoma: najprej doma pri naših državljankah in
               državljanih in potem tudi v tuji javnosti.</p>
               <p>Menim, da je bistveno bolj pomembno, kaj mislijo o nas, o funkcionarjih naši
               državljani in državljanke kot pa, kaj meni katerakoli tuja organizacija, pa tudi če
               meni, da smo pred Italijo ali Grčijo, kar se tiče nekoruptivnosti - <q>"and so what"</q>, bi
               temu rekli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Žnidaršič. Prosim.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod podpredsednik. Spoštovani predstavniki Vlade, kolegice in kolegi!
               Jaz bi prosil, da bi v razpravi upoštevali, da tega predloga zakona ne zavrača
               koalicija, ampak da razpravljate v smeri, da je vsaj ena koalicijska stranka tista,
               ki podpira ta zakon.</p>
               <p>Kar zadeva pripombe, da predlagatelji ignoriramo odločbo Ustavnega sodišča, taki
               očitki prihajajo s tiste strani, ki ji je to vsakdanji način življenja. V tem smislu,
               dam samo en primer. Čez mesec in 5 dni bo leto dni, odkar je Ustavno sodišče odločilo
               o Zakonu o lovstvu - namesto izpolnitve odločbe Ustavnega sodišča oblast spreminja
               zakon. Za kakšno odločbo Ustavnega sodišča pred tem bi oblast z ustavnim zakonom
               podrla odločbo Ustavnega sodišča,da ne bi bilo treba storiti tistega, kar tam piše.
               Če ste zelo resno mislili, da ignoriramo odločbe Ustavnega sodišča, potem, vsaj kar
               mene zadeva, lahko rečem, da sem se tega nalezel v tej vladni koaliciji.</p>
               <p>Kar zadeva slepilne manevre; kaj pa je bilo tisto nakladanje o korupciji in
               klientalizmu, ki je trajalo nekaj let pred zadnjimi državnozborskimi volitvami in od
               katerega sem jaz veliko pričakoval in tudi pri razpravi o tem, kaj bomo zapisali v
               koalicijsko pogodbo, omenil v pogajanjih, da sem za to, da takoj polovimo lumpe, ki
               so skorumpirani in jih ustrezno obravnavamo. Pa mi je bilo že takrat povedano, da je
               eno, kar govoriš, ko si v opoziciji, in da je druga zgodba potem, ko so na oblasti.
               Tako so se upi razblinili že na začetku tega mandata in tri leta potem nismo niti
               enega takega primera ulovili, obravnavali, zaprli ali kakorkoli sankcionirani. Toliko
               o tem, kako je kdo silno občutljiv za korupcijo bil prej in kako je občutljiv sedaj.
               Da ne govorimo o poročilih Računskega sodišča, ki dežujejo v tej smeri, da so
               milijardni, če govorim o tolarjih, zneski več kot nezakonito porabljeni. Primer
               poročila Računskega sodišča za leto 2005 za UKC, kjer je bilo za 18,8 milijarde
               nezakonitih poslov - pa <q>"nikome ništa"</q>. Če smo mi tista oblast, ni treba, da imamo
               kakšen zakon, pa kakšno komisijo o protikorupcijskem delovanju in tako naprej, dovolj
               je policija, tožilstvo in sodna veja oblasti, ki bi sankcionirala tako ravnanje.
               Dovolj bi bilo, da bi par šefov zamenjali, da bi par tistih, ki so podpisovali
               tovrstne račune, razrešili njihovih dolžnosti in tako naprej, pa bi ljudje verjeli,
               da želimo nekaj narediti. Nič od tega se ni zgodilo. Minister je naročil neke mize,
               prišle so neke druge - pa <q>"nikome ništa"</q>. Toliko o tem slepilnem manevru.</p>
               <p>Naša namera je bila dobronamerna v tem smislu, da želimo pripraviti zakon, ki bo
               boljši od prejšnjega. In tukaj me zelo moti nepripravljenost naših koalicijskih
               kolegov pomagati izboljšati ta predlog, ki bi se ga dalo popraviti do sprejemljivosti
               za vse z bistveno manjšimi posegi, kot so bili to pri zadnjem sprejemanju tovrstnega
               zakona, ko je bil cel zakon, razen naslova, spremenjen. In v tem smislu gre za neke
               vrste <q>"inat"</q>, neko nenačelno nasprotovanje, vse drugo so izgovori. In, seveda, tisto
               je slepilni manever, kako bomo mi z nekim drugim zakonom odkrili Ameriko, medtem bo
               pa mandata konec in vse, kar se je med tem zgodilo ter ves davkoplačevalski denar, ki
               je šel neznano kam, nezakonito, po poročilih, ki jih imamo iz raznih nadzornih
               organov v tej državi, bo pač odšel, kamor je odšel, ne da bi en sam prizadeti bil
               prikrajšan za svojo svobodo, da ne rečem, in svoje prigoljufane zaslužke iz takega
               naslova.</p>
               <p>Skratka, jaz bom to zadevo do konca podpiral in bom občutljiv za predloge, za
               dopolnitve in spremembe. Da bi pa kar tako tiho prenašal silno nasprotovanje, ki ima
               en sam namen, spet zavleči vso zadevo v neko prihodnost, iz katere se ne bo rodilo
               nič pomembnega, za take stvari pa nisem. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, gospa Pečanova, kaj želite?</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Sicer se temu reče replika, ampak želim se iskreno opravičiti kolegom iz Demokratične
               stranke upokojencev, ker jih nisem želela tlačiti v koalicijo v tem smislu. Se pač
               reče koalicija in tu zagotovo DeSUS, tako kot pri mnogih stvareh, ima tako pozitiven
               odnos, da je bilo napak, da sem uporabila izraz koalicija; pri tem nisem razmišljala
               o vas, vendar je logično, da ste bili zajeti. Še enkrat, iskreno opravičilo, gospod
               Žnidaršič.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Dušan Kumer, imate besedo.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Spoštovane kolegice in kolegi! Najprej bi odgovoril ali pa rekel
               tistim, ki širite tezo ali pa neke vrste lažno trditev, da je Zakon o integriteti v
               javnem sektorju relikt Zakona o boju proti korupciji, ki je bil v tem Državnem zboru
               sprejet pred tremi leti, se morate zavedati, da Zakon o nezdružljivosti funkcije, ki
               smo ga sprejeli pred dobrega pol leta, je relikt 15 let nazaj, kajti po vsebini je
               popolnoma podoben zakon kot tisti, ki je bil v tem Državnem zboru sprejet pred 15
               leti.</p>
               <p>Sicer bi pa takole rekel, vsi imate prav, tisti, ki ste govorili, da je tranzicijsko
               obdobje in sama tranzicija ena najbogatejših njiv. In res je, marsikdo se je v tem
               tranzicijskem obdobju obogatil. Vendar je treba za zdaj, za danes pa reči naslednje,
               da smo v drugi fazi tranzicije in da se vedno v takšnih obdobjih, takšnih časih
               pojavita dve vrsti ljudi: tisti, ki pripravijo spremembe in začnejo spremembe, in
               tisti, ki se s temi spremembami okoristijo. In v tej drugi fazi tranzicije se na
               žalost z začetimi spremembami okoriščajo tisti, ki so trenutno zdaj na oblasti ali
               blizu oblastnega korita. Ne bom ponavljal, kar je kolega pred mano, ki sedi v
               koaliciji, govoril, vendar mi je v marsičem, kar sem povedal v imenu poslanske
               skupine, dal seveda prav. Zato še enkrat poudarjam in bi izpostavil, vprašajte se,
               tisti, ki ste bili glasni pred tremi leti v tem Državnem zboru ali zunaj, če niste
               bili poslanci, in vas sprašujem - kakšen pa je epilog Oriona? Kakšen je epilog
               Zbiljskega gaja? Etc, etc. Nič o tem več ne govorite. Takrat ste desetine, stotine ur
               porabili kot argumentacijo za korupcijo, klientelizem in nepotizem. Danes ne govorite
               več o tem. Nekatere te stvari, ki ste jih takrat okarakterizirali za korupcijo, so
               danes pred sodnimi organi so bili ljudje in same vsebine bile oproščene. Se pravi,
               očitno nič ni bilo narobe. Tudi o tem danes ne govorite in popravite besede za nazaj,
               ko danes nas svarite, naj o imenih, konkretnih vsebinah in priimkih ne govorimo, o
               ljudeh, ki ne sedijo ali pa niso prisotni v tem Državnem svetu. Leta 2004 niste znali
               o ničemer drugem govoriti kot o nepotizmu, klientelizmu in korupciji. Danes, seveda
               še enkrat, tako, kot sem v uvodu rekel, imamo neko protikorupcijsko bonaco, popolnoma
               brezvetrje. Nič se na tem področju ne dogaja. Dvakrat sem zastavil poslansko
               vprašanje tako pravosodnemu ministru kot notranjemu ministru. Podatke, tisti, ki ste
               jih hoteli, ste jih slišali in videli: v Sloveniji korupcije ni.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dimitrij Kovačič. Prosim.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod podpredsednik.</p>
               <p>Po vsej tej razpravi bi rekel naslednje, ta Državni zbor je sprejel Zakon o
               nezdružljivosti funkcij. Ta zakon je ta Državni zbor sprejel, nikoli ga ni
               razveljavil. In glede na to, da je Ustavno sodišče imelo na ta zakon, na nekatera
               določila pripombe, je tudi povedalo, katere stvari je potrebno spremeniti oziroma
               popraviti. In v tej smeri moramo delovati, ne pa, da zdaj to, kar smo mi sprejeli,
               kar je Državni zbor sprejel, vržemo stran in pridemo z nekim novim zakonom, ki pa je
               v bistvu koncept starega, kar smo že v tem Državnem zboru z večinsko voljo rekli, da
               ne, da gremo naprej - in smo sprejeli Zakon o nezdružljivosti funkcij.</p>
               <p>Tako se mi zdi, da je vse to govorjenje dejansko namenjeno temu, da se na vsak način
               skuša ohraniti relikt. Dejansko gre za relikt in glorificiranje neke komisije in
               nekega predsednika, ki naj doživljenjsko opravlja to svojo funkcijo. In potem ko je
               Ustavno sodišče izdalo svojo odločbo, je politična stranka Socialnih demokratov, ki
               je tudi sedaj predlagatelj tega zakona, že vložila v proceduro en zakon, in sicer
               zakon, s katerim bi razveljavili Zakon o nezdružljivosti funkcij in oživili Zakon o
               preprečevanju korupcije. In zdaj se s tem zakonom poskuša podobno. V razpravi je bilo
               omenjeno tudi nekaj, s čimer se pa zelo težko strinjam oziroma zelo težko sem to
               poslušal; namreč, da je bilo v koalicijski pogodbi razpravljano o tem, da dajmo
               zapisati in dajmo uresničiti to, polovimo lumpe, ki obstajajo, in potem bomo rešili
               tisto, kar je bilo pred volitvami veliko povedanega, glede boja zoper korupcijo,
               klientelizem, nepotizem in tako naprej. To je vse lepo in prav, ampak koalicija ni
               tista, ki bi lahko uresničila <q>"polovimo lumpe"</q>. Imamo zakonodajno vejo oblasti, imamo
               izvršilno vejo oblasti in imamo tretjo vejo oblasti. To je sodstvo. Imamo organe
               pregona, policijo, tožilstvo in sodišča. In ti so tisti, ki lahko oziroma morajo
               ugotavljati kazniva dejanja, korupcijo in tako naprej in poloviti lumpe, ne pa
               koalicija. To je pa v bistvu v stilu tistih režimov, ki jim načeljuje Hugo Chavez,
               Fidel Castro ali Josip Broz Tito, ki pa ravnajo in so ravnali tako, na takšen način.
               To v demokraciji ni mogoče - žal; ali pa še bolje - na srečo. Tako tovrstno
               govorjenje moram odklanjati in ga nikakor ne morem sprejemati in mislim, da bi se
               morali vsi tega izogibati. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi besedo predstavnik Vlade? Izvolite, prosim.</p>
            </sp>
            <sp who="SDZ4:RepRoman">

               <speaker>MAG. ROMAN REP:</speaker>

               <p>Hvala. V razpravi je bilo nekajkrat tudi omenjeno, da predlog Vlade oziroma osnutek
               zakona, ki je pripravljen, novela zakona, je spet neka obljuba, ki ne bo zaživela
               oziroma je ne boste videli na klopeh oziroma se bo spet odlašalo z realizacijo. Vsak,
               ki želi, lahko pogleda v zakonodajni postopek, torej v vladna gradiva. To gradivo že
               nekaj tudi vidite objavljeno na spletu, tako da namera in pa pripravljenost je tukaj
               popolnoma izkazana in tako kot sem že v uvodu povedal, v naslednjih dneh lahko
               pričakujete ta zakon na klopeh.</p>
               <p>Glede dileme oziroma polemik v zvezi z neodvisnostjo organa. Vladni koncept oziroma
               vladna rešitev, ki je predlagana, govori o Računskem sodišču. Mislim, da Ustava je
               tukaj popolnoma jasna, sama Ustava zagotavlja Računskemu sodišču poseben položaj in
               ravno neodvisnost Računskega sodišča je seveda eno temeljnih pogojev. Tako da se
               spraševati, ali bo Slovenija s tem konceptom, ki ga je pripravila Vlada, zadostila
               zahtevam OECD-ja ali ne, seveda ni na mestu.</p>
               <p>Glede dileme <q>"so what"</q>, če je Slovenija tam, kjer so jo pač v neki nebodisitreba
               organizacijo postavili. Takrat, ko v tujini nekateri slovenski predstavniki v takšnih
               in drugačnih organizacijah Slovenijo postavljajo oziroma jo orišejo v neki luči, kot
               temu ni res, in jo očrnijo na področju korupcije, seveda takrat se ne sprašujemo <q>"so
               what"</q>, ampak takrat zelo hitro se znamo sklicevati po teh mednarodnih inštitucijah
               oziroma organizacijah. Takrat, ko neka organizacija to sliko pokaže nekako drugače -
               in mislim, da merila, kako so ocenjevali, so tukaj bila popolnoma jasna -, seveda
               takrat je to nepomemben element. Pa da ne bo pomote, zdaleč od tega, da bi bili v
               Vladi zadovoljni s stanjem na področju boja proti korupciji. Zdaleč od tega. Potrebno
               bo še narediti veliko in ravno ta prizadevanja in vse to, kar počnemo, počnemo zaradi
               tega, da bi se stvari premaknile in spremenile.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še besedo predlagatelj? Prosim.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Govorim zato, da bi javnost razumela in vedela, kje so temeljne dileme
               in temeljna vprašanja, in da bi se vsak lahko prepričal, kdo s svojimi predlogi ali v
               tej razpravi zamegljuje in kdo ne. Nisem namreč optimist, da bi poslanke in poslance
               Demokratov, Ljudske stranke in Nove Slovenije prepričal, da naj podprejo, čeprav bi
               bilo to skrajno korektno do vseh. Vprašanja, o katerih skupno razpravljamo in veljajo
               že od leta 1992 kot ureditev, so vprašanja nezdružljivosti opravljanja javne funkcije
               s pridobitno dejavnostjo, vprašanje prejemanja daril in vprašanje prijavljanja
               premoženja. Od leta 1992 imamo ta vprašanja urejena in obravnavala jih je posebna
               parlamentarna komisija o nezdružljivosti opravljanja javne funkcije s pridobitno
               dejavnostjo. V tem okviru, veste vsi, ni bil ugotovljen noben primer kršitve. Jaz ne
               trdim, da je kršitev obstojala, ampak noben primer kršitve ni bil ugotovljen. Bila je
               pa, vsaj v letih 2002, 2004, intenzivna kritika takratne opozicije sedanjih
               koalicijskih strank Demokratov, Nove Slovenije in Ljudske stranke o tem, da je pravna
               ureditev problema protikorupcijskega delovanja nezadostna in da je treba to področje
               na novo urediti, da bi preprečilo ali pa zagotovilo možnosti preprečitve koruptivnih
               ravnanj predvsem v oblastnih organih. Spomladi leta 2004 je bil takrat sprejet Zakon
               o preprečevanju korupcije, ki je poleg vprašanj daril, nezdružljivosti in
               prijavljanja premoženja na približno enak način uredil tudi nekatera druga vprašanja,
               predvsem je uredil vprašanje, poročilo o integriteti - skratka, posebnih programov,
               ki so jih morali sprejeti vsi državni organi in lokalne skupnosti in v njih
               predvideti, kje obstoja nevarnost koruptivnega ravnanja; sprejel je opredelitev za
               poseben neodvisen organ, ki ne bo več deloval v okviru Vlade, ampak ga bo imenoval
               Državni zbor; in temu se po domače reče Kosova komisija. Dve leti je takšen organ
               obstojal, dokler ni prišlo do spremembe oblasti, dokler ni takratna koalicija prišla
               na oblast in ugotovila, da ji takšen samostojen in neodvisen organ ne odgovarja in da
               je za to treba spremeniti zakon. In takratni predlagatelji zakona so predlagali
               vrnitev na staro stanje do leta 2004 - samo parlamentarna komisija, ki bo ugotavljala
               vprašanje sprejemanja daril, nezdružljivost opravljanja funkcije z drugim delom, ki
               pomeni pridobitno dejavnost, in vprašanje premoženjskega stanja. Vrnili smo se, to
               kar je rekel kolega Kumer, skratka, leta 2004 ponovno na stanje v letu 1992 - in
               nismo predvideli več nobenega organiziranega protikorupcijskega delovanja. Zopet ta
               zakon je bil sprožen ustavni spor. Ustavno sodišče je ugotovilo, da je v delu, ki
               zadeva pristojnost parlamentarne komisije, ki lahko preučuje darila, premoženjsko
               stanje in nezdružljivost ne samo za parlamentarce in tiste, ki so na nek način
               soodvisni, zakonodajno vejo oblasti - tudi za nekatere druge, deloma je bilo najprej
               govora o pravosodju, pa je bil zadnji dan praktično v razpravi izključeno, ampak za
               lokalno upravo, samoupravo, pa še koga, ki ne spadajo zraven, je Ustavno sodišče
               ugotovilo, da je določba neustavna, jo je razveljavilo, hkrati je predvidelo, da se
               načrti integritete začasno ustavijo in se jih ne izvaja, v ostalem pa je reklo, da
               določbe niso sporne ustavno, vendar ni reklo, da smejo ali ne smejo biti. Nikjer ni
               govorilo o tem, da bi bila samostojna in neodvisna komisija protiustavna, da je zakon
               ne bi smel predvideti, da ne bi smela delovati. Ker je v zakonu, ki ga je Ustavno
               sodišče presojalo, več ni bilo, ker jo je ta Državni zbor z večino treh koalicijskih
               strank - da sem spet precizen, Demokratov, Ljudske in Nove Slovenije ukinil, ker je
               ni želel, da bi na ta način delovala. To je bilo stanje leta 2006, ko smo res
               poslanke in poslanci Socialnih demokratov vložili Zakon o razveljaviti zakona o
               nezdružljivosti opravljanja javne funkcije s pridobitno dejavnostjo z željo, da v
               celoti stopi v veljavo star Zakon o preprečevanju korupcije, ki nikoli ni bil
               razglašen za protiustavnega, nobena njegova določba ni bila razglašena za
               protiustavno in da se ta zakon dograjuje, ne pa, kot je takrat že formalno najavila
               Vlada, se išče rešitve zgolj in samo v prilagoditvi pristojnosti parlamentarne
               komisije samo za parlamentarce, skratka za zakonodajno in izvršno in upravno vejo
               oblasti, ne pa za pravosodje, Računsko sodišče in da poenostavim druge. Ta zakon je
               večina parlamentarna zavrnila, zaradi tega smo potem na pobudo in na pripravo
               komisije za preprečevanje korupcije v nekaterih parlamentarnih strankah Socialnih
               demokratov, Ljudske stranke, Zares in DeSUS-a vložili nov predlog zakona. Pri čemer
               želimo z novim predlogom zakona ohraniti vprašanja, ki so vezana na darila, na
               prijavljanje premoženja in nezdružljivost na enak način, kot približno to velja že 15
               let. Hkrati utrditi možnost posebne protikorupcijske komisije, načrtov integritete,
               kar je bilo v prejšnjem zakonu iz leta 2004, in uveljaviti še nekatera nova poglavja
               in ureditve, ki jih doslej ni bilo - lobiranje, varovanje prijaviteljev in še
               nekatera vprašanja.</p>
               <p>Govoriti o tem, da je to zloraba ustave, je čista izmišljotina in debela laž.
               Ustavna odločba se da uresničiti na različne načine in nihče mi ne bo rekel, da je
               uresničitev možna samo skozi neposredno izvedbo izrecne zahteve, ki jo ima odločba
               Ustavnega sodišča zaradi pristojnosti parlamentarne komisije za nadzor. Možno je tudi
               na druge načine. In zato to govoriti, ni res. Res pa je, da želimo mnogo širše kot
               zdaj urediti vprašanje protikorupcijskega delovanja. Želimo, da bi še naprej
               obstajala protikorupcijska komisija kot samostojen in neodvisen organ, vendar na novo
               oblikovana in z drugačno sestavo, da ne bi rekli, da je to komisija, ki ni dovolj
               pluralno in preko različnih interesov sestavljena. Začela bo tudi kmalu delovati, ker
               ob poteku mandatne dobe sedanje komisije, to bo pa čez pol leta ali nekaj takšnega,
               bo na novo imenovana komisija. Če je problem v tem, da deluje še sedanja komisija je
               v prehodnih določbah, če bi to potrdili, možno tako najti tudi drugačne roke za
               delovanje; in to ne bi smel biti noben poseben problem. Res pa je, da menimo, da v
               trenutku, ko bo - in mene veseli, da je Vlada danes to najavila - , da bo parlament
               ratificiral resolucijo Združenih narodov proti korupciji, potem bo naša obveznost
               imeti samostojen in neodvisen organ. Mi pač trdimo, da to parlamentarna komisija ni,
               ker se ukvarja samo z vprašanji premoženja, daril in nezdružljivosti, pa še to bo po
               predlogu Vlade delovna na drug način urejeno, ampak da rabimo za protikorupcijsko
               delovanje posebno neodvisno komisijo, ki ima strokovno-političen značaj.</p>
               <p>Mi smo imeli pred tremi, štirimi meseci, nekaj kolegic in kolegov je bilo na
               razgovoru, predstavnike iz britanskega parlamenta, iz Irske, ki urejajo to vprašanje.
               Bilo izrecno rečeno - tam so po položaju predsednik računskega sodišča, predsednik
               vrhovnega sodišča, včasih je bil tudi predsednik parlamenta - pa so potem rekli, da
               to njegovi funkciji ne odgovarja in da naj bo generalni sekretar - tisti, ki
               nepolitično presojajo takšna možna ravnanja. Zato je naše trdno prepričanje, da ni
               prišlo v delovanju sedanje opozicije plus DeSUS-a do nobenega preobrata. Mi ves čas,
               odkar smo v opoziciji, zahtevamo, da se ohrani sistem protikorupcijskega delovanja na
               način, kot ga je opredelil Zakon o preprečevanju korupcije, ki ste ga vi, vladna
               večina, ta trenutek ne vem ali z DeSUS-om ali ne, ampak mislim, da brez DeSUS-a,
               razveljavili in sprejeli Zakon o nezdružljivosti opravljanja javne funkcije s
               pridobitno dejavnostjo. To si priznajte in povejte, da niste želeli imeti
               protikorupcijske komisije kot samostojnega in neodvisnega organa. Niste želeli, da bi
               se proučevala in preprečevala tudi druga vprašanja, ampak da bi ta komisija delovala
               tako kot od leta 1992 do 2004, ko ni v 12-ih letih naredila nič. Imela je trikrat,
               štirikrat na leto sejo, mi smo pisali poročila, dala jih je v kuverto zapečateno, če
               je kdo pozabil ali ni hotel mu je poslala opomin, ni imela nobenih sankcij in tudi
               tistemu, ki po opominu ni poslal, se nič ni zgodilo. To je bila situacija do leta
               2004 in takšno situacijo bi vi ponovno želeli, zato ne pristajate na to, da se
               sprejme zakon, ki je predlagan. Jaz pričakujem, da mogoče bo razjasnitev teh
               temeljnih vprašanj le pri kakšnem od vas prispevala k temu, da se bo ob glasovanju
               premislil. Povem pa izrecno, ali ponavljam to, kar je rekel kolega Kumer: pri tem se
               sklicevati na finančna sredstva in na obremenitev je pa res cinizem prve vrste. Za
               nekaj milijonov evrov, ki bi bili potrebni za delovanje te komisije, bi bilo
               poplačano nekajkrat z vsem, kar bi komisija preprečila in odkrila. Jaz verjamem, da
               gre vam na živce, po domače rečeno, ko poslušate oziroma berete splošna mnenja, ki
               jih glede posameznih ravnanj daje komisija. Tudi meni gre kdaj na živce, pa rečem:
               <q>"No, spet so nekaj odkrili!"</q> Samo na ta način se dajejo splošne usmeritve za
               delovanje, ker ta splošna mnenja ne predstavljajo še nobene konkretne sankcije razen
               osveščanje vsakega od nas, da počasi razmišlja, da korupcija ima mnoge lovke in mnoga
               ravnanja, ki jih kaže preventivno preprečevati. Vse drugo bo delovanje pristojnih
               pravosodnih organov od ovadbe, prijave oziroma obtožbe, sojenja - če bo. To se je
               delalo prej in to se lahko dela tudi sedaj in zaradi tega ne potrebujemo posebno
               komisijo.</p>
               <p>Jaz pričakujem, da bomo morda le ponovno razmislili o tem vprašanju. In kot so moje
               kolegice in kolegi, sopredlagatelji rekli, če je pri tem kakšno vprašanje, ki ga je
               treba spremeniti, smo odprti. Če je 19. člen sporen in pomeni poseganje v
               pristojnosti sodišča, smo odprti. Če je problematično, da bi komisija bila
               prekrškovni organ, smo odprti. Kaj drugega pa kot konkretna pripomba k obstoječemu
               tekstu ni bilo povedano. In če bi vse ostalo bilo ustrezno, bi lahko takšen predlog
               podprli. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključili smo razpravo vseh, ki so bili prijavljeni. Ker pa je čas za
               razpravo še ostal, v skladu s prvim odstavkom 71. člena Poslovnika Državnega zbora
               sprašujem, ali želi še kdo razpravljati? Prijava teče. Gospa Breda Pečan, imate
               besedo. Povedal bi še to, vsak razpravljavec ima na voljo 5 minut.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa za besedo. Rada bi povedala še nekaj argumentov k temu, da bi bilo vseeno
               dobro ta zakon sprejeti kot dobro podlago za nadaljnje delo z njim. Vrata so odprta
               in pripravljeni smo na pogovor, predvsem seveda z Vlado Republike Slovenije, tako da
               ne bi pritrdili, predvsem da Vlada ne bi pritrdila trditvam nekaterih poslancev, da
               gre pri našem predlogu zakona za obravnavo problematike preganjanja korupcije, v boju
               proti korupciji ne za vsebino, ampak za osebo. Ravno obratno. Slišali ste, da ta
               zakon predvideva ponovno oziroma imenovanje nove komisije za preprečevanje korupcije,
               ki je tudi popolnoma drugačna in na drugačen način sestavljena kot pa dosedanja
               komisija. In da nikakor nismo tisti, ki bi za vsako ceno in predvsem ne zaradi samega
               imena branili sedanjo sestavo komisije. Prepričani smo, da je ta zakon bistvena
               izboljšava Zakona o preprečevanju korupcije, da pa ni niti od daleč primerjave z
               zakonom, ki je bil sprejet lansko leto in ga je Ustavno sodišče delno razveljavilo,
               niti od daleč. Jaz sem bila v prvem mandatu tega Državnega zbora poslanka in se dobro
               spomnim, na kakšen način je funkcioniral Zakon o nezdružljivosti opravljanja javne
               funkcije s pridobitno dejavnostjo. Bil je dejansko tisto, kar smo poslušali v
               razpravi ob sprejemanju sedanjega zamrznjenega zakona, namreč, da je to brezzobi
               tiger. Komisija za preprečevanje korupcije je s svojimi ravnanji, svojimi mnenji,
               tudi s svojimi prijavami na Državno tožilstvo, ki, moramo poudariti, nikakor ni
               neodvisen organ, zaradi tega, ker državne tožilce imenuje Vlada in ne Državni zbor.
               In tudi opazili smo, kako Generalno državno tožilstvo ravna v posameznih zadevah, ki
               jih prijavlja Računsko sodišče ali Komisija za preprečevanje korupcije. Ponavadi
               končajo stvari nekje globoko v predalu, tako kot recimo tudi prijava varuha
               človekovih pravic tik pred koncem njegovega mandata. Tako lahko rečem, da tudi
               izgovarjanje na to, da bodo svojo funkcijo prevzeli Računsko sodišče in Ustavno
               sodišče, je ob tem, koliko dela ima Računsko sodišče, koliko dela ima in kako
               preobremenjeno je Ustavno sodišče, je čista farsa govoriti o tem, da bo ta zakon,
               zakon, ki ga Vlada pripravlja, z za mene še vedno nedopustno zamudo, in tudi dejstvo
               je, da pod pritiskom javnosti oziroma dejstva, da je že v proceduri Zakon o
               integriteti v javnem sektorju, ki bistveno boljše obravnava problematiko korupcije
               kot pa samo z lepotnimi popravki popravljen, jaz ne morem drugega izraza uporabiti,
               kot smešni, farsični zakon, ki ga je sprejela nenavadna naveza večjega dela koalicije
               in dela opozicije lansko leto. Jaz sem prepričana, da bi koalicijski poslanci morali
               vendarle se še enkrat posvetovati s predstavniki Vlade in se vprašati, ali je bolje,
               da Slovenija obdrži obraz pred lastno, domačo in tudi tujo javnostjo, ali bo Državni
               zbor znova slepo šel po poti ponižnosti in brezpogojne pokornosti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Zvonko Černač, prosim.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa, gospod podpredsednik. Jaz sem v razpravi poudaril in po tistem ponovno
               slišal nekako razpravo v tem smislu, <q>"mi želimo to področje urediti, vi ga pa ne
               želite"</q>. Jaz sem večkrat poudaril, da na tem področju, če na katerem, ne gre za vaše
               in naše. Konec koncev tudi v tem predlogu zakona, ki ga predlagate, piše funkcionarji
               po tem zakonu so poslanci, člani Državnega sveta, predsednik republike, predsednik
               Vlade, ministri, državni sekretarji, sodniki Ustavnega sodišča, državni tožilci,
               guverner Banke Slovenije, varuh človekovih pravic, funkcionarji v službah Državnega
               zbora in tako naprej, funkcionarji samoupravnih lokalnih skupnosti. To so ljudje s
               celotnega političnega spektra, iz vseh političnih opcij in tudi nekateri ne pripadajo
               nikomur. Se pravi, problem, ki ga urejamo, je splošen problem in tega mislim, da se
               moramo zavedati. Imam pa občutek, da nekateri pa nekako imajo nek cmok v grlu, češ, v
               letu 2004 se je zaradi opozarjanja na pojav korupcije in klientelizma zgodila
               sprememba oblasti. In imam občutek, da bi nekateri predvsem v vrstah SD radi s tem,
               ko bi kar vse počez okarakterizirali za lopove, ta vzorec ponovili. To pa ni v redu.
               To je slabo. Ta konkreten primer, ki je bil danes izpostavljen, sedaj ga lahko
               imenujem bivšega poslanca kolege Pavla Ruparja, govori o tem. Kolega Pavel Rupar je
               naredil visoko moralno dejanje, ko je odstopil. Mislim, da ni bilo potrebe, da bi to
               naredil, vendar je treba ob tej priliki glede na ta natolcevanja, ki se dogajajo,
               povedati. Občina Tržič je zadolžena za 2,7 milijona evrov. V skladu z zakonskimi
               limiti, zadolžena je za tiste investicije, ki pomenijo izboljšanje socialne, družbene
               in komunalne infrastrukture na njenem območju. Stanovanje, ki mu je očitano, je kupil
               pošteno, z lastnimi sredstvi in s kreditom. Prijava tožilstvu s strani Kosove
               komisije je bila na tožilstvu ovržena, ker ni bilo znakov kaznivega dejanja. Toliko o
               tem. Sedaj pa, ker že govorite o teh zadevah in ker ste se spravili na eno minormno
               stvar, ki nima nobene zveze s pojavom korupcije. Kdo pa so tisti, tako imenovani
               tajkuni, ki so izkoristili, kot pravite, čas tranzicije? Pa jaz ne govorim, da so
               storili kaj nezakonitega in protizakonitega, ampak med lastniki BTC-ja, Viator
               Vectorja, če hočete posameznih trgovskih verig itn., zares ne najdem nobenega, kot vi
               pravite, naših. Zares pa najdem nekatere, ki se zares zelo dobro poznajo z nekaterimi
               tudi v tej hiši. Zares. Tako da, mislim, da na tak način se tega problema ne bomo
               pametno lotili oziroma ga ne bomo na pameten način uredili. Mene ne, spoštovani
               kolegi, nič ne motijo načelna mnenja. Popolnoma nič. Jaz jih preberem. Moti me način,
               na kakšen način se stvari delajo, moti me, da so v smislu problematiziranja
               izpostavljeni predvsem posamezniki z ene določene strani. Poglejte, kaj tukaj piše.
               Ne bom imenoval oseb. Župan v dopisu poziva vodstva javnih zavodov, da v poslovanju z
               odvetniškimi pisarnami in notarji izvedbo tovrstnih storitev zaupajo odvetniškim
               družbam oziroma odvetnikom in notarjem, ki jih je navedel v njegovem dopisu. Potem pa
               je načelno mnenje, da taka generalna usmeritev ni ravnanje, ki bi izpolnjevalo znakov
               korupcije v smislu, ki sem ga prej prebral. Če se to mnenje ne bi pisalo, upoštevajoč
               ime in priimek, vprašanje, če bi bilo tako. Vprašanje, če bi bilo ime tega župana in
               ne nekega župana z Obale. Ali pa kogarkoli tretjega. To je problem. Da ne govorimo,
               da plačilo izvajalcev za hudourniška dela predstavlja element korupcije, ker so bila
               plačana dela, ki niso bila izvršena. Jaz sem sedajle v primeru teh poplav povedal, da
               se ne bo ponovno zgodilo to, kar se je zgodilo po nekaj letih, ko so se
               problematizirala plačila del, ki so jih bila posamezna podjetja dolžna izvršiti
               takrat, ko ni bilo nikogar, ki bi si upal na ogrožena območja. Upam, da se to ne bo
               ponovilo. Taka načelna mnenja, spoštovane kolegice in kolegi, me pa resnično motijo
               in iritirajo, ker ne pripomorejo k razčiščevanju pojavov, ki so rak rana vsake
               družbe. In samo za to gre. In ko sem v razpravi povedal, da predlog zakona ob
               najboljši volji tega ne rešuje, je bil to temeljni argument <gap n="..."/><stage>/Opozorilni znak za
               konec razprave./</stage><gap n="..."/> in temeljna usmeritev, zakaj takšnega predloga ne morem podpreti.</p>
               <p>Jaz bi bil vesel, da Ustavno sodišče ne bi razveljavilo tiste določbe, ki je rekla,
               da vse premoženje vseh javnih funkcionarjev je javno.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Aleš Gulič, imate besedo.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Hvala lepa, gospod predsedujoči.</p>
               <p>V času razprave danes je bilo pravzaprav slišati marsikaj zanimivega, od tega, da je
               seveda korupcije veliko, da jo je malo, ampak v bistvu nobenih številk pa vendarle ni
               bilo predstavljenih. Jaz vam priporočam, da greste na spletno stran Komisije za
               preprečevanje korupcije in si ogledate kakšne so zdaj te zadeve v Sloveniji. Za leto
               2006 je bila opravljena neka anketa, kjer so povprašali predvsem odgovorne osebe v
               firmah, podjetjih - velikih, malih in srednjih, kako se jim zdi, da je s korupcijo.
               Rezultate so primerjali tudi z letom 2002 in 2004. Tukaj je seveda evidentno, da je
               bil občutek o tem, koliko je korupcije v Sloveniji, leta 2002 nekaj manjši, kot je v
               letu 2006, in seveda bistveno manjši, kot je bil v letu 2004. Se pravi v letu 2004 se
               je na nek način ta fama o tem, koliko je tega v Sloveniji, vzpostavila in delovala.
               Ali je delovala tako ali drugače, niti ni bistveno.</p>
               <p>Ampak če greste dobro pogledat potem še druge rezultate iz te ankete, ki je bila
               opravljena med firmami, boste videli, da še vedno obstaja na nek način občutek, da so
               koruptivni čisto vsi javni uslužbenci - tako o tem meni 2% povprašanih v malih
               podjetjih, v srednjih - 4%, da počne to recimo le nekaj javnih uslužbencev, jih meni
               40%. Ko pa so bili ti ljudje povprašani o tem, ali vedo to iz lastne izkušnje ali
               vedo to iz pripovedovanja ali medijev, pa se vidi, da iz lastne izkušnje zelo, zelo
               malo. Da večino zadev vedo iz pripovedovanja ali iz medijev.</p>
               <p>Ampak kakorkoli že. Ta raziskava govori predvsem o tem, da je ozaveščenost o tem, da
               korupcija v Sloveniji obstaja in da je seveda prav gotovo ena pomembnejših nalog ali
               veliko bolj pomembna naloga kot ugibanje o tem, je da se te zadeve preprečujejo.
               Preprečujejo se pa najbolje očitno na način z neodvisno od vseh vej oblasti,
               neodvisno komisijo. Tako se je pokazalo do zdaj. Vse drugo je bilo prej pravzaprav
               slabše. Tista komisija, ki je obstajala v okviru parlamenta, je očitno bila ne samo
               brezzobi, ampak tudi breznogi in tudi še brezdlakavi tiger. Se pravi, nič ni bilo od
               nje. Kasneje se je seveda tako imenovana Kosova komisija bolj potrudila, čeprav
               seveda so ji pa vseskozi metali tudi polena pod noge. Se zelo dobro spomnim, dva, tri
               mesece po njenem delovanju je bilo očitano, da v zadnjih petih letih ni ničesar
               naredila, kar je seveda popolna neumnost, še danes nima pet let. Ta predlog zakona o
               integriteti v javnem sektorju, mislim, da je dobro, da ga podprete, ker prinaša vrsto
               rešitev. Sem pa seveda še vedno prepričan, da se da v razpravi, se pravi, do drugega
               branja marsikaj izboljšati, ne samo da se na nek način zmanjša pojave, iz katerih bi
               seveda lahko govorili o nepotizmu, klientelizmu, korupciji, ampak tudi tiste, pri
               katerih lahko govorimo o izsiljevanju, ko tisti, ki naj bi bil koruptiven, ničesar ne
               dobi, ampak mu je pa obljubljeno, da se mu ne bo nič zgodilo, če bo ubogal. Tudi
               takšne primere imamo. Priporočam kolegom iz vseh strank, očitno, ker vse nas skrbi
               korupcija, da to podpremo in seveda gremo potem naprej. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Dimitrij Kovačič, prosim.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Predlagatelj je v zaključni besedi povedal, da
               predstavlja obravnavani zakon uresničevanje odločbe Ustavnega sodišča.</p>
               <p>Jaz trdim, da temu ni tako. Obravnavani zakon ne predstavlja uresničevanja odločbe
               Ustavnega sodišča. Uresničevanje odločbe Ustavnega sodišča predstavlja tisti predlog,
               ki bo upošteval navodila Ustavnega sodišča in bo Zakon o nezdružljivosti funkcij
               opravil oziroma spremenil tako kot je povedalo oziroma naročilo Ustavno sodišče. To
               ne pomeni, da ni možno obravnavati in sprejemati tudi popolnoma novega zakon, tudi
               takšnega, kot ga je skupina predlagateljev vložila v proceduro, ampak to ne pomeni,
               da gre za uresničevanje odločbe Ustavnega sodišča, to je nekaj drugega. Ta Državni
               zbor, kot sem že prej povedal, je sprejel Zakon o nezdružljivosti funkcij. Popolnoma
               logično in naravno je, da poskuša ta Državni zbor ta zakon pripeljati do konca in ga
               sprejeti takšnega, kot je bil, s tem, da se vgradijo tudi tiste spremembe in
               popravki, kot jih je narekovalo Ustavno sodišče v svoji odločbi. Možno je, da se temu
               odreče in da gre v obravnavo in sprejem nekega popolnoma novega zakona. To je možno.
               Ampak ni pa to uresničevanje odločbe Ustavnega sodišča. Uresničevanje te odločbe pa
               je, da zakon, ki ga je ta Državni zbor sprejel, tudi dokončamo do konca. In ne
               razumem, zakaj nekateri ne morete sprejeti tega, da se naredi to, kar je naročilo
               Ustavno sodišče. Zakaj za vsako ceno iti po neki drugi poti, kar je sicer možno?
               Ampak Državni zbor je takrat, ko je sprejel ta zakon, sprejel ta zakon in dajmo zdaj
               to dokončati, kot je treba.</p>
               <p>Ko pa govorimo o tako poveličevani neodvisnosti komisije za preprečevanje korupcije,
               kar smo danes večkrat slišali. V zakonu, ki bo zelo kmalu prišel v proceduro, s
               katerim se bo potem tudi to, kar je Ustavno sodišče naložilo, uresničilo, nadomešča
               protikorupcijsko komisijo Računsko sodišče. Zakaj mislite, da Računsko sodišče pa ni
               neodvisen organ in Računsko sodišče ne bo moglo učinkovito, strokovno, neodvisno in
               samostojno opravljati tega, za kar nekateri trdite, da samo protikorupicijska
               komisija opravlja kot najbolj neodvisen od vseh in najbolj samostojen organ? Ali
               dvomite, da je Računsko sodišče takšen organ: neodvisen, samostojen in strokoven? Jaz
               bi trdil nasprotno. Bolj je za pričakovati, da bo Računsko sodišče bolj strokovno
               obravnavalo in reševalo zadeve, za katere bo pristojno, za tiste zadeve, ki jih je do
               sedaj protikorupcijska komisija obravnavala. Po mojem trdnem prepričanju je tudi
               Računsko sodišče bolj neodvisen in bolj samostojen organ. Zakaj temu nasprotujete?</p>
               <p>Zato bi še enkrat povedal, da dajmo v Državnem zboru zaključiti proceduro tako, da
               zakon o nezdružljivosti funkcij dokončamo in da ga popravimo v tistem delu, kjer ga
               je potrebno popraviti in spremeniti, kot je naložilo Ustavno sodišče. In ta zakon, ki
               je danes v obravnavi, pa ugotovimo, da ni sposoben<gap n="..."/> Volja po moje je, da dokončamo
               tisto in do takrat ta zakon ni primeren za nadaljnjo obravnavo na Državnem zboru.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa. Moram reči, da iz žilnih pet predstavniki koalicije razlagajo, kako je
               treba ta zakon zavreči in kako je treba sprejeti zakon, ki je trenutno na spletni
               strani, ki pa ima stališča same Zakonodajno-pravne službe jasno navedene, ima vrsto
               pripomb, tako glede tega, kakšna naj bi bila vloga Ustavnega sodišča pri nadzorovanju
               premoženja funkcionarjev kot seveda glede vloge Računskega sodišča. Zanimiv je
               odgovor Ministrstva za javno upravo. Ministrstvo pravi tako nekako, da je z vidika
               Zakonodajno-pravne službe sporen nadzor nad zasebno sfero posameznikov. <q>"Strinjamo
               se"</q>, Ministrstvo za javno upravo pravi, <q>"da rešitev po tej nalogi opravlja Računsko
               sodišče, ni sistemska, vendar ne vidimo razloga, da se takšna ureditev"</q><gap n="..."/> ne bi
               uveljavila in tako dalje. Gospodje iz Vlade, gospodje iz vladajoče koalicije!
               Protikorupcijska komisija je komisija, ki jo poznamo v anglosaksonskem svetu, kjer je
               zelo pomembno vprašanje, ali je na protikorupcijski komisiji ekipa, ki je sposobna
               oblikovati pravi obrazec in ta obrazec tudi kontrolirati. In tu je srž problema. Vse
               delovanje raznih, če hočete, predvsem parlamentarnih nadzornih teles pač ni odigralo
               svoje vloge. Zato imajo v vrsti držav urade, komisije, ki se s tem ukvarjajo. In,
               poslanci, zakaj je to za vas sporno? Zakaj je za poslance vladajoče koalicije, z
               izjemo DeSUS-a, sporno, da bo nekdo gledal v obrazec, ki ga je oblikoval, in ga tudi
               ustrezno nadziral? Zakaj je za vas sporno, da se registrirajo lobisti? Bi vsaj
               vedeli, da je za posel Patria Rotis bil nek lobist. Ne pa da šele skozi dokumente, ki
               so vsi označeni z interno, zaupno, ugotavljamo, ja, zgleda, da je bilo res nekaj
               lobistov, ki so bili na sestankih pri raznih predsednikih in tako naprej.</p>
               <p>In še na koncu to, kar je bilo povedano okoli našega poslanskega kolega Ruparja. Če
               se bo pokazalo, da je še kateri od funkcionarjev pridobil premoženjsko pravico ali
               premoženjsko upravičenje, pa le-ta ni bila prijavljena protikorupcijski komisiji, bom
               pričakoval, da bo naredil enako, kot je naredil kolega Rupar. Tu se strinjamo.
               Verjamem pa, da njegov sedanji naslednik, župan občine Tržišč, gospod Sajovic, ima
               kar veliko problemov s čiščenjem in prevzemanjem obveznosti za nazaj.</p>
               <p>Če sprejmemo Zakon o integriteti v javnem sektorju, če se zavedamo dejstva, da
               lobisti so, da potencialen vpliv na neracionalno, netransparentno porabo javnega
               denarja s strani ljudi, ki imajo vzvode moči, obstaja, če za to potrebujemo
               dosedanjih 99 in, upam, še nekaj naslednjih 50, 100 mnenj na leto, in če so ta
               načelna mnenja napotila funkcionarjem, česa naj ne delajo, potem verjamem, da bo v
               Sloveniji korupcije manj. Do takrat, ko pa Vlada zapiše, <q>"no, ja, to pač naj opravlja
               Računsko sodišče,"</q> ki za to ni ne usposobljeno, ki za to nima niti ustreznih ustavnih
               pooblastil, je možno samo dvoje - ali se bo sedaj Računsko sodišče nehalo ukvarjati z
               nadzorovanjem več kot 3.000 oseb javnega prava, ki uporabljajo javni denar, in se bo
               ukvarjalo s 5.000 funkcionarji. Sedaj se protikorupcijska komisija ukvarja s 5.000
               funkcionarji. In teh 5.000 funkcionarjev je tako močno lobistično organiziranih, da
               so najprej s pomočjo opozicije pod B to komisijo razveljavili, sedaj pa s pomočjo
               vladajoče koalicije, minus DeSUS, želi zavrniti dober zakon in dati v proceduro
               zakon, za katerega niti Zakonodajno-pravna služba Vlade Republike Slovenije misli, da
               ni ustrezen. To je situacija, ampak seveda, kot je rekel gospod Kovačič
               <gap n="..."/><stage>/Opozorilni znak za konec razprave./</stage><gap n="..."/> bodo že naši državni tožilci ugotovili,
               ali je kaj narobe ali ne. Če pa ne, bomo pa v naslednjemu mandatu seveda ustanovili
               komisijo, ki bo preverjala njihovo delovanje. Mislim, da je zakon dober, se ga pa
               seveda bojite začeti uresničevati<gap n="..."/><stage>/Izklop mikrofona./</stage><gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še predstavnik vlade. Izvolite prosim.</p>
            </sp>
            <sp who="SDZ4:MaroltRobert">

               <speaker>ROBERT MAROLT:</speaker>

               <p>Hvala lepa, gospod podpredsednik za besedo. Spoštovane poslanke, spoštovani poslanci.</p>
               <p>Omenjena je bila ratifikacija konvencije Združenih narodov proti korupciji. Izrecno
               bi vas sedaj seznanil, da je Ministrstvo za zunanje zadeve v sodelovanju z
               Ministrstvom za pravosodje in tudi Ministrstvom za javno upravo pripravilo predlog
               zakona o ratifikaciji konvencije Združenih narodov proti korupciji. Ta predlog zakona
               bo v skladu s poslovnikom Vlade poslan v medresorsko obravnavo in v usklajevanje ter
               sprejem na Vlado v prihodnjih dneh oziroma bližnji prihodnosti.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite prosim, kaj želite? <gap n="..."/><stage>/Oglašanje v ozadju, slaba slišnost/</stage><gap n="..."/>
               Prijavo<gap n="..."/> Kot predlagatelj lahko, 5 minut, izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa.</p>
               <p>Gospod Černač govori o tem, da ob tem zakonu ni prav, da se delimo na vaše in naše.
               Jaz bi želel, da bi bilo to res. Samo argumenti, ki jih on proti tej delitvi navaja,
               so neresnični. Govori o tem, da en in drugi zakon obravnavata enake funkcionarje in
               jih našteva. Ja, tudi predsednika Računskega sodišča, tudi Ustavne sodnike. Vse to
               navaja. Ampak glede kakšne vsebine? Vi ste za zakon, v katerem bi vsebina nadzora nad
               temi funkcionarji vsemi - našimi in vašimi, obravnavala samo sprejemanje daril,
               nezdružljivost opravljanja javne funkcije s pridobitno dejavnostjo in prijave
               premoženja. Vse ostalo, kar bi naj predstavljajo potencialno možna koruptivna
               dejanja, katerih definicija je zapisana v 2. členu našega predloga zakona, tega pa za
               vaše ni, ker takšnega zakona vi ne podpirate. Zakon o nezdružljivosti opravljanja
               javne funkcije s pridobitno dejavnostjo ne obravnava koruptivnih ravnanj, nima
               posebne komisije, ne daje ji posebnih pooblastil, ne obravnava zaščite prijaviteljev
               dobrovernih, ne obravnava vprašanja lobiranja in podobno. Gre samo za tiste stvari,
               ki jih imamo 15 let brez vseh efektov urejene. In prosim, dajmo se tega zavedati, ker
               vse drugo ni res. Opredelitev za eno ali drugo rešitev je pa mogoča. Samo bodite
               iskreni in povejte - mi za to, da obstaja komisija, ki bo imela v 11. členu naštetih
               10, 15 pristojnosti, med njimi tudi dajanje splošnih mnenj, ki bo imela možnost
               dajati državnim organom prijave, državni organi bodo pa naprej ukrepali ali pa ne,
               ker tožilstvo lahko sprejme ovadbo ali jo pa zavrže, gotovo, to je njegova
               pristojnost, samo protikorupcijska komisija mora to delati, če jo imamo, sicer pa ni
               nikogar, ki bi to delal, razen rednih policijskih organov, ki marsikaj izvedo, hvala
               bogu, marsikaj ne, ker niso za to specializirani.</p>
               <p>In drugo, kar govori gospod Kovačič. Gospod Kovačič, bistvo odločbe Ustavnega
               sodišča je razveljavitev določenih določb. Bistvo cilja, ki ga Ustavno sodišče
               zasleduje, je, da neustavnih določb v zakonodaji ni več. Najbrž do sem oba soglašava.
               Metodi, kako to uresničiti, sta pa ali preko ožjega, izvršitve samo enega, dveh ali
               treh členov zakona - gospod Žnidaršič vam je malo prej povedal, kako mnogokrat
               ugotavljate, da ko se odpre zakon, je prav razen odločbe Ustavnega sodišča še kaj
               urediti. Jaz sem na kolegiju, kolega Tanko bo to vedel, ugovarjal skrajšanemu
               postopku za lovski zakon prav zato, ker sem rekel, da je Ustavno sodišče je
               razveljavilo tri člene lovskega zakona, vi jih pa spreminjate 15 ali 30. Zakaj? Pa je
               to ustavno možno. In gospod Kovačič najbrž ne bo ugovarjal, ko bom jaz rekel, da ni
               korektno in da to ne pomeni izvršitve odločbe Ustavnega sodišča, ker mu tokrat to
               vsebinsko odgovarja. Zato ugovarjati, da poleg rešitve, ki ji nasprotuje Ustavno
               sodišče, rešujemo še druge stvari, najbrž ni utemeljeno.</p>
               <p>In zdaj še ena stvar, kjer je tudi nekorektno. Govorite o tem, saj bo zdaj po novem
               Računsko sodišče kot popolnoma samostojen in nepristranski visokostrokoven organ
               ugotavljalo določene stvari. Res je, ugotavljalo jih bo, samo poglejte kaj,
               ugotavljalo bo samo vprašanje darila, vprašanje prijave premoženja in še nekaj, ne pa
               spet koruptivnega ravnanja. In to je tisto, na kar ne pristajate. To je koruptivno
               ravnanje in ko je poseben organ, ki o tem odloča, je zakon za vas slab. To je
               dejstvo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. O predlogu sklepa, da je predlog zakona primeren
               za nadaljnjo obravnavo, bomo v skladu s časovnim potekom seje zbora odločali danes v
               okviru glasovanj čez pol ure, to je ob 18.15. S tem prekinjam to točko dnevnega reda.
               Prekinjam sejo zbora, ki jo bomo nadaljevali ob 18.15.</p>
               <stage type="time">(Seja je bila prekinjena ob 17.43 in se je nadaljevala ob 18.16.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo sejo. Prehajamo na glasovanja zbora o
               predlogih odločitev. Poslanke in poslance prosim, da preverijo delovanje svojih
               glasovalnih naprav.</p>
               <p>Prehajamo na prekinjeno <title>29. točko dnevnega reda - obravnava predloga za
                  kandidatko za ministrico za visoko šolstvo, znanost in tehnologijo.</title>
               </p>
               <p>Prehajamo na odločanje o naslednjem predlogu sklepa: Za ministrico za visoko šolstvo,
               znanost in tehnologijo se imenuje gospa Mojca Kucler Dolinar. Glasujemo. <stage>/Aplavz./</stage>
               Ugotavljam, da je glasovalo 70 poslank in poslancev, za 48, proti 16.</p>
               <p><stage>(Za je glasovalo 48.)</stage> <stage>(Proti 16.)</stage></p>
               <p>Ugotavljam, da je gospa Mojca Kucler Dolinar imenovana za ministrico za visoko
               šolstvo, znanost in tehnologijo. Ministrici Vlade Republike Slovenije čestitam k
               imenovanju in ji želim uspešno opravljanje dolžnosti! Čestitam!</p>
               <p>Prosim novoimenovano ministrico, da v skladu s 113. členom Ustave Republike
               Slovenije priseže pred Državnim zborom.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa. Prisegam, da bom spoštovala ustavni red, da bom ravnala po svoji vesti in
               z vsemi svojimi močmi delovala za blaginjo Slovenije.</p>
               <p>Zahvaljujem se, drage poslanke in poslanci, tudi za naše sodelovanje ne le svoji
               Poslanski skupini Nove Slovenije, temveč vsem vam, s katerimi smo sodelovali v teh
               treh letih. In upam, da bomo na skupnih točkah sodelovali tudi naprej. Hvala lepa!
               <stage>/Aplavz./</stage></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ker je bila poslanka gospa Mojca Kucler Dolinar imenovana za ministrico za visoko
               šolstvo, znanost in tehnologijo, v skladu s 14. členom Zakona o poslancih začasno ne
               more več opravljati poslanske funkcije. O tem bom takoj obvestil Državno volilno
               komisijo in jo zaprosil, da zboru sporoči, kateri kandidat bo v skladu s 14. členom
               Zakona o poslancih nadomestil navedeno poslanko. Na podlagi obvestila Državno volilne
               komisije bo Mandatno-volilna komisija Državnega zbora pripravila poročilo in
               predlagala potrditev mandata ter o svoji ugotovitvi poročala zboru. S tem zaključujem
               to točko dnevnega reda.</p>
               <p>Nadaljujemo s <title>prekinjeno 24. točko dnevnega reda - to je s prvo obravnava
                  Predloga zakona o integriteti v javnem sektorju.</title> Prehajamo na odločanje o
               naslednjem predlogu sklepa. Predlog zakona o integriteti v javnem sektorju, prva
               obravnava je primeren za nadaljnjo obravnavo. Glasujemo. Vidim roko. Obrazložitev
               glasu v imenu poslanske skupine. Prijava teče. Gospod Aurelio Juri. <stage>(Ne, se
               odpoveduje.)</stage> Gospod Bogdan Barovič. Izvolite prosim, v imenu poslanske skupine.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Jaz predlagam kolegicam in kolegom, da v prvi obravnavi, tako kot
               Slovenska nacionalna stranka, ki bo podprla predlog zakona, podprete ta predlog tudi
               vi. Še vedno je čas, da se oblikuje natančno, da bo jasno vsem nam, kaj je prav in
               kaj ni. In kasneje v drugi obravnavi lahko še marsikaj dorečemo. Kolegice in kolegi,
               če vam je res do poštenosti, iskrenosti, protikoruptivnosti, in ne bom našteval še
               vsa ta načela, pričakujem, da v tej fazi sprejemanja zakona bo Državni zbor izrazil
               svojo voljo, da res ima namen boriti se proti korupciji z neodvisno komisijo, kot jo
               zahteva OECD. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo v svojem imenu? Prijava teče. Gospod Aleš Gulič, izvolite.
           </p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani in cenjeni! Jaz bom predlog zakona vsekakor podprl, ker prinaša rešitve,
               ki bodo prav gotovo uspešno omejevale koruptivne položaje, položaje, v katerih bi
               lahko prišel do izraza nepotizem, v katerih bi lahko tudi preprečevali
               klientelistične pobude na različnih ravneh. Predlog zakona je dober tudi zaradi tega,
               ker zelo jasno pove, da imajo poklicni funkcionarji zelo, zelo omejeno možnost
               drugega dela in nepoklicni zelo, zelo omejeno prepoved do drugega dela. To je zadeva,
               zaradi katere se je pravzaprav sprožilo v tem Državnem zboru kar nekaj nepotrebnih
               prepirov. Zdaj so stvari jasne. Obenem pa ta zakon prinaša tudi rešitve, ki so se
               pokazale, oziroma rešitve za probleme, ki so se pokazali tudi v letošnji predvolilni
               kampanji, se pravi, veliko bolj jasno določa obnašanje v tem času in v času pred
               uradno volilno kampanjo in seveda ureja tiste zadeve, ki so vezane na lobiranje,
               <gap n="..."/><stage>/Opozorilni znak za konec razprave./</stage><gap n="..."/> ki je bilo pravzaprav zdaj čisto popolnoma
               odprto.</p>
               <p>Mislim, da je zakon primeren za prvo obravnavo in seveda že zaradi volje vseh
               poslancev, da bi korupciji stopili na prste, mislim, da ga je treba podpreti.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Breda Pečan, prosim.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa.</p>
               <p>Glasovala bom seveda za to, da bi ta zakon šel tudi v drugo branje in kasneje v
               tretje in da bi bil sprejet. Ne samo zaradi tega, ker bistveno izboljšuje trenutno še
               delujoči, vsaj v večini teksta delujoči, Zakon o preprečevanju korupcije, ampak tudi
               zaradi tega, ker sem danes slišal vsaj iz ust dveh poslancev Slovenske demokratske
               stranke, da je reševanje problematike preprečevanja korupcije, preganjanja korupcije
               v interesu vseh nas. Se pravi, če je res v interesu vseh nas, potem bi bilo koristno,
               da bi ta zakon v prvem branju potrdili kot primerno podlago za nadaljnjo obravnavo in
               da bi skupaj, ker je v interesu vseh nas politikov, državnih funkcionarjev, občinskih
               funkcionarjev, občinskih in državnih uradnikov, ki lahko vplivajo na sprejemanje
               odločitev, ki bi lahko imele koruptivni značaj, torej če je v interesu nas vseh,
               potem bi bilo dobro, da ta zakon, ki je zagotovo bistveno boljši, kot pa zakon, ki
               postopoma prihaja v Državni zbor, pregledamo, skupaj obdelamo in ga uredimo tako, da
               bo dejansko v korist naši državi Sloveniji in Slovenkam in Slovencem oziroma
               <gap n="..."/><stage>/Opozorilni znak za konec razprave./</stage><gap n="..."/> državljankam in državljanom.</p>
               <p>Toliko, zakaj bom glasovala za zakon oziroma proti sklepu, da zakon ni primeren za
               nadaljnjno obravnavo.</p>
               <p>In še nekaj, da ne pozabim. In ko sem rekla <q>"and so what"</q> gospod državni sekretar,
               sem rekla ne zaradi tega, ker mislim, da je nepotrebno razpravljati o rezultatih
               raznih raziskav različnih inštitucij, mednarodnih, državnih <gap n="..."/><stage>/Opozorilni znak za
               konec razprave./</stage><gap n="..."/> in tako naprej, ampak predvsem zaradi tega, ker smo bili s to
               zadnjo raziskavo postavljeni pred dve državi, ki sta članici Evropske unije, ki pa ne
               slovita ravno po nekoruptivnem javnem življenju.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima<gap n="..."/> Izvolite, gospod Pukšič, kaj želite? Gremo po vrsti lepo.
               Gospod Stanislav Brenčič, izvolite.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa, gospod podpredsednik. Ker bo moje odločanje drugačno, kot je bilo
               napovedano v dogovoru poslanske skupine, je prav, da obrazložim svoj glas. Jaz se ne
               obremenjujem s tem, kdo je predlagatelj oziroma kdo je zakon pripravil. Tudi se ne
               obremenjujem s tem, komu je všeč neodvisna komisija ali njen predsednik in komu ni.
               Se ne obremenjujem. Ko pa sem se poglobil v vsebino tega predloga zakona in ga
               vzporedno s tem, kaj govori mednarodna konvencija s tega področja, sem trdno
               prepričan, da je predlog zakona dober. Še dodatno pa me je prepričalo po tem, ko sem
               se spoznal z gradivom, ki ga pripravlja Ministrstvo za javno upravo. Niti najmanj mi
               ni do tega, da bi podpiral rešitve, da bo o vprašanju, ki ga tukaj obravnavamo,
               župane dobesedno oziroma bolje rečeno, z župani se izživljal zopet kakšen občinski
               svet. Daleč od tega. Predlog tega zakona je naravnan sorazmerno nevtralno, da bo
               operativen tudi takrat, ko bo nekakšna drugačna situacija, ko bo sedanji upravljavec
               te države v drugačni poziciji, ko bo razmišljal drugače. Tudi danes bi pričakoval, da
               bodo tisti, ki so v letu 2003, še bolj pa v 2004, jadrali na krilih boja proti
               korupciji, tako zastavljen zakon soglasno podprli. Jaz sem trdno prepričan, če želimo
               storiti kaj več na področju te preprečitve, ko pravimo, da je koruptivnost državna
               hiba ali slabost nekega sistema, potem zakon podprimo.</p>
               <p>Zato bom jaz predlog sklepa, ki je pozitivno naravnan, podprl z vso odgovornostjo,
               pa tudi zato, da ohrani malo lastnega dostojanstva <gap n="..."/><stage>/znak za konec razprave/</stage><gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo obrazložiti svoj glas? Gospod Pukšič, izvolite. Prosim.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsedujoči, kolegice in kolegi, predstavniki Vlade. Da ne bi
               izpadlo, da tisti, ki ne bomo podprli tega predloga zakona, da tisti se ne zavzemamo
               za preprečevanje korupcije in klientelizma. Nasprotno. V tem parlamentu smo sprejeli
               zakon o nezdružljivosti opravljanja javne funkcije, Ustavno sodišče je naložilo
               Državnemu zboru, da del tega zakona popravi, in to je tudi v pripravi. Rad bi pa
               spomnil, da težko verjamem samo v dober namen prav tega predloga zakona o integriteti
               javnega sektorja s strani opozicije, ker je bila v nekem drugem času, v leta 1994, ko
               je bila to vladajoča koalicija in je takrat, kljub temu, da je imela pred seboj tako
               poročilo policije, tožilstva, in še več, celo odločitev sodišča, pa vendarle šla
               spreminjat kazenski zakonik in zakon o kazenskem postopku, tako so nekateri, ki so
               zagrešili kazniva dejanja, bili celo obsojeni na zapor, zaradi takšne spremembe in
               zaradi takšnega sprenevedanja - in prav nekateri poslanci, ki sedite danes tu notri v
               tej dvorani, ste to naredili - , in danes so ti ljudje brez ene minute odsedeli
               kazen, ker se je spremenila zakonodaja prav tukaj v parlamentu. Še več, takrat
               oziroma nekaj let kasneje ste celo preprečili obravnavo <gap n="..."/><stage>/Opozorilni znak za konec
               razprave./</stage> dela preiskovalne komisije v parlamentu. In temu se reče tudi klientalizem
               in korupcija. Seveda na svojstven način <gap n="..."/><stage>/Izključen mikrofon./</stage><gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 70 poslank in poslancev, za je glasovalo 30,
               proti 36.</p>
               <p><stage>(Za je glasovalo 30.)</stage> <stage>(Proti 36.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na <title>prekinjeno 1. točko dnevnega reda,</title> to je na <title>vprašanja
                  poslank in poslancev.</title> V skladu s predlogom poslanke mag. Majde Potrata bo
               zbor odločal o naslednjem predlogu sklepa: Državni zbor bo na naslednji redni seji
               opravil razpravo o odgovoru predsednika Vlade gospoda Janeza Janše na poslansko
               vprašanje mag. Majde Potrata v zvezi z ukrepi za omilitev in posledic inflacije.
               Glasujemo. Navzočih je 62 poslank in poslancev, za je glasovalo 19, proti 41.</p>
               <p><stage>(Za je glasovalo 19.)</stage> <stage>(Proti 41.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Mateja Lahovnika bo zbor odločal o naslednjem
               predlogu sklepa: <q>"Državni zbor bo na naslednji redni seji opravil razpravo o odgovoru
               predsednika Vlade gospoda Janeza Janše na poslansko vprašanje dr. Mateja Lahovnika v
               zvezi z logističnim holdingom."</q> Glasujemo. Navzočih je 66 poslank in poslancev, za je
               glasovalo 22, proti 44.</p>
               <p><stage>(Za je glasovalo 22.)</stage> <stage>(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Zmaga Jelinčiča Plemenitega bo zbor odločal o
               naslednjem predlogu sklepa: <q>"Državni zbor bo na naslednji redni seji opravil razpravo
               o odgovoru predsednika Vlade gospoda Janeza Janše na poslansko vprašanje gospoda
               Zmaga Jelinčiča Plemenitega o odnosu Vlade Republike Slovenije do vstopa Republike
               Hrvaške v Evropsko unijo."</q> Glasujemo. Navzočih je 67 poslank in poslancev, za je
               glasovalo 13, proti 48.</p>
               <p><stage>(Za je glasovalo 13.)</stage> <stage>(Proti 48.)</stage></p>
               <p>Ugotavljam, da omenjeni sklep ni sprejet.</p>
               <p>Zaključujem to točko dnevnega reda.</p>
               <p>Prehajamo na <title>14.A TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH ZAKONA O SPREMEMBAH IN DOPOLNITVAH ZAKONA O SODNEM REGISTRU, PO NUJNEM
                  POSTOPKU.</title> Predlog zakona je v obravnavo zboru predložila Vlada Republike
               Slovenije. Besedo dajem predstavniku Vlade za dopolnilno obrazložitev predloga
               zakona. Izvolite, gospod državni sekretar.</p>
            </sp>
            <sp who="SDZ4:RepRoman">

               <speaker>MAG. ROMAN REP:</speaker>

               <p>Hvala, gospod predsedujoči. Spoštovane poslanke in poslanci! Evropska komisija je
               prejšnji teden v Lizboni objavila letošnje rezultate razvoja na področju e-uprave. Po
               zadnjih raziskavah, ki jih je naredila neodvisna organizacija je Slovenija uvrščena
               na drugo mesto v Evropi po razvitosti storitev v javnem sektorju, kar se tiče
               e-uprave. Eden ključnih elementov za dosego tega cilja je bil seveda naš projekt VEM,
               torej vse na enem mestu, pri registraciji samostojnih podjetnikov. Vlada je seveda
               pripravila tudi nadgradnjo tega projekta, se pravi gremo v drugo fazo, ko bomo
               omogočili enak postopek in enako registracijo tudi za druge oblike gospodarskih
               družb. Ker je pa eden od ključnih izzivov v času slovenskega predsedovanja tudi
               pokazati napredek na področju interoperabilnosti, torej povezljivosti različnih
               sistemov tudi znotraj Evropske unije, bomo ta sistem poskušali nadgraditi v to smer,
               da bi lahko podjetja registrirali tudi tujci, se pravi preko spletnih strani iz
               tujine tudi v Sloveniji. Zaradi tega potrebujemo še nekaj mesecev testiranja že
               pripravljenih rešitev in predlog sprememb gre v to smer, da se podaljša rok začetka
               uveljavitve sprememb zakona o sodnem registru s 1. februarjem. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval tudi Odbor za notranjo politiko, javno
               upravo in pravosodje, kot matično delovno telo. Prosim podpredsednika gospoda Srečka
               Hvauca, da predstavi poročilo odbora.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala lepa, gospod podpredsednik. Odbor za notranjo politiko, javno upravo in
               pravosodje je na 41. nujni seji 27.9.2007 obravnaval Predlog zakona o spremembah
               zakona o spremembah in dopolnitvah zakona o sodnem registru, ki ga je v obravnavo po
               nujnem postopku predložila Vlada Republike Slovenije. Kolegij predsednika Državnega
               zbora je na svoji seji 21.9.2007 sklenil, da se predlog zakona obravnava po nujnem
               postopku.</p>
               <p>Predstavnik predlagatelja je pojasnil, da se v predlogu zakona predlaga premik roka
               veljavnosti novele na 1. februar 2008, in je tudi pojasnil razloge za to.</p>
               <p>Predstavnik Zakonodajno-pravne službe je povedal, da navedena služba k predlogu
               zakona nima pripomb. Člani odbora o predlogu zakona niso razpravljali. K predlogu
               zakona ni bilo vloženih amandmajev, zato je v nadaljevanju odbor sprejel vse člene
               predloga zakona.</p>
               <p>Ker k predlogu zakona v drugi obravnavi na matičnem delovnem telesu niso bili
               sprejeti amandmaji, Odbor za notranjo politiko, javno upravo in pravosodje Državnemu
               zboru predlaga, da Predlog zakona o spremembah zakona o spremembah in dopolnitvah
               zakona o sodnem registru, nujni postopek, sprejme v predloženem besedilu. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Anton
               Kokalj v imenu Poslanske skupine Nove Slovenije. Prosim.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Zakon o spremembah in dopolnitvah zakona o sodnem registru podaljšuje začetek uporabe
               novih pravil Zakona o sodnem registru glede vključitve sodnega registra v poslovni
               register za 3 mesece. Za primerno zagotovitev pogojev za elektronsko vlaganje predlog
               za vpis in elektronsko vodenje listin se rok premika s 1. novembra 2007 na 1. februar
               2008. Dokler niso zagotovljeni vsi informacijski pogoji za nov način poslovanja
               sodišč in AJPES-a, vodenje postopkov po novih pravilih namreč ni mogoče.</p>
               <p>V Poslanski skupini Nove Slovenije bomo predlagane spremembe podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Dimitrij Kovačič, v imenu Poslanske skupine SDS, prosim.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa za besedo. V prehodnih določbah novele Zakona o sodnem registru, ki je
               bila sprejeta v začetku letošnjega leta, je zapisano, da se predvidene rešitve, to pa
               so vključitev sodnega registra v poslovni register, zagotovitev pogojev za
               elektronsko vlaganje predlogov za vpis in elektronsko vodenje zbirk listin, objava
               vpisa v Uradni list Republike Slovenije, se nadomešča z objavo teh vpisov na javnih
               spletnih straneh agencije. Ta določila se začnejo uporabljati s 1. novembrom 2007.
               Pri izdelavi računalniških aplikacij se je pokazalo, da bo treba ta rok za začetek
               uporabe novih rešitev premakniti predvsem zato, ker se, kot smo že uvodoma slišali,
               pripravlja projekt e-VEM tudi za gospodarske družbe, doslej se je ta projekt
               uporabljal za samostojne podjetnike, in kot se tudi načrtuje v ta sistem vključiti
               tudi tujce, je prav, da se oba projekta uveljavita istočasno in zato se predlaga
               začetek uporabe novih rešitev na 1. februar 2008. V Poslanski skupini Slovenske
               demokratske stranke ugotavljamo in menimo, da je ta premaknitev roka utemeljena, zato
               bomo zakon podprli. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še gospod Miran Potrč v imenu poslanske skupine SD. Prosim.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, gospod podpredsednik. Predstavniki ministrstva, kolegice in kolegi!
               Sklicujem se na svojo razpravo, ki sem jo imel ob spremembah in dopolnitvah zakona o
               izvršbi in zavarovanju, kdor se je še spomni v redu, kdor ne, si jo lahko prebere,
               bil bi pa nekorekten do sebe, če bi jo še enkrat pripovedoval. Z zakonom se torej
               predlaga podaljšanje roka uveljavitve sprememb in dopolnitev. Zakon je bil sprejet
               aprila, predvidel je rok 1. novembra 2007, zdaj predlaga 1. februar 2008. Naj na
               kratko to matematično povem. V aprilu, ko je bil zakon predlagan in sprejet, je Vlada
               predlagala sedem mesecev za uveljavitev, zdaj predlaga 10 mesecev, zmotila se je samo
               za skoraj 43%. Takšna je pač natančnost, in to so razlogi, zakaj naša poslanska
               skupina ne bo sodelovala pri glasovanju. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker k predlogu zakona matična delovno telo ni sprejelo nobenega
               amandmaja, ni možna razprava o členih. S tem zaključujem drugo obravnavo predloga
               zakona. Prehajamo na tretjo obravnavo predloga zakona. Ker v tretji obravnavi ni
               možno vlagati amandmajev, prehajamo na odločanje o predlogu zakon. Glasujemo.
               Navzočih je 52 poslank in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Rad bi vam prebral še obvestilo in predlog, ki se tiče jutrišnjega dnevnega reda.
               Zaradi službene odsotnosti ministra za notranje zadeve Dragutina Matea in prekrivanja
               jutrišnje 139. redne seje Vlade Republike Slovenije 31. sejo Državnega zbora
               Republike Slovenije, konkretno s časovnim terminom predvidene obravnave Zakona o
               mednarodnih zaščiti, predlagamo, da Državni zbor spremeni jutrišnji dnevni red seje,
               in sicer da prestavi obravnavo omenjenega zakona na 9. uro zjutraj. Generalni
               sekretar mag. Božo Predalič.</p>
               <p>Na podlagi prvega odstavka 65. člena Poslovnika Državnega zbora je potrebno o tem
               predlogu sklepa glasovati. In pri tem vas opozarjam, da predlog sklepa ne bo sprejet,
               če bo mu bo nasprotovala ena tretjina poslancev. Glasujemo. Glasovanje teče. Navzočih
               je 59 poslank in poslancev. Za je glasovalo 47, proti 8.</p>
               <p><stage>(Za je glasovalo 47.)</stage> <stage>(Proti 8.)</stage></p>
               <p>Ugotavljam, da je sklep sprejet.</p>
               <p>S tem prekinjam 31. sejo Državnega zbora Republike Slovenije, ki jo bomo nadaljevali
               jutri ob 9. uri.</p>
               <p>Lahko noč. <stage type="time">(SEJA JE BILA PREKINJENA 1. OKTOBRA 2007 OB 18.43.)</stage>
               </p>
            </sp>
         </div>
      </body>
   </text>
</TEI>