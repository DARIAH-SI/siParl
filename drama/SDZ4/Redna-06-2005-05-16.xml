<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-06-2005-05-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|D7388E9F57C821E7C125700A00465315</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=D7388E9F57C821E7C125700A00465315</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-06-2005-05-16.DZ" n="06">
               <name>Redna</name>
               <date when="2005-05-16"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-06-2005-05-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">6. seja</stage>
            <stage type="date">(16. maj 2005)</stage>
            <stage type="chairman">Sejo je vodil dr. Marko Pavliha, podpredsednik državnega zbora.</stage>
            <stage type="time">Seja se je pričela ob 14.03 uri. </stage>


            <sp xml:id="SDZ4-Redna-06-2005-05-16.sp1">

               <speaker>PODPREDSEDNIK DR. MARKO PAVLIHA:</speaker>

               <p>Spoštovane kolegice poslanske in kolegi poslanci, gospe in gospodje! Dobrodošli na 6.
               seji državnega zbora Republike Slovenije, ki je bila sklicana na podlagi prvega
               odstavka 57. člena poslovnika državnega zbora.</p>
               <p>Dovolite mi, da med nami na tribuhah lepo pozdravim študentke in študente fakultete
               za pomorstvo in promet univerze v Ljubljani kot tudi predstavnico fakultete. Glede na
               to, da smo zadnji vikend praznovali kar nekaj svetovnih dni, dovolite, da izrazim
               upanje, da ste jih preživeli v družinskem krogu in ne preveč zaskrbljeni zaradi
               podnebnih sprememb. Namreč, Mark Twain je nekoč dejal, da je zelo čudno, kako se vsi
               vse povprek pritožujemo glede vremena, ampak glede tega pa nihče nič ne stori. Kar
               lahko storimo, pa je, da prispevamo k demokratičnemu, umirjenemu in strpnemu dialogu
               v parlamentu, in prepričan sem, da bomo sejo v tem duhu tudi nadaljevali.</p>
               <p>Obveščen sem, da so zadržani in se današnje seje ne morejo udeležiti naslednji
               poslanci: Roberto Battelli, Feri Horvat, Franc Kangler, podpredsednik mag. Vasja
               Klavora, Jakob Presečnik, dr. Mitja Slavinec, Jožef Školč, Davorin Terčon in dr.
               Pavel Gantar.</p>
               <p>Na sejo smo vabili predsednika vlade Republike Slovenije, gospoda Janeza Janšo, k 1.
               točki dnevnega reda, predstavnike vlade Republike Slovenije k vsem točkam dnevnega
               reda, predstavnika študentske organizacije Slovenije k 6. točki in predstavnika sveta
               RTV Slovenija k 15. točki dnevnega reda. Še enkrat lep pozdrav vsem prisotnim!</p>
               <p>Če dovolite, prehajamo na določitev dnevnega reda 6. seje državnega zbora.</p>
               <p>Dnevni red je bil pripravljen skladno z 59. členom poslovnika in ste ga prejeli s
               sklicem seje 9.5.2005. O predlogu dnevnega reda bomo odločali v skladu z drugim
               odstavkom 64. člena našega poslovnika. Kot sem obveščen, predlogov za umik posamezne
               točke z dnevnega reda ali širitev dnevnega reda ni bilo. Kot veste, se o dnevnem redu
               odloča v celoti. Predlagam, da se za današnjo sejo določi dnevni red, kot ste ga
               prejeli s sklicem. Bi želel kdo obrazložiti glas? Gospod Peče.</p>
            </sp>
            <sp xml:id="SDZ4-Redna-06-2005-05-16.sp2">

               <speaker>SAŠO PEČE:</speaker>

               <p>Spoštovani prisotni! V imenu poslanske skupine bi rad izrazil nestrinjanje poslanske
               skupine Slovenske nacionalne stranke z načinom dela, kot ga ima ta državni zbor.
               Delno se strinjam z vami, ko ste poslali apel poslankam in poslancem predvsem glede
               strpnega in demokratičnega dialoga. Vsaj v okviru poslanske skupine Slovenske
               nacionalne stranke bi pa radi izpostavili tudi željo po transparentnem dialogu. In v
               smislu tega bi zdajle rad s tega mesta izpostavil nadaljevanje vsebine, kot jo je
               izpostavil na matičnem delovnem telesu kolega Boštjan Zagorac, in sicer v povezavi s
               predlogom zakona o spremembah in dopolnitvah zakona o sistemu plač v javnem sektorju.
               Po naši oceni bi bilo smiselno ravno v zasledovanju cilja transparentnosti, da bi
               državni zbor istočasno sprejemal tudi spremljajoči odlok o določitvi plačilnih
               razredov. Po naši oceni, torej po oceni poslanske skupine Slovenske nacionalne
               stranke, s tovrstnim časovnim razmikom med sprejemanjem samega zakona in izvedbenega
               odloka lahko prihaja oziroma po naši oceni predvsem prihaja do netransparentnosti in
               s tem nezmožnosti po uveljavitvi posameznih sprememb, ki se nahajajo v odloku in
               posledično s tem v okviru zakona.</p>
               <p>S tega mesta sem bil pač dolžan v imenu poslanskih kolegov izraziti nestrinjanje
               poslanske skupine Slovenske nacionalne stranke z načinom in vsebino ene izmed točk
               dnevnega reda tokratne seje državnega zbora. Hvala.</p>
            </sp>
            <sp xml:id="SDZ4-Redna-06-2005-05-16.sp3">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod podpredsednik Sašo Peče. Še kdo želi? Gospod Potrč.</p>
            </sp>
            <sp xml:id="SDZ4-Redna-06-2005-05-16.sp4">

               <speaker>MIRAN POTRČ:</speaker>

               <p>Hvala lepa, gospod podpredsednik. Jaz bi pred odločanjem o dnevnem redu prosil za
               informacijo, kdaj bo državni zbor odločal o zahtevi skupine poslancev s
               prvopodpisanim Antonom Ropom glede odločanja v zvezi z 21. členom poslovnika po
               skrajšanih postopkih o vojnih zakonih, ker v zvezi s tem bi želel tudi opredelitev.
               Hvala.</p>
            </sp>
            <sp xml:id="SDZ4-Redna-06-2005-05-16.sp5">

               <speaker>PODPREDSEDNIK DR. MARKO PAVLIHA:</speaker>

               <p>Na tem mestu seveda sem v kočljivem položaju kot sicer predsedujoči, ampak ne kot
               predsednik državnega zbora, zato morda predlagam, da predsednik, gospod Cukjati,
               odgovori, lahko pa tudi prekinemo sejo.</p>
            </sp>
            <sp xml:id="SDZ4-Redna-06-2005-05-16.sp6">

               <speaker>FRANCE CUKJATI:</speaker>

               <p>Če dovolite. Menim, da še ni kot poslovniške možnosti, da bi ob tem razpravljali in
               odločali. Vi veste, da mora o tem najprej odločati kolegij oziroma da se zahteva
               spoštovanje roka, koliko dni in kdaj se sme potem uvrstiti to zahtevo na dnevni red
               državnega zbora. Tako to vprašanje ne sodi na to sejo sedaj.</p>
            </sp>
            <sp xml:id="SDZ4-Redna-06-2005-05-16.sp7">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Še kdo? Gospa poslanka, Zalokar Oražem.</p>
            </sp>
            <sp xml:id="SDZ4-Redna-06-2005-05-16.sp8">

               <speaker>CVETKA ZALOKAR ORAŽEM:</speaker>

               <p>Jaz bi samo proceduralno kljub temu nadaljevala. Zanima me pa, kako da so v zvezi s
               tem vprašanjem, ki ga je postavil kolega Potrč, pa vendarle že sklicani odbori, ki pa
               ne upoštevajo tega, da odločitve v zvezi s tem še niso sprejete. Ti odbori so
               sklicani že z zakoni, v katerih ni bil odločen način postopka. Skratka, na nekih
               točkah ne pridemo do odgovora, na drugih točkah se pa počne, kot da odgovor in
               dejstvo že je.</p>
            </sp>
            <sp xml:id="SDZ4-Redna-06-2005-05-16.sp9">

               <speaker>PODPREDSEDNIK DR. MARKO PAVLIHA:</speaker>

               <p>Torej, jaz seveda tega odgovora ne morem dati, odgovor oziroma vaše vprašanje je
               zabeleženo in predvidevam, da bo pač odgovorjeno in ustrezno reagirano; ampak
               ostajamo samo pri obrazložitvi glasov ali "proceduralno", ni pa razprave. Sedaj imam
               občutek, da že razpravljamo o dnevnem redu. Mag. Cvikl se je javil k besedi.</p>
            </sp>
            <sp xml:id="SDZ4-Redna-06-2005-05-16.sp10">

               <speaker>MAG. MILAN M. CVIKL:</speaker>

               <p>Poglejte. Gospod podpredsednik, z vsem dolžnim spoštovanjem to, kar je gospod
               predsednik državnega zbora povedal, ni točno. Jaz mislim, da je odločitev potrebna,
               odločitev ni bila uvrščena na točko dnevnega reda danes in ker glasujemo o dnevnem
               redu, je vprašanje, ki je bilo postavljeno, korektno. Če se vodstvo državnega zbora
               ne more odločiti, predlagam proceduralno, da naredite pavzo, da se posvetujete in da
               daste korekten poslovniški odgovor. Hvala lepa.</p>
            </sp>
            <sp xml:id="SDZ4-Redna-06-2005-05-16.sp11">

               <speaker>PODPREDSEDNIK DR. MARKO PAVLIHA:</speaker>

               <p>Še gospod Peče in gospod Potrč.</p>
            </sp>
            <sp xml:id="SDZ4-Redna-06-2005-05-16.sp12">

               <speaker>SAŠO PEČE:</speaker>

               <p>Spoštovani prisotni, mogoče v izogib nestrinjanju ali pa nerazumevanju - sam moram
               povedati, da se strinjam s predlogom kolega Ropa, mislim, da smo ga na samem kolegiju
               podprli tako v imenu poslanske skupine Združene liste, gospod Kumer, kakor sam v
               imenu poslanske skupine Slovenske nacionalne stranke.</p>
               <p>Rad pa bi kot podpredsednik s tega mesta izpostavil, da je okoli tega tudi na
               kolegiju bila neke vrste rešitev, ne ocenjujem, da je bila seveda dobra rešitev,
               ampak da bo okoli tega vprašanja, gospod predsednik Cukjati sklical sestanek z vodji
               poslanskih skupin, za katerega mislim, da se bo odvil v četrtek. Hvala.</p>
            </sp>
            <sp xml:id="SDZ4-Redna-06-2005-05-16.sp13">

               <speaker>PODPREDSEDNIK DR. MARKO PAVLIHA:</speaker>

               <p>Še gospod Potrč.</p>
            </sp>
            <sp xml:id="SDZ4-Redna-06-2005-05-16.sp14">

               <speaker>MIRAN POTRČ:</speaker>

               <p>Gospod podpredsednik, jaz nimam jasnega odgovora, bi pa želel vedeti le, ali to je
               ali ne. To ni razprava o dnevnem redu, ampak ali je ali ne odločanje o postopku,
               uvrščeno na to ali na naslednjo sejo državnega zbora. Ker to pa najbrž moramo vedeti,
               ker vi, ko boste dali dnevni red na glasovanje, najbrž v tem okviru bo ta točka
               morala biti ali ne. In kar mene zadeva, če je ni - nimam nič proti, da je ni in da
               odločamo na naslednji seji, samo potem prav gotovo odločitev o postopku ni bila
               sprejeta in ni, kot je kolegica Oražmova opozorila, 25. mogoče na matičnem delovnem
               telesu vsebinsko o tem odločati.</p>
               <p>Kar zadeva pa, gospod Peče, sestanka v četrtek, mi smo veseli, da je do njega
               prišlo. Ima pa seveda svoj vsebinski smisel samo, če se o vsebini pogovarjamo, preden
               tečejo procedure, ne pa, če nas nekdo postavi pred dejstvo, da moramo v dveh dneh
               stvari uskladiti, ker drugače bo tako ali tako šlo tako, kot je sklenila koalicija.
               Hvala.</p>
            </sp>
            <sp xml:id="SDZ4-Redna-06-2005-05-16.sp15">

               <speaker>PODPREDSEDNIK DR. MARKO PAVLIHA:</speaker>

               <p>Na tem mestu ne morem drugače, prekinjam sejo zbora za 15 minut. Nadaljevali jo bomo
               ob pol treh in predlagam, da se vodje poslanskih skupin in vodstvo sestane na
               sestanku, da se uskladimo glede te dopolnitve. Kot rečeno, je seja prekinjena za 15
               minut.</p>
               <stage>(Seja je bila prekinjena ob 14.14 uri in se je nadaljevala ob 14.37 uri.)</stage>
            </sp>
            <sp xml:id="SDZ4-Redna-06-2005-05-16.sp16">

               <speaker>PODPREDSEDNIK DR. MARKO PAVLIHA:</speaker>

               <p>Nadaljujemo sejo. Obveščam vas o, lahko rečem, neformalni odločitvi vseh vodij
               poslanskih skupin, predsednika in podpredsednikov glede vprašanja. Še enkrat bom
               povedal, zakaj sem se odločil, da prekinem sejo. Odločil sem se zaradi tega, ker je
               nekaj poslancev spraševalo, zakaj se na tej seji ne bo odločalo o predlogu skupine
               poslancev v skladu s poslovnikom, namreč, da se dva zakona namesto po skrajšanem
               postopku obravnavata po rednem postopku. O tem, in to je tudi naša odločitev, o tem
               se bo razpravljalo na eni od naslednjih bodisi rednih ali izrednih sej, do takrat pa
               seveda matično delovno telo o teh dveh zakonih oziroma predlogih zakonov ne more
               odločati. Razprave na tem mestu ne bom več dovoljeval in bomo glasovali o celi
               zadevi. Naš sklep je tudi, da razprave ne bomo dovolili. Proceduralno, prosim, gospod
               Sok.</p>
            </sp>
            <sp xml:id="SDZ4-Redna-06-2005-05-16.sp17">

               <speaker>ALOJZ SOK:</speaker>

               <p>Dovolite mi, spoštovani predsedujoči, da v imenu poslanske skupine Nove Slovenije,
               krščansko-ljudske stranke povem, da se mi tega sestanka, ki ste ga vi samovoljno
               odredili,nismo udeležili in da je to pravzaprav zloraba poslovnika, kajti teh
               predlogov danes ni na dnevnem redu in o tem ne morete na tem mestu dovoljevati
               razprave. Hvala lepa.</p>
            </sp>
            <sp xml:id="SDZ4-Redna-06-2005-05-16.sp18">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa za komentar. Š kdo proceduralno? Glasujemo o dnevnem redu. Ugotavljam, da
               je bilo navzočih 67 poslank in poslancev, za je glasovalo 64, proti nihče.</p>
               <p><stage>(Za je glasovalo 64.)</stage><stage>(Proti nihče.)</stage></p>
               <p>Dnevni red je sprejet.</p>
               <p>Ali vam ni delala glasovalna naprava, gospod Mikolič? Tehnične službe pozivam, da
               preverijo,kaj se dogaja. V primeru, da glasovalna naprava ni glasovala .../Oglašanje
               iz klopi./ Torej, glasovanja je bilo veljavno, kajti ugotovilo se je, da kartica dela
               in je bila napačno vstavljena.</p>
               <p>Hvala lepa za pozornost. Sejo nadaljujemo ob treh s poslanskimi vprašanji.</p>
               <stage>(Seja je bila prekinjena ob 14.40 uri in je nadaljevala ob 15.02 uri.)</stage>
            </sp>
            <sp xml:id="SDZ4-Redna-06-2005-05-16.sp19">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Prehajamo na <title>1. TOČKO DNEVNEGA REDA
                  - VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 35
               poslank in poslancev. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom, drugim
               odstavkom 245. člena in 247. členom poslovnika državnega zbora.</p>
               <p>Predsednik vlade Republike Slovenije, gospod Janez Janša, bo na prva tri vprašanja
               poslancev opozicije in na poslansko vprašanje poslanca vladajoče koalicije odgovarjal
               na nadaljevanju seje v sredo, 18. maja 2005, ob 14.00 uri.</p>
               <p>Najprej bo v skladu z 247. členom poslovnika na poslansko vprašanje, postavljeno na
               4. seji zbora, odgovoril minister za visoko šolstvo, znanost in tehnologijo dr. Jure
               Zupan, nato pa bodo postavili vprašanja poslanci. Poslanci, ki so postavili dve
               vprašanji, bodo drugo vprašanje postavili potem, ko bodo vsi prijavljeni poslanci
               postavili po eno vprašanje. Poslanci imajo za postavitev vprašanja na voljo tri
               minute. Minister odgovori na vprašanje največ v petih minutah, enako tudi, če je
               vprašanje postavljeno več ministrom. Poslanec, ki ne bo zadovoljen z odgovorom, lahko
               zahteva dopolnitev odgovora, ne more pa postaviti dodatnega vprašanja; prosim
               poslance, da ste na to pozorni. Obrazložitev zahteve za dopolnitev odgovora poslanec
               predstavi v dveh minutah. Dopolnitev odgovora pa sme trajati največ tri minute.</p>
               <p>V zvezi z najavo poslanskih vprašanj vas obveščam, da je poslanec dr. Slavko Gaber
               iz prijavljenega vprašanja izločil pobudo ministru za visoko šolstvo, znanost in
               tehnologijo, ki jo po poslovniku lahko postavi samo pisno; da je poslanec Drago Koren
               ministru za šolstvo in šport postavil vprašanje, za katerega minister ni pristojen,
               zato je svoje vprašanje umaknil; da je poslanec mag. Anton Rop predsedniku vlade
               postavil vprašanje v nasprotju s tretjim odstavkom 240. člena poslovnika, zato ga je
               dopolnil tako, da je vsebina vprašanja jasno razvidna; da je poslanka Darja Lavtižar
               Bebler svoje vprašanje dopolnila s konkretnim vprašanjem ter da je poslanec Bojan
               Rugelj vprašanje, ki je bilo naslovljeno na tri ministre, spremenil in ga obenem
               naslovil le na ministra za finance.</p>
               <p>V zvezi s to točko se je za danes opravičil minister za zunanje zadeve dr. Dimitrij
               Rupel.</p>
               <p>V primeru, da poslanec na postavljeno vprašanje danes ne bo dobil odgovora, mu mora
               minister v 30 dneh predložiti pisni odgovor, ki bo objavljen v glasilu državnega
               zbora. Poslanec, ki je postavil vprašanje, na katerega ni bilo odgovorjeno, lahko
               izjavi, da vztraja pri ustnem odgovoru. V tem primeru bom vprašanje uvrstil na
               naslednjo redno sejo državnega zbora.</p>
               <p>Na klopi ste prejeli pregled poslanskih vprašanj in pobud, na katere v poslovniškem
               roku še ni bilo odgovorjeno.</p>
               <p>Na 4. seji državnega zbora je poslanec dr. Mitja Slavinec ministru za visoko
               šolstvo, znanost in tehnologijo dr. Juretu Zupanu postavil poslansko vprašanje o
               stališčih do zaprtih sej sveta za visoko šolstvo. Ker minister na tej seji ni bil
               prisoten in ker je poslanec zahteval ustni odgovor, mu bo minister odgovoril danes.
               Zato prosim gospoda ministra dr. Zupana, da odgovori na vprašanje.</p>
            </sp>
            <sp xml:id="SDZ4-Redna-06-2005-05-16.sp20">

               <speaker>DR. JURE ZUPAN:</speaker>

               <p>Hvala lepa, spoštovani gospod predsednik. Spoštovani gospod dr. Mitja Slavinec!
               Najprej bi se vam opravičil, ker ste toliko časa čakali na moj odgovor; bil sem
               službeno odsoten in se za to še enkrat opravičujem.</p>
               <p>Vaše vprašanje se je nanašalo na javnost ali odprtost sej sveta za visoko šolstvo in
               v zvezi s tem vam odgovarjam, da je svet za visoko šolstvo dejansko na prvi svoji
               seji, ustanovni seji, sprejel poslovnik o delu sveta,v katerem je med drugim v 17. in
               18. členu zapisano, da je delo sveta javno. In sicer, lahko točno citiram ta člen, ki
               pravi: "Delo sveta je javno." Javnost dela sveta se zagotavlja z naslednjimi oblikami
               delovanja: z objavo konkretnih in splošnih aktov, ki jih sprejme sklep, z
               obrazložitvami navedenih aktov, z udeležbo predstavnikov strokovne javnosti in
               sredstev javnega obveščanja na sejah sveta in drugih delovnih telesih v skladu z
               odločbami tega poslovnika, z obveščanjem javnostjo o datumih in dnevnem redu sej
               sveta, z novinarskimi konferencami, internimi predstavitvami ter sporočili po drugih
               informacijskih sredstvih in na druge načine."</p>
               <p>Za zagotavljanje javnosti dela sveta in njegovih delovnih teles skrbi tajnik tega
               telesa in to v sodelovanju z ustreznimi službami našega ministrstva. O udeležbi
               javnosti na seji sveta ali njegovega delovnega telesa odloči predsednik sveta ali pa
               predsednik delovnega telesa sveta, ko skliče sejo. Hvala lepa.</p>
            </sp>
            <sp xml:id="SDZ4-Redna-06-2005-05-16.sp21">

               <speaker>PREDSEDNIK FRANCE CUKJATI:</speaker>

               <p>Želi gospod Slavinec... Hvala lepa, gospod minister. Nadaljujemo s postavljanjem
               poslanskih vprašanj, ki so bila najavljena za to sejo.</p>
               <p>Prva bo postavila vprašanje gospa Majda Širca ministru za kulturo, šolstvo in šport.
               Prosim.</p>
            </sp>
            <sp xml:id="SDZ4-Redna-06-2005-05-16.sp22">

               <speaker>MAJDA ŠIRCA:</speaker>

               <p>Hvala lepa. Spoštovani minister! Vlada je na zadnji seji predčasno razrešila
               direktorja Arhiva Republike Slovenije, dr. Dragana Matiča. Mandat za vodenje
               pomembnega javnega zavoda, ki razpolaga z materialno dediščino narodove zgodovine, z
               dokumenti, zapisi, zaupnimi papirji in s filmi, je dr. Matič opravljal manj kot leto
               dni. Kadrovsko zamenjavanje, kadrovske menjave so se torej začele tudi v kulturi.
               Minister za javno upravo, gospod Virant, je ob sprejemu zakona o javnih uslužbencih
               napovedoval nekaj deset zamenjav direktorjev oziroma predstojnikov organov v sestavi.
               Danes že lahko potrdimo, da je tistih nekaj malo spremenjenih v ogromno. Gospod
               Virant je tudi tolažil, da bo do zamenjav politično kompatibilnih ljudi prišlo po
               izčrpnem premisleku, razmisleku, pogovarjanju in usklajevanju. V primeru direktorja
               arhiva izčrpnih pogovorov ni bilo, vsaj tako beremo v javnosti. Beremo tudi, da je
               med vama, gospod minister, in direktorjem arhiva bil le en pogovor. Gospodu
               direktorju ste dejali, naj gre. Niste mu povedali, zakaj, in še več; rekli ste mu, da
               ga morate zamenjati, ne po vaši želji, temveč po naročilu drugih, ki ga morate
               izvršiti.</p>
               <p>Imamo zakon, s katerim nevšečne ljudi lahko odslovimo, brez razloga oziroma le na
               osnovi enega razloga, nekompatibilnosti.</p>
               <p>Zakaj je direktor nekompatibilen, gospod minister? Zakaj je razrešen in zakaj je
               odstavljen, če vemo, da je mesto direktorja Arhiva Republike Slovenije izrazito
               strokovna naloga? Zahteva namreč izvajanje najzahtevnejših strokovnih nalog s
               področja varstva arhivskega gradiva in tudi samostojno oblikovanje rešitev s tega
               področja. Hvala za odgovor.</p>
            </sp>
            <sp xml:id="SDZ4-Redna-06-2005-05-16.sp23">

               <speaker>PREDSEDNIK FRANCE CUKJATI:</speaker>

               <p>Hvala gospe Širci. Odgovoril bo gospod minister za kulturo dr. Simoniti. Izvolite,
               imate besedo.</p>
            </sp>
            <sp xml:id="SDZ4-Redna-06-2005-05-16.sp24">

               <speaker>DR. VASKO SIMONITI:</speaker>

               <p>Hvala lepa, gospod predsednik. Hvala lepa za vprašanje. V zvezi z razrešitvijo dr.
               Dragana Matiča bi rad povedal, da se je to zgodilo po izčrpnem razmisleku in v zvezi
               s tem bi rad povedal, da se obrazložitev, ki sem jo dal glasi: "Vodenje Arhiva
               Republike Slovenije, torej organa v sestavi ministrstva za kulturo, s strani dr.
               Dragana Matiča kaže konceptualno nekompatibilnost s politiko varstva arhivskega
               gradiva ministrstva za kulturo predvsem glede različnega razumevanja javne funkcije
               arhivov in glede reorganizacije arhivske službe, kot to izhaja iz prioritet in
               delovnega programa ministrstva za kulturo."</p>
               <p>To bi pomenilo, če malo razložim, da kot direktor, sicer pa dober zgodovinar ni imel
               dovolj arhivskih strokovnih izkušenj in referenc in ni imel dovolj vodstvenih
               izkušenj v državnem upravnem organu. Izpolnjevanje začrtanega programa dela Arhiva
               Republike Slovenije, zlasti na področju priprave novega arhivskega zakona, ni
               potekalo po začrtani ustrezni dinamiki in s tem v zvezi z razrešitvijo problematike
               elektronskega arhiviranja, reorganizacije državne arhivske službe in ponovne
               regulacije demokratičnega dostopa in uporabe arhivskega gradiva v arhivih.</p>
               <p>Gre za to, da je 45. člen zakona o dostopu do informacij javnega značaja in na
               njegovi podlagi sprejeta uredba o posredovanju javnega značaja povzročila pravzaprav
               določeno pravno zmedo na tem področju in temeljito se je spremenil postopek dostopa
               in uporabe arhivskega gradiva, kot ga je že predvideval zakon iz leta 1997. Ta pravna
               zmeda se je izražala v tem, da je bila uporaba arhivskega gradiva izenačena z uporabo
               informacij javnega značaja, kar je seveda tudi v nasprotju s priporočili Evrope in
               tako naprej. Pričakujem seveda da bomo v novem arhivskem zakonu to neskladje in to
               anomalijo odpravili in da bo arhiv v navedenem smislu odprt, ne pa odvisen od posebne
               presoje pravzaprav predstojnika, kar seveda ne sme biti. Na tem področju je bilo v
               zadnjem letu, torej od 1. septembra 2004, vsekakor premalo narejeno in potrebuje
               takšna ustanova seveda kompetentnega predstojnika, ki organizacijsko in vsebinsko
               bolje razume vlogo in pa pomen Arhiva Republike Slovenije, zato je prišlo tudi do
               razrešitve dr. Matiča.</p>
            </sp>
            <sp xml:id="SDZ4-Redna-06-2005-05-16.sp25">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želi poslanka dopolnilni odgovor?</p>
            </sp>
            <sp xml:id="SDZ4-Redna-06-2005-05-16.sp26">

               <speaker>MAJDA ŠIRCA:</speaker>

               <p>Hvala lepa. Iz navedenega vašega izčrpnega razmisleka vendar ne vejejo tiste
               domneve, ki so razvidne pri odgovoru, v javnosti podanem odgovoru. Zato bi prosila še
               za dopolnilni odgovor, gospod minister.</p>
               <p>Izrazili ste dvom pri pripravi zakona o varstvu arhivskega gradiva, ki mu naj gospod
               Matič ne bil kos, naj ne bi bil kos. Ampak, to sami veste, gospod minister, da gospod
               direktor ni smel biti zraven v ekspertni komisiji, ni bil v skupini, ki so jo
               imenovali za oblikovanje tega zakona in da je še posebej razvijal precej pomislekov
               glede rešitev, glede varstva elektronskega shranjevanja gradiva, ki vemo, da je lahko
               v interesu marsikateremu izvajalcu v našem prostoru.</p>
               <p>Tudi glede pravne zmede okoli 45. člena, ki ga navajate, naj vas opozorim, da ta
               pravna zmeda se je izkazala v konkretnem primeru, ker predpostavljam, da so nastali
               določeni stiki in pritiski, saj gre za primer pisca gospoda Markeša v Magu in tudi
               pri vprašanju, ki ni bilo danes najbrž izraženo, gre pa najbrž za ključno
               nekompatibilnost, za domnevno neskladje, ki je nastalo takrat, ko je gospod Dragan
               Matič še kot pristojni inšpektor za kulturno dediščino prijavil primer in postavil
               pod vprašaj primer nakupa bankovcev s strani gospoda Jelinčiča, ko je prodajal
               Narodnemu muzeju. Ali so tudi ta vprašanja mogoče botrovala k tej
               nekompatibilnosti?</p>
            </sp>
            <sp xml:id="SDZ4-Redna-06-2005-05-16.sp27">

               <speaker>PREDSEDNIK FRANCE CUKJATI:</speaker>

               <p>Hvala gospe Širci. Gospod minister, imate besedo.</p>
            </sp>
            <sp xml:id="SDZ4-Redna-06-2005-05-16.sp28">

               <speaker>DR. VASKO SIMONITI:</speaker>

               <p>Hvala lepa. Jaz se ne bi mešal v te stvari, ki ste jih navedli v zvezi z novinarjem,
               gospodom dr. Markešem in pa v zvezi z nakupom bankovcev. Moja razlaga, ki sem vam jo
               podal, ostaja ista. Mislim, da je treba na tem področju imeti profesionalnega
               profesionalca, ki izvira iz arhivske službe, ki ima dolgoletne izkušnje. Tukaj gre za
               organiziranje Arhiva Republike Slovenije in ostalih arhivov v neko enotno mrežo,
               poleg tudi ostalih stvari, ki nas čakajo, ko bo stopil v veljavo nov zakon. In kot
               sem rekel, od lanskega leta bi pričakoval, da je ta dinamika hitrejša, boljša in da
               smo bliže rešitvi, ki jo nakazuje ta priprava tega zakona. Enostavno je ta časovni
               zamik bil predolg. Mislim, da je bilo premalo storjeno in tudi osebno mislim, da je v
               arhivu Republike Slovenije dovolj kompetentnih ljudi, ki se z arhivi ukvarjajo že
               desetletja, medtem ko se dr. Matič s tem ni ukvarjal. Hvala lepa.</p>
            </sp>
            <sp xml:id="SDZ4-Redna-06-2005-05-16.sp29">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Dušan Kumer bo postavil vprašanje gospodu ministru za
               notranje zadeve. Čeprav trenutno ni prisoten, boste vseeno postavil vprašanje, gospod
               Kumer?</p>
            </sp>
            <sp xml:id="SDZ4-Redna-06-2005-05-16.sp30">

               <speaker>DUŠAN KUMER:</speaker>

               <p>Bom zastavil vprašanje in prosim, če lahko na naslednji seji dobim ustni odgovor.</p>
               <p>Spoštovani prisotni ministri in ministrice! Spoštovane kolegice in kolegi! V zadnjih
               dneh je v javnih medijih moč zaslediti, da vlada oziroma ministrstvo za notranje
               zadeve pripravlja reformo zakonske ureditve policije, med drugim tudi s ciljem, da se
               legalizira politična kontrola ministra in ministrstva za notranje zadeve nad
               kadrovskimi in preiskovalnimi postopki v policiji. Zasledovanje takšnega cilja je
               seveda velik korak nazaj kar zadeva demokratičen razvoj, ki ga je dosegla na področju
               varnosti in notranjih zadev samostojna Slovenija do sedaj.</p>
               <p>Politična kontrola ministrstov oziroma ministrstev za notranje zadeve nad policijo
               je kršitev civilizacijskega in demokratičnega pravila o profesionalni samostojnosti
               policije ter politično poseganje v policijske, vodstvene in operativne naloge in
               delo. Podelitev pristojnosti ministru in ministrstvu za preiskovanje kaznivih dejanj
               v policiji je izpostavljanje policije nad policijo - ali bolje povedano: povzpetje
               politike v osebi ministra s policijskimi pristojnostmi nad ostalimi policisti, ki
               delujejo znotraj policije. Uvajanje dveh policij - ene v ministrstvu za notranje
               zadeve, druge v policiji sami - je ustavno sporno podvajanje organizacij odkrivanja
               in preiskovanja kaznivih dejanj. Minister za notranje zadeve namreč ni poveljnik
               policije kot profesionalne organizacije, zato nima in ne more imeti pravice posegati
               v njeno operativno delo in se vtikovati v kadrovske postopke znotraj policije. Tu so
               bili po pravili vsi dosedanji direktorji in njihovi sodelavci policije neomajno,
               včasih celo preveč, tako da se je komu od njih celo dogajalo, da je kdo od njih tu pa
               tam, ko je zagovarjal neodvisnost in samostojnost policije in njenega dela, tudi
               prestopil v sfero politike. Danes temu ni tako. Morda gre celo za namerno ali
               naključno izbran čas za reformo policije, začel se je namreč postopek za iskanje
               direktorja policije in aktualni odgovorni in potencialni kandidati se ne upajo
               govoriti.</p>
               <p>Zato sprašujem, spoštovani gospod minister: Kakšni so motivi, razlogi in argumenti,
               da naj bi se dosedanja ureditev neodvisne in profesionalne samostojne policije, to je
               organa v sestavi ministrstva, s temi spremembami spremenila? Hvala.</p>
            </sp>
            <sp xml:id="SDZ4-Redna-06-2005-05-16.sp31">

               <speaker>PREDSEDNIK FRANCE CUKJATI:</speaker>

               <p>Hvala gospodu Kumerju. Gospod minister, imate besedo.</p>
            </sp>
            <sp xml:id="SDZ4-Redna-06-2005-05-16.sp32">

               <speaker>DRAGUTIN MATE:</speaker>

               <p>Hvala, gospod predsednik. Hvala, za vprašanje. Najprej bi rad povedal, da so bile
               spremembe zakona o policiji spodbujene s strani policije v zadnji polovici lanskega
               leta, šlo je za nekatere spremembe, ki so nujno potrebne, zato da bi policija lahko
               normalno funkcionirala. Ena sprememba bo tudi na tem zasedanju že prisotna, gre za
               to, da bodo prekrškovni organi lahko tudi na drugem in prvem nivoju policije, do
               sedaj so lahko to opravljali samo v policijskih postajah in je zato imela policija
               seveda neke določene težave.</p>
               <p>Drugi del vprašanja, ki ste mi ga zastavili, se pa nekako naslanja na spremembe
               zakona, ki so predvidene v načrtu dela ministrstva za notranje zadeve, bile so
               planirane tako, da bi naj te spremembe prišle na sejo vlade nekje do konca meseca
               junija in potem v normalno proceduro. S temi spremembami se nikakor ne želi posegati
               v samostojnost policije, nikoli se na uradnih sestankih znotraj ministrstva za
               notranje zadeve in z moje strani ni predstavljalo področje dela policije tako, da bi
               kakorkoli krnili samostojnost policije, kakorkoli spreminjali status organa v
               sestavi. Vsi predlogi, ki bodo z moje strani predlagani vladi, ne bodo vsebovali
               takšne vsebine. Policija mora ostajati samostojen organ v sestavi visoko
               profesionalen organ, ki bo na enak način obravnaval vse državljane Republike
               Slovenije, predvsem pa gojil visoko stopnjo profesionalnosti in visoko etično
               pripadnost. S tem bomo lahko zagotovili spoštovanje zakonov na najbolj osnovnem
               nivoju, kjer se državljani srečujejo s policijo.</p>
               <p>Članki, ki so se v zadnjih dneh pojavljali v časopisih oziroma na televiziji, so
               nekako predstavljali nekatere poglede posameznikov, ki morda drugače gledajo na
               določene zadeve. Moram reči, da imamo v ministrstvu za notranje zadeve oblikovano
               komisijo oziroma delovno skupino, ki jo vodi državni sekretar in ima še dva člana
               <stage>(eden od teh članov je iz policije, iz organa v sestavi)</stage>, ki pripravlja celovit
               pregled sprememb in možnih sprememb zakona o policiji. Znotraj organa v sestavi,
               policiji, imamo podskupino, ki jo vodi oseba, ki je član ministrske delovne skupine.
               Sedaj so v fazi, kjer usklajujejo različne poglede in stališča glede nekaterih
               vprašanj. Ko bodo prišli do točke, da bodo zadeve usklajene, jih bodo predstavili
               meni kot ministru. Skupaj bomo opravili še nekaj potrebnih sestankov in potem bomo
               dali zakon v nadaljnjo proceduro, se pravi, medresorsko usklajevanje. In ko bo to
               usklajeno, bo šele zadeva šla na vlado in v nadaljnjo proceduro.</p>
               <p>Nekateri odstavki, ki so se pojavljali v medijih, meni niso bili predstavljeni kot
               uradno besedilo. Namreč, ti papirji, ki so mi jih kasneje nekako skušali prikazati,
               so bili neki spisi, ki niso bili od nikogar podpisani. Tako ne morem trditi, ali je
               to nekdo zlonamerno predstavil javnosti ali s kakšnim drugim namenom. Skratka,
               delovni skupini, tako delovna skupina ministrstva kot podskupina v policiji, še nista
               pripravili uradnega predloga, zato zelo težko komentiram nekatere navedbe, ki se
               pojavljajo v medijih. Še enkrat pa poudarjam, da ministrstvo in osebno kot minister
               ne želim ukiniti nobenega organa v sestavi - namreč, ministrstvo ima dva organa v
               sestavi - in bosta oba ohranila vso svojo potrebno samostojnost.</p>
               <p>To, da se je v teh dneh pojavil oziroma se bo pojavil razpis za generalnega
               direktorja policije, je popolnoma normalna posledica tega, da je bil na moj predlog
               prejšnji direktor policije razrešen in je vlada imenovala v.d. direktorja policije.
               Mislim, da to nima povezave s tem, da se hkrati pripravljajo tudi spremembe, ki so se
               planirale že na začetku leta in bile tudi na vladi potrjene. Hvala.</p>
            </sp>
            <sp xml:id="SDZ4-Redna-06-2005-05-16.sp33">

               <speaker>PREDSEDNIK FRANCE CUKJATI:</speaker>

               <p>Hvala ministru, gospodu Mateju. Gospod Kumer, želite dopolnitev odgovora? Izvolite.
           </p>
            </sp>
            <sp xml:id="SDZ4-Redna-06-2005-05-16.sp34">

               <speaker>DUŠAN KUMER:</speaker>

               <p>Hvala za besedo. Spoštovani minister! Delno se strinjam z vašim odgovorom in vas bom
               prijel za besedo takrat, ko bomo imeli konkreten predlog v državnem zboru. Upam, da
               odgovor, ki ste ga danes dali, negira mojo domnevo, da bi predlagana novela zakona
               oziroma reforma v policiji dejansko pomenila grobo vtikanje politike v samostojno in
               profesionalno delo policije.</p>
               <p>Zato še enkrat sprašujem: Ali je kakršnakoli namera, da znotraj ministrstva za
               notranje zadeve dejansko dobijo nekateri posamezniki policijska pooblastila za nadzor
               nad policisti? Kajti, tu je lahko "catch" tega, da gre za neevropsko rešitev.</p>
               <p>In še drugo mi dovolite, da rečem. Vprašanje sem vam pa zastavil tudi zaradi tega,
               ker nekako ta napovedana reforma, ki se je pojavila na kakršenkoli način v javnosti,
               je po mojem mnenju še en kamenček pohoda vladajoče koalicije na državne in druge
               institucije. Začelo se je s SOD-om, KAD-om, pa s pokojninsko, zdravstveno, banke,
               zavarovalnice, šolski zavodi - in na koncu tudi policija. In tukaj moja skepsa in
               briga. Hvala lepa.</p>
            </sp>
            <sp xml:id="SDZ4-Redna-06-2005-05-16.sp35">

               <speaker>PREDSEDNIK FRANCE CUKJATI:</speaker>

               <p>Hvala gospodu poslancu. Gospod minister, izvolite.</p>
            </sp>
            <sp xml:id="SDZ4-Redna-06-2005-05-16.sp36">

               <speaker>DRAGUTIN MATE:</speaker>

               <p>Se opravičujem, hvala za besedo še enkrat. Z veseljem vam bi odgovoril še na to
               dodatno vprašanje. Namreč, morda obstajajo kakšne težnje posameznikov, ki želijo
               takšen nadzor, vendar jaz osebno tega ne mislim zagovarjati in mislim, da je skrajno
               nesprejemljivo, da bi na takšen način reševali tiste funkcije, ki jih ima ministrstvo
               nasproti policije. Ministrstvo že sedaj ima določene pristojnosti za nadzor nad
               policijo, nenazadnje od lanskega leta rešuje tudi pritožbe oziroma senatno odločanje
               in ga koordinira nad pritožbami državljanov, ki so usmerjeni proti delom policistov.
               To bo obstalo dalje. Tukaj bo prišlo do nekaj dodatnih členov, ki bodo seveda dodatno
               pojasnili nekatere nejasnosti, ki so se v preteklem obdobju pol leta oziroma letu dni
               pojavljale pri reševanju teh pritožb. Drugače pa ima ministrstvo tudi drug organ v
               sestavi, to je inšpektorat, ki ima pristojnosti inšpekcijskega nadzora nad določenimi
               postopki, kot so, recimo, javna naročila, tudi ne nazadnje tajna naročila, ki se
               izvajajo - če se izvajajo - v skladu z zakonodajo, ki je v naši državi. Nikakor ni
               potrebno vzpostavljati mehanizma, kjer bi posamezni delavci ministrstva za notranje
               zadeve imeli policijska pooblastila za to, da bi lahko nadzirali zakonitost dela
               znotraj organov v sestavi, se pravi obeh organov v sestavi, zato ker je z drugimi
               mehanizmi zagotovljeno, da lahko minister nadzira delo tako ožjega dela ministrstva
               kot obeh organov v sestavi, policisti pa imajo policijska pooblastila zato, da jih
               izvajajo proti osebam, ki kršijo bodisi javni red in mir ali delajo kazniva dejanja.
               Za uvajanje nadzora ni potrebno imeti teh policijskih pooblastil, tako da ne vidim
               nobene potrebe, osebno, da bi takšna pooblastila bila tudi znotraj ministrstva za
               notranje zadeve. Pri preiskovanju kaznivih dejanj, ki bi jih eventualno policisti
               naredili, pa tako ali tako morajo policisti sami po uradni dolžnosti, če tako rečem,
               oziroma po zakonodaji začeti s postopki proti svojim kolegom, tako za to ni potreben
               nek dodatni mehanizem, ki bi zagotavljal te zadeve.</p>
               <p>Glede drugega dela mogoče samo še besedo. Mislim, da ne gre za noben pohod znotraj
               ministrstva za notranje zadeve za prevzem nadzora nad policijo. Gre za normalne
               procese dela, kjer ima minister možnost, da oceni, kako delajo posamezni njegovi
               podrejeni delavci, in direktor policije je podrejen uslužbenec ministrstva za
               notranje zadeve ministru, in na tej točki sem se nekako odločil za zamenjavo na tem
               delovnem mestu. Sedaj pri razpisu pa iščemo novo osebo in eden od pogojev, da lahko
               delo opravlja, je tudi to, da je uradna pooblaščena oseba, se pravi, da je že delavec
               policije ali je bil v preteklosti delavec policije in ima potrebna znanja, da lahko
               strokovno vodi ta zelo pomemben in zahteven organ. Hvala.</p>
            </sp>
            <sp xml:id="SDZ4-Redna-06-2005-05-16.sp37">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Dr. Matej Lahovnik, oziroma oprostite, gospod Bojan Rugelj
               bo postavil vprašanje ministru za finance, dr. Bajuku. Izvolite.</p>
            </sp>
            <sp xml:id="SDZ4-Redna-06-2005-05-16.sp38">

               <speaker>BOJAN RUGELJ:</speaker>

               <p>Hvala, gospod predsednik. Lep pozdrav vsem navzočim ministricam in ministrom naše
               vlade. Moje vprašanje in pobuda se nanaša na povečanje konkurenčnosti našega
               gospodarstva. Za začetek mogoče nekaj podatkov, iz katerih je razvidna, kakšna je
               bila v preteklih letih ras bruto plač v Sloveniji, inflacija in menjali tečaj za
               evro.</p>
               <p>Iz podatkov je razvidno, da je menjalni tečaj za evro v preteklih osmih letih rasel
               približno dvainpolkrat počasneje od rasti plač in približno dvakrat počasneje od
               inflacije. Vse to je povzročilo veliko podcenjenost evra, tako da je veliko izdelkov
               iz uvoza cenejših kot doma, kjer se jih sedaj ne izplača več proizvajati. Posledica
               tega je ogromen zunanjetrgovinski primanjkljaj, ki znaša v povprečju milijardo
               ameriških dolarjev ali približno 10% naše zunanjetrgovinske bilance. Rezultati takšne
               zgrešene politike naše prejšnje vlade so velika in hitra rast našega zunanjega dolga,
               kjer si izposojamo denar tudi za stvari, ki jih lahko sami doma naredimo, slabi
               pogoji za gospodarstvo, ki težko konkurira na zunanjem in domačem tržišču,
               izgubljanje delovnih mest, predvsem v gospodarstvu, delo na intenzivnih panogah,
               povečanje socialnih transferjev, preveliko obremenjevanje gospodarstva z davki zaradi
               prevelike rasti plač in porabe predvsem v javnem sektorju. Znano je, da sta menjalni
               tečaj in plačna politika dva izmed ključnih vzvodov za pospeševanje konkurenčnosti in
               razvoja gospodarstva. Plače, predvsem v javnem sektorju, so v primerjavi z
               gospodarstvom prevelike in to krivico je nujno potrebno odpraviti.</p>
               <p>Predlagam, da se menjalni tečaj, in to v mejah možnosti, ob upoštevanju kriterijev
               za prevzem evra popravi v prid povečanja konkurenčnosti našega gospodarstva in tudi
               kmetijstva, plače in porabe v javnem sektorju pa se ne smejo več povečevati.</p>
               <p>Seveda v tako pomembni zadevi za razvoj našega gospodarstva, kot je menjalni tečaj,
               ne more odločati samo narodna banka Slovenije, zato vas sprašujem, gospod minister
               Bajuk: Kaj boste na vašem ministrstvu naredili v tej smeri? Hvala lepa.</p>
            </sp>
            <sp xml:id="SDZ4-Redna-06-2005-05-16.sp39">

               <speaker>PREDSEDNIK FRANCE CUKJATI:</speaker>

               <p>Hvala gospodu Ruglju. Gospod minister, izvolite.</p>
            </sp>
            <sp xml:id="SDZ4-Redna-06-2005-05-16.sp40">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Spoštovani gospod poslanec. Kot veste, politika
               deviznega tečaja je v celoti pristojnost Banke Slovenije. Ne glede na to, sta vlada
               in centralna banka dosegli dogovor o usklajenem vodenju makroekonomskih politik v
               času do prevzema evra. Za zagotovitev enega ključnih ciljev, to je prevzem evra, je
               Slovenija junija lani vstopila v tako imenovano pripravljalnico na prevzem evra v
               evropski mehanizem menjalnih tečajev. Ta je določil centralno pariteto tolarja glede
               na evro v višini 239,64 SIT za evro, s čimer se je Slovenija odpovedala, dejansko
               odpovedala aktivni politiki deviznega tečaja. To so realnosti tega trenutka. Torej,
               od vstopa v RM2 konec junija 2004, ki je obvezen pogoj za prevzem evra, je tečaj
               fiksiran in lahko le niha okoli centralne paritete. Tako Banka Slovenije kot Vlada
               Republike Slovenije v tem obdobju do prevzema evra menjalnega tečaja ne moreta več
               uporabljati, kot je to bilo v preteklosti, kot instrument za spodbujanje
               konkurenčnosti gospodarstva, ampak se morajo vsi akterji - in na tem področju tudi
               vlada - osredotočiti, kar se tiče konkurenčnosti, na strukturne reforme, ki povečajo
               konkurenčnost gospodarstva. Edini preostali cilj politike deviznega tečaja je lahko
               zgolj stabilnost tega tečaja.</p>
               <p>Moram pa tudi poudariti, da devalvacije tečaja na dolgi rok nikakor niso porok za
               zagotavljanje konkurenčnega gospodarstva. Za konkurenčnost so bistveno bolj pomembne
               reforme na ravni vsakega podjetja posebej, kot so prenova poslovnih procesov,
               vlaganje v raziskave in razvoj, inovativnost in sodobni tržni pristopi. Ključna vloga
               države pa je predvsem zagotavljanje stabilnih in predvidljivih pogojev poslovanja,
               kamor sodi tudi stabilnost politike deviznega tečaja. Ne nazadnje ima pa devalvacija
               - in to vemo v dobro tej državi iz svojih lasnih izkušenj - znaten vpliv na uvozne
               cene ter preko njih ohranja višjo inflacijo, kot bi bilo v narodnemu gospodarstvu
               zaželeno. Hvala lepa.</p>
            </sp>
            <sp xml:id="SDZ4-Redna-06-2005-05-16.sp41">

               <speaker>PREDSEDNIK FRANCE CUKJATI:</speaker>

               <p>Hvala ministru, dr. Bajuku. Želi gospod Rugelj dopolnitev odgovora?</p>
            </sp>
            <sp xml:id="SDZ4-Redna-06-2005-05-16.sp42">

               <speaker>BOJAN RUGELJ:</speaker>

               <p>Mogoče malenkost. Zavedam se, da je izključno menjalni tečaji - ne, ampak jaz sem
               poudaril tudi rast plač oziroma porabo v javnem sektorju, ki se neposredno dotika
               tega. In če hočemo popraviti to krivico, ki se je zgodila v preteklih letih, bo
               potrebno nekaj narediti. Mi moramo tudi storilnost v javnem sektorju prilagoditi
               storilnosti v gospodarstvu, v kolikor je v gospodarstvu ni. Mi vemo, saj prilagojena
               je tako ali tako, kakšna je storilnost v negospodarstvu, pa kljub temu vemo, da
               poraba narašča prek vseh meja. In tega ne prenese nobeno gospodarstvo.</p>
            </sp>
            <sp xml:id="SDZ4-Redna-06-2005-05-16.sp43">

               <speaker>PREDSEDNIK FRANCE CUKJATI:</speaker>

               <p>Hvala gospodu poslancu. Dr. Bajuk, želite dopolniti odgovor?</p>
            </sp>
            <sp xml:id="SDZ4-Redna-06-2005-05-16.sp44">

               <speaker>DR. ANDREJ BAJUK:</speaker>

               <p>Kar se tiče politike plač. Dobro veste, da je to trenutna, sedaj veljavna politika
               plač sad dogovora v skladu mehanizma socialnega dialoga, ki ga v Sloveniji imamo in
               se tudi mi zavzemamo, da bi ga obdržali. V tem dogovoru, ki velja do konca leta 2005,
               je jasno bilo sklenjeno v preteklosti, kakšna bo politika plač in to, da bo deloma
               zaostajala za rastjo produktivnosti, in sicer tam okoli 1%. V javnem sektorju so
               dogovori, ki so bili sklenjeni pred kratkim, dosegli tudi podaljšanje tega, in sicer
               v isti smeri, kot je bilo to doseženo v preteklosti. Trenutno se bodo začela tudi
               pogajanja za zasebni sektor. Kar se vlade tiče, bomo skušali na vsak način to doseči,
               da bomo to stabilnost, ki se je ustvarila tudi na podlagi te politike plač, obdržali
               do prevzema evra, ker drugače si težko predstavljamo, da bomo lahko ta državni
               narodni projekt res lahko izpeljali.</p>
               <p>Kar se pa tiče javne porabe. Jaz se zahvaljujem gospodu poslancu, da je izrazil
               svojo skrb, kar se tiče javne porabe. Sam, kot odgovorni za resor za finance, o tem
               govorim - in še kako! A vendar malokdaj pa slišim takšno podporo nujnosti znižanja
               javne porabe, kot sem slišal sedaj iz vaših ust. Upam, da se bo to tu pojavilo, ko
               bomo v prihodnjih tednih razpravljali v tem državnem zboru o rebalansu proračuna
               Republike Slovenije in da bomo lahko naredili tiste ključne korake, ki so dolgoročno
               edina rešitev za to, da če hočemo manjše davke, moramo začeti tam, kjer je treba
               začeti in to je zmanjšati javno porabo. Povem vam pa že vnaprej, da to ni enostaven
               posel. Dejansko je javna poraba v Republiki Sloveniji zelo zelo fiksirana, in sicer
               na podlagi zakonodaje, zakonodaja pa je odgovornost te hiše. Tukaj bomo morali o teh
               stvareh razpravljati, upam, da tudi z vašo podporo. Hvala lepa.</p>
            </sp>
            <sp xml:id="SDZ4-Redna-06-2005-05-16.sp45">

               <speaker>PREDSEDNIK FRANCE CUKJATI:</speaker>

               <p>Hvala ministru dr. Bajuku. Dr. Matej Lahovnik bo postavil vprašanje ministru za
               zdravje dr. Bručanu.</p>
            </sp>
            <sp xml:id="SDZ4-Redna-06-2005-05-16.sp46">

               <speaker>DR. MATEJ LAHOVNIK:</speaker>

               <p>Hvala lepa, gospod predsednik. Spoštovane poslanke in poslanci. Vidim, da gospoda
               ministra ni tukaj, kar iskreno obžalujem in prosim, da mi naslednjič odgovori ustno
               na postavljena vprašanja. Svoje vprašanje pa seveda želim postaviti.</p>
               <p>Zanima me: Kaj bo gospod minister ukrenil za zaščito pravic zavarovancev
               dopolnilnega zdravstvenega zavarovanja? In: Kako bo zagotovil dejansko enakost
               zavarovalnic pred zakonom?</p>
               <p>Po mojih podatkih je namreč zdravstvena zavarovalnica Vzajemna grobo ogoljufala
               zavarovance in si prilastila za 5 milijard tolarjev premoženjske koristi. Konec
               lanskega leta in v začetku januarja so namreč mnogi zavarovanci prejeli na dom
               ponudbe, da spremenijo svoje doživljenjske zavarovalne pogodbe v pogodbe za določen
               čas, za 12 let. Zraven je bil dopis, da sicer bo prišlo do bistvenega zvišanja
               zdravstvenih premij. Seveda je ob tem potrebno poudariti, da je zdravstvena
               zavarovalnica Vzajemna oškodovala tudi državni proračun za 300 milijonov tolarjev,
               ker ni odvedla ustreznega davka na promet od zavarovalnih poslov.</p>
               <p>Name se je obrnilo večje število državljanov, predvsem starejših, upokojencev in
               tudi delavcev, ki se čutijo zavedene in ogoljufane. Namreč, nekdo, ki je star 60 let,
               so ga zavedli, da je sklenil pogodbo za določen čas za 12 let. Od 150 tisoč
               zavarovancev, ki so prejeli takšne ponudbe, jih je kar 60 tisoč to ponudbo sprejelo,
               pri tem je seveda odprto vprašanje, kaj bo po izteku 12-ih let; kaj čaka te
               zavarovance, ki so takšno ponudbo sprejeli, ker si niso mogli privoščiti za nekaj
               tisoč tolarjev višje zavarovalne premije, v strahu pred tem, kaj bo čez 12 let, ko
               bodo, recimo, stari 72 let in bodo ostali praktično brez zdravstvenega zavarovanja
               oziroma jim bo takrat zdravstvena zavarovalnica izstavila bistveno višjo zavarovalno
               premijo. 14 dni nazaj je zdravstvena zavarovalnica Vzajemna poslala dopis predsedniku
               vlade gospodu Janši, v katerem izsiljuje ponovno za 38% dvig zdravstvenih premij. Za
               38% dvig!,Tto pomeni okoli 20 tisoč tolarjev dodatno na vsakega zavarovanca.</p>
               <p>Zato me zanima: Kaj bo gospod minister ukrenil glede na to, da je tržni inšpektorat
               jasno povedal, da gre za zavajanja naših državljank in državljanov, da je podal
               ovadbo sodniku za prekrške? Sprašujem se tudi: Kaj počne direktor agencije za
               zavarovalni nadzor, gospod Gorišek, da javno ne opozori vse državljank in
               državljanov, da ne sklepajo tako škodljivih pogodb, ker so neposredno oškodovani?
               Hvala lepa.</p>
            </sp>
            <sp xml:id="SDZ4-Redna-06-2005-05-16.sp47">

               <speaker>PREDSEDNIK FRANCE CUKJATI:</speaker>

               <p>Hvala gospodu Lahovniku. Sprejeta je zahteva, da v skladu s 247. členom na naslednji
               seji minister odgovori ustno. Gospa mag. Majda Potrata bo postavila vprašanje tudi
               ministru za zdravje.</p>
            </sp>
            <sp xml:id="SDZ4-Redna-06-2005-05-16.sp48">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovane poslanke in poslanci, spoštovana gospa
               ministrica in ministri. Dovolite, da odsotnemu ministru za zdravje zastavim
               vprašanje, ki se nanaša na leta 2003 sprejeto resolucijo v evropskem parlamentu,
               nanaša pa se na raka na dojkah v Evropski uniji. Spomladi leta 2006 bo namreč morala
               Slovenija kot članica Evropske unije poročati o tem, kaj je storila v obdobju od leta
               2003 do leta 2008, da bi bile posledice te hude bolezni zmanjšane.</p>
               <p>Vzroka za moje poslansko vprašanje sta dva. Prvi razlog je ta, da je zdravje na
               lestvici vrednot za državljanke in državljane Republike Slovenije izjemnega pomena.
               Zato je zelo pomembno, kako se usmerja program nacionalne zdravstvene politike, ki
               mora zagotavljati enake možnosti dostopnosti zdravstvenih storitev in dobrega
               zdravljenja za vse, ne glede na spol, raso ali katerokoli drugo osebno okoliščino.
               Pri bolezni, o kateri govorim, je zgodnje odkrivanje izjemnega pomena. Po
               statističnih podatkih pa v Sloveniji kar 51% bolnic s to boleznijo pride k zdravniku
               takrat, ko se je bolezen že razrasla. Torej bi bilo treba dosti več storiti za
               ozaveščanje, hkrati pa tudi sprejeti nekatere ukrepe za preprečevanje in zgodnje
               odkrivanje raka.</p>
               <p>Drugi razlog je pa naslednji. Rak na dojkah je tista bolezen, za katero zdravilo ne
               obstaja, je pa najpogostejša oblika raka pri ženskah. V Evropski uniji zboli za rakom
               na dojkah, recimo, če povem podatek iz leta 2002, 216.000 žensk. V Sloveniji
               odkrijejo 1.000 primerov raka na leto, število narašča; okrog 400 smrti je povezanih
               s to boleznijo. Zato ker za rakom na dojki po pravilu sicer obolevajo najpogosteje
               ženske po 35. letu starosti, zlasti pa po 50. letu starosti, je treba poskrbeti, da
               uresničujemo vse tiste cilje, ki jih resolucija zadeva. To pa je boj proti raku na
               dojkah kot prioriteta, znižanje smrtnosti zaradi raka na dojkah, vpeljava presejalne
               mamografije za vse ženske po 50. letu starosti na vsaki dve leti, vzpostavljanje
               centrov za to bolezen in še bi lahko naštevala.</p>
               <p>Pričakujem torej, da mi bo minister za zdravje na naslednji seji s konkretnimi
               primeri ukrepov povedal, kaj smo na tem področju že storili. Hvala.</p>
            </sp>
            <sp xml:id="SDZ4-Redna-06-2005-05-16.sp49">

               <speaker>PREDSEDNIK FRANCE CUKJATI:</speaker>

               <p>Hvala mag. Potrati. Zahteva za ustni odgovor je podana. Gospa Maria Pozsonec bo
               postavila vprašanje tudi ministru za zdravje. Izvolite.</p>
            </sp>
            <sp xml:id="SDZ4-Redna-06-2005-05-16.sp50">

               <speaker>MARIA POZSONEC:</speaker>

               <p>Hvala lepa. Lep pozdrav vsem prisotnim! V zadnjem času se v javnosti zelo pogosto
               govori o zdravstvu. Zato me zanima: Kako bo prišlo do reorganizacije zdravstva? Ali
               bodo ambulante, ki se nahajajo v zdravstvenih domovih, dostopne tudi za privatno
               zdravstvo? Pod kakšnimi pogoji jih bodo lahko najeli privatni zdravniki? Ali bo pri
               tem upoštevano, da je mnogo zdravstvenih domov zgrajenih iz sredstev samoprispevka?
               Bodo tudi v bodoče zdravstvene usluge ostale na današnji ravni?</p>
               <p>Pojavlja se problem pomanjkanja zdravnikov in ne moremo kar nonšalantno mimo tega
               problema na način, da bomo pač zdravnike pripeljali iz tujine. Treba bo ugotoviti
               vzroke za pomanjkanje zdravnikov. Je vzrok tega morda nizek družbeni ugled
               zdravnikov, kar je posledica nizkega vrednotenja njihovega dela? Je temu morda vzrok
               tudi zelo zapleten in dolg sekundariat? Ne zdi se mi namreč prav, da naše največje
               bogastvo, zdravje, prepustimo tujim strokovnjakom. Kako je v tem primeru z znanjem
               slovenskega oziroma madžarskega in italijanskega jezika? Kakšne ukrepe predvideva
               Slovenija za blaženje pomanjkanja zdravnikov? Upam, da ne takšne, da bo posamezni
               zdravnik dežural v bolnici dva dni nepretrgoma, plačan pa bo zgolj za pičlih 10
               oziroma 6 do 7 ur. Hvala lepa. Pričakujem odgovor na prihodnji seji.</p>
            </sp>
            <sp xml:id="SDZ4-Redna-06-2005-05-16.sp51">

               <speaker>PREDSEDNIK FRANCE CUKJATI:</speaker>

               <p>Hvala gospe Pozsonec. Podana je tudi zahteva za ustni odgovor na naslednji seji.</p>
               <p>Dr. Marko Pavliha bo postavil vprašanje ministru za promet, mag. Janezu Božiču.
               Prosim.</p>
            </sp>
            <sp xml:id="SDZ4-Redna-06-2005-05-16.sp52">

               <speaker>DR. MARKO PAVLIHA:</speaker>

               <p>Hvala lepa, gospod predsednik. Spoštovana ministrica, ministri, gospe poslanke in
               poslanci! S svojim vprašanjem želim opozoriti na problem, ki ga verjetno minister
               dobro pozna. Gre za problem, ki se nadaljuje že od leta 2001, ko je bil v promet
               predan prvi del avtocestnega odseka na relaciji Vransko - Trojane. Ne vem, kateremu
               pametjakoviču se je tedaj utrnila izjemno bistroumna misel, da je izvoz z avtoceste
               na glavno ceste postal neprednosten, namesto da bi bilo obratno, čeprav je na tem
               izvozu gostota prometa približno 30-krat večja, kot je na glavni cesti G1. To seveda
               povzroča dnevne zastoje, včasih tudi po 3 kilometre dolge. Moram reči, da so na to
               opozarjali že poslanci v prejšnjem mandatu, pa se ni nič zgodilo. Sam sem kot
               minister sedanjemu ministru, ki je bil tedaj predsednik Darsa, naročil, da ta problem
               odpravi, vendar je bila očitno moja prošnja oziroma moje naročilo bob ob steno. In
               niti strokovne službe očitno niso doumele, za kakšen problem gre.</p>
               <p>Pri tem se mi logično postavlja vprašanje, ki se mi je postavljalo že tedaj, ko sem
               prevzemal ministrsko funkcijo: Ali ne gre samo še za eno od oblik izkazovanja premoči
               Darsa nad državo in njenimi prebivalci, ki o tem podjetju nimajo najboljšega mnenja.
               Dars kot 100% podjetje v lasti države očitno postaja država v državi po moči, vplivu
               in cestnem lobiju. Zato mislim, da ga moramo podrediti izvršni oblasti, če že ne
               zakonodajni.</p>
               <p>Zato vas sprašujem, gospod minister, prvič:</p>
               <p>Kako boste ukrepali - kot minister ali bivši predsednik Darsa - glede navedenega
               problema?</p>
               <p>In drugič: Kdaj bo ta problem resnično dolgoročno odpravljen? To pa vsi vemo, da bo
               takrat, ko bo zgrajen še tisti zadnji manjkajoči del Trojan, torej oba predora.</p>
               <p>Prvotno naj bi se to zgodilo pred začetkom sezone, sedaj slišimo že datum konec
               avgusta in upravičeno se lahko vprašamo, kdo ve, če se bo to sploh zgodilo letos. In
               smo seveda spet pri prometni politiki, ki bi jo lahko imeli že skoraj eno leto, pa
               tudi teh problemov verjetno ne bi bilo, vlada pa jo je umaknila iz parlamentarne
               procedure in je tudi njena usoda nejasna. Za odgovor že v naprej najlepša hvala.</p>
            </sp>
            <sp xml:id="SDZ4-Redna-06-2005-05-16.sp53">

               <speaker>PREDSEDNIK FRANCE CUKJATI:</speaker>

               <p>Hvala dr. Pavlihi. Gospod minister, imate besedo.</p>
            </sp>
            <sp xml:id="SDZ4-Redna-06-2005-05-16.sp54">

               <speaker>MAG. JANEZ BOŽIČ:</speaker>

               <p>Hvala lepa za besedo, gospod predsednik in spoštovane poslanke in poslanci!
               Avtocestni odsek Vransko - Trojane je bil predan v promet 26.6.2002 in ne leta 2001.
               Prometna ureditev avtocestnega priključka Trojane je izvedena že v končni obliki na
               nek način in je v bistvu enaka, kot je na vseh drugih avtocestnih priključkih.
               Zavedajoč se dejstva, da je povezava preko Trojan ena najbolj nevralgičnih točk
               slovenskega cestnega prometnega sistema, ki bo rešena predvidoma v mesecu avgustu
               letos z izgradnjo zadnjih 8 kilometrov avtoceste, je Dars že na tehničnem pregledu
               pred predajo prometu avtocestnega odseka od Vranskega do Trojan v letu 2002
               predlagal, da se do predaje prometu tega celotnega avtocestnega odseka do Blagovice z
               začasno spremembo prednosti dvopasovne ceste uvede prednost prometu iz avtocestnega
               priključka. Vendar je bila ta pobuda zavrnjena z argumentom dejanske manjše
               propustnosti dvopasovne ceste, kar naj ne bi zmanjšalo predvidenih prometnih zastojev
               na koncu avtoceste pred začasnim priključevanjem, ki smo mu priča ob dnevnih konicah
               in pa načeloma ob ponedeljkih zjutraj ob jutranji konici.</p>
               <p>Dars je to pobudo ponovil tudi leto dni po predaji prometu tega odseka v letu 2003,
               in sicer z začasno spremembo prednosti tega avtocestnega priključka avtoceste na
               dvopasovno državno cesto. Direkcija za ceste, kot upravljalec regionalne ceste med
               Trojanami in Blagovico, je to pobudo resno obravnavala, tako da je sklicala tudi
               sestanek na samem terenu, na licu mesta, katerega so se tudi udeležili predstavniki
               ministrstva za notranje zadeve, policijske uprave Ljubljana in Celje, družba Dars,
               takratnega PVAC-ja in DDC-ja.</p>
               <p>Ugotovljeno je bilo, da je bila podobna pobuda s strani Darsa podana že na tehničnem
               pregledu in da je bila takrat zavrnjena. Po ogledu videoposnetkov odvijanja prometa v
               tem območju in opazovanj dogajanja na priključku je bilo večinsko mnenje prisotnih,
               da do zastojev prihaja predvsem zaradi manjše propustnosti dvopasovne ceste med
               Trojanami in Blagovico, pa tudi zaradi gradbiščnih in ostalih priključkih na to
               dvopasovnico.</p>
               <p>Direkcija za ceste je nato ponovno izvedla štetje prometa in skupaj s policijo
               analizirala propustnost tega križišča. Po pregledu predstavljenih in dostavljenih
               dokumentov je bil sprejet zaključek, da ostane na začasnem priključku prometna
               signalizacija v skladu s to projektirano, saj sprememba prednostne ceste zaradi
               manjše propustnosti dvopasovne ceste od priključka Trojan do Blagovice naj ne bi
               rešila pogostosti zastojev. Ne glede na to poslansko pobudo, pa je Dars tudi še v
               letošnjem letu v mesecu aprilu ponovno podal predlog za spremembo prednosti na
               omenjenem priključku, glede na to, da je gradbiščnega prometa med Trojanami in pa
               samo Blagovico vse manj. V primeru, da bodo vse relevantne inštitucije, ne samo
               upravljalec, to je Dars, in dvopasovne regionalne ceste, za katere je odgovorna
               direkcija za ceste, pač pa tudi policija in inženirska organizacija DDC tokrat
               ocenile, da bi sprememba prometnega režima, in sicer tako, da bi potekala prednostna
               cesta z avtocestnega priključka na dvopasovnico oziroma regionalno cesto, izboljšala
               stanje oziroma situacijo, bom kot prometni minister seveda ukrenil vse potrebno, da
               do te spremembe tudi pride. Večji zastoji se sicer na izvozu avtoceste na Trojanah
               pojavljajo ob ponedeljkovi jutranji konici in pa vselej, kadar je tudi na relaciji
               Trojane - Blagovica prometna nesreča ali pa, kar je vse pogosteje, kadar ostanejo na
               cesti zaradi okvare večji kamioni. Dokončno pa bo ta prometna situacija rešena, kot
               sem že omenil, z dokončanjem tega zadnjega odseka avtoceste med Mariborom in
               Ljubljano.</p>
               <p>Gradbena dela, kot kratka informacija, na tem odseku Trojane - Blagovica so namreč v
               zaključni fazi. Prav tako pospešeno tudi potekajo montažerska, elektro dela in
               montaža opreme tako imenovanega inteligentnega prometnega sistema. Po zagotovilu
               izvajalcev del Impresa Graseto, SCT-ja, Prevent in gradnje NGR, inženirske
               organizacije, ki izvaja nadzor nad izvedbo, to je DDC, in tudi naročnika del - Dars
               bo možno odsek .../Opozorilni znak za konec razprave./ po drugi polovici avgusta
               2005.</p>
            </sp>
            <sp xml:id="SDZ4-Redna-06-2005-05-16.sp55">

               <speaker>PREDSEDNIK FRANCE CUKJATI:</speaker>

               <p>Hvala, gospodu ministru. Izvolite, želite dopolnitev odgovora?</p>
            </sp>
            <sp xml:id="SDZ4-Redna-06-2005-05-16.sp56">

               <speaker>DR. MARKO PAVLIHA:</speaker>

               <p>Hvala, predsednik. Očitno gre za svojevrsten prometni pingpong med različnimi
               institucijami, Darsom, direkcijo, ministrstvom oziroma ministrom Presečnikom, ki je
               tedaj bil minister, zgodilo se pa ni nič. Pa dajte ta pingpong razložiti ljudem, ki
               ure in ure ter minute izgubljajo na teden, ko čakajo v tej vrsti. Ponovno me zanima:
               Kaj boste zdaj - zdaj pa imate škarje in platno v rokah - storili, da tega pingponga
               ne bo več in da bodo ljudje lahko prednostno izvozili z avtoceste?</p>
            </sp>
            <sp xml:id="SDZ4-Redna-06-2005-05-16.sp57">

               <speaker>PREDSEDNIK FRANCE CUKJATI:</speaker>

               <p>Hvala, gospodu poslancu. Izvolite, gospod minister.</p>
            </sp>
            <sp xml:id="SDZ4-Redna-06-2005-05-16.sp58">

               <speaker>MAG. JANEZ BOŽIČ:</speaker>

               <p>Hvala lepa, za dodatno obrazložitev gospodu poslancu. Lahko rečem to, da ne gre za
               noben pingpong, ampak gre za resno obravnavanje problema navezovanja prednostne na
               neprednostno cesto. Vprašanje glede tega je vprašanje varnosti udeležencev v cestnem
               prometu in si nikakor ne bi dovolili, če prometna in vsa ostala stroka, ne nazadnje
               tudi tisti, ki so z večletnimi izkušnjami na celotnem prometnem sistemu delali zelo
               veliko let in tudi projektirali prometno ureditev na avtocestnem in državnem cestnem
               omrežju, tako pravijo, da je to strokovno utemeljeno, potem ne vidim tistega junaka,
               ki bi si upal prometni režim spreminjati na račun in za ceno življenj ali pa celo
               hudih prometnih nesreč. Hvala lepa.</p>
            </sp>
            <sp xml:id="SDZ4-Redna-06-2005-05-16.sp59">

               <speaker>PREDSEDNIK FRANCE CUKJATI:</speaker>

               <p>Hvala, gospodu ministru. Gospod Sašo Peče bo postavil vprašanje ministru za finance
               dr. Bajuku. Izvolite.</p>
            </sp>
            <sp xml:id="SDZ4-Redna-06-2005-05-16.sp60">

               <speaker>SAŠO PEČE:</speaker>

               <p>Glede na moje informacije se gospod Bajuk, minister za finance, nahaja v preddverju,
               zato bi prosil, če ga pozovete, da bo lahko korektno in kvalitetno odgovoril. Hvala.</p>
               <p>Gospod Bajuk, hvala, da ste prišli. Dovolite, da podam kratek uvod. Predvsem zaradi
               špekulativnega bančnega dogajanja v obdobju osamosvajanja Republike Slovenije sta dve
               takrat največji slovenski ali pa jugoslovanski banki prišli v rdeče številke. Leta
               1994 je državni zbor sprejel temeljno ustavno listino in ob sprejemanju te temeljne
               ustavne listine sprejel tudi sklep, ki je govoril, da pozneje, ko se bodo banke
               sanirale, ko se bodo privatizirale, bodo v tej privatizaciji dobili poplačano svojo
               soudeležbo tudi državljani in državljanke Republike Slovenije. Ta sklep je dosegel
               izjemno velik konsenz med tedanjimi političnimi strankami in tedanjimi političnimi
               veljaki. Lahko pa povem, da se je ravno na podlagi tega sklepa izvedla pozneje
               sanacija Nove Ljubljanske banke in Nove Kreditne banke Maribor ter da je levji delež
               te sanacije oziroma 2.200 milijonov nemških mark <stage>(govorim o nemških markah kot
               tedanji valuti)</stage> šlo v poplačilo sanacije za Novo Kreditno banko Maribor in kasneje za
               Novo Goriško banko. V zameno za to oziroma bolje rečeno poplačilo tega pa je šlo na
               bremena državljank in državljanov. Ravno zaradi tega je bil pozneje sprejet ta sklep,
               ki je dal neke vrste garancijo našim državljanom, da bodo dobili to, za kar so nehote
               oziroma ne zavedajoč se plačali <stage>(sklep z dne 27.7.1994)</stage>. Država je navkljub temu pod
               tedanjo vlado potem po hitrem postopku oziroma v letu 2000 prodala Novo Ljubljansko
               banko, po moji oceni in po oceni poslanske skupine Slovenske nacionalne stranke
               seveda podarila.</p>
               <p>Medtem ste ravno gospodje, ki ste danes na vladi, vložili zakon o privatizaciji
               bank, ki je takrat zasledoval, poudarjam, takrat zasledoval pravično privatizacijo.
               Kasneje, leta 2002, sem tudi sam vložil podoben zakon, ki bi po moji oceni preprečil
               goljufanje slovenskih državljank in državljanov.</p>
               <p>Toda danes imamo novo vlado. Marsikdo si je od nje marsikaj obetal, sam pa sem že po
               teh šestih mesecih vsaj nad delovanjem finančnega ministrstva zelo razočaran. Začela
               se je že tudi prodaja oziroma postopki privatizacije Nove Kreditne banke Maribor, žal
               enako netransparentno kot pod prejšnjo vlado in žal ponovno brez kakršnekoli zakonske
               osnove, kljub temu, da je takrat bil sprejet sklep ob sprejemanju temeljne ustavne
               listine. Zato dovolite tri kratka vprašanja.</p>
               <p>Prvič: Zakaj ne upoštevate dogodkov ob sprejemanju temeljne ustavne listine?</p>
               <p>Drugič: Zakaj se državljanom oziroma državljankam ne vrne to, za kar ste jih
               zakreditirali v letih 1994 do 1998?</p>
               <p>In najpomembnejše, glede nato, da obseg poslovanja Nove Kreditne banke prekaša obseg
               področja Štajerske, ampak po moji oceni cele Slovenije, me zanima: Kakšna bo
               privatizacija in zakaj ne upate z njo seznaniti državnega zbora in širše slovenske
               javnosti? Hvala za odgovor.</p>
            </sp>
            <sp xml:id="SDZ4-Redna-06-2005-05-16.sp61">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pečetu. Gospod minister, dr. Bajuk, izvolite.</p>
            </sp>
            <sp xml:id="SDZ4-Redna-06-2005-05-16.sp62">

               <speaker>DR. ANDREJ BAJUK:</speaker>

               <p>Hvala lepa. Ministrstvo za finance in tudi vlada ne more biti odgovorna za določene
               govorice, ki se širijo po naših medijih, kar se tiče stališča vlade in pa kakšen bo
               pristop glede privatizacije slovenskih bank, ki so še vedno v pretežni lasti države.</p>
               <p>Da se to ni izpostavilo širši slovenski javnosti, spoštovani gospod poslanec, ne
               drži. Sam ste bili tudi prisotni v gledališču v Mariboru, ko smo to obrazložili,
               kakšen je pristop vlade in kakšen bo pristop vlade do ureditve položaja Nove Kreditne
               banke Maribor.</p>
               <p>Predvsem bi tukaj rad poudaril, da se bomo držali tega, kar smo dejansko tudi v
               predvolilnem času obljubljali in tudi v naši koalicijski pogodbi zapisali: da bo umik
               države iz slovenskega gospodarstva, vključno tudi banka, dejansko preudaren,
               postopen, predvsem pa pregleden.</p>
               <p>Kar se tiče NKBM. Vlada je prepričana, da je to ustanova, na podlagi katere lahko v
               naši državi dosežemo to, kar še vedno naš sistem nima, to je ustanovo, ki bo dejansko
               delala v prid občanom in pa razvoju slovenskega podjetništva. Razvoj slovenskega
               podjetništva je temeljni kamen gospodarske politike te vlade. In za to se bomo tudi
               zavzeli. Dejstvo je, da ta ustanova potrebuje določeno dokapitalizacijo, da smo imeli
               popolnoma preliminarne pogovore z evropsko banko za razvoj in so pripravljeni o teh
               stvareh začeti formalne pogovore, da pa je naš namen v Mariboru na podlagi sedanje
               NKBM ustvariti tako imenovani drugi steber, ki bo pa povezoval in dejansko dosegel
               integracijo poštne banke, mariborske banke in seveda tudi zavarovalnic. Gre predvsem
               za Zavarovalnico Maribor in seveda tudi pozavarovalnico Sava. S tem smo pa tudi
               povedali in vi ste bili tam prisotni in širša javnost v štajerskem delu si je gotovo
               tega tudi zapomnila, da sem sam tudi poudaril, da vlada ne nasprotuje možnosti, da bi
               se še kdo drug temu pridružil. Vendar o teh stvareh nima smisla še danes govoriti,
               ker so to podrobnosti, za katere je pa treba zelo jasno tudi priti do določenih
               stališč vseh akterjev. Vaše vprašanje, ki ste ga tudi napovedali, je bilo tudi v
               zvezi s tem, kakšna navodila je dala vlada upravi v NKBM. Vlada ne daje ne vem
               kakšnih navodil v tem smislu vsakodnevnega upravljanja, to upam, da vam je jasno.
               Vendar sporočilo uprave je bilo pa zelo jasno, pričakujemo, da bo ta uprava ali pa
               katerakoli druga dejansko uveljavila drugačno poslovno kulturo v tej ustanovi, da bo
               ta banka, ta steber resnično deloval kot opora razvoju slovenskega podjetništva in
               neposredno za občane. To je ključnega pomena, ker samo v takšni poslovni kulturi, ki
               se bo dejansko tudi uveljavila, lahko pričakujemo, da bodo Slovenke in Slovenci ne
               samo kot posamezniki tudi ustanove, vključeno z ustanovami javnega prava, sploh vzeli
               na znanje možnost, da bi v te ustanove tudi vlagali. Postopna privatizacija pomeni
               ravno to: ustvariti možnost, potem pa odpreti proceduro, ki bo dejansko to omogočila.
               Kar se pa tiče preglednosti smo pa prepričani, da najbolj pregleden način za
               izvajanje takšnega pristopa je pa, da se to dela preko borze. Hvala lepa.</p>
            </sp>
            <sp xml:id="SDZ4-Redna-06-2005-05-16.sp63">

               <speaker>PREDSEDNIK FRANCE CUKJATI:</speaker>

               <p>Hvala, gospodu ministru. Želite gospod Peče dopolnitev odgovora?</p>
            </sp>
            <sp xml:id="SDZ4-Redna-06-2005-05-16.sp64">

               <speaker>SAŠO PEČE:</speaker>

               <p>Hvala lepa. Gospod minister, jaz vas ne sprašujem o govoricah. Če bi hotel karkoli
               izvedeti, bi gledal oddajo Preverjeno na POP TV.</p>
               <p>Drugič. Prvič slišim, da Nova Kreditna banka Maribor do sedaj ni delovala v interesu
               občanov. Jaz vas lahko seznanim celo z nečim več, delovala je v interesu Republike
               Slovenije, sofinancirala ogromno prireditev, kar se pod novimi lastniki iz tujine,
               kakor se bojim, da jih boste pripeljali, nedvoumno ne bo zgodilo. Kot dokaz temu ali
               pa kot argument k temu poglejmo delovanja Nove Ljubljanske banke pod novimi lastniki.</p>
               <p>Še drugo. Ko govorite o obljubljenem, veste, gospod Bajuku, vi ste kar dosti
               obljubljali v vaši zgodovini, odkar ste v slovenski politiki. Med drugim tudi to, da
               je cilj zakona o privatizaciji Nove Ljubljanske in Nove Kreditne banke Maribor, pri
               katerem ste sodelovali, razdelitev lastniških certifikatov. Danes ni o tem ne duha in
               ne sluha.</p>
               <p>Nadalje, vaš prikaz privatizacije tako pomembne zadeve, kot je Nova Kreditna banka
               Maribor, za celo področje Slovenije je zelo meglen. Poglejte, pred časom ste v okviru
               razprave na to temo v okviru poslanskih pobud odgovarjali malo bolj konkretno kot
               danes, kajti sistem, kot ga danes prikazujete o privatizaciji, je bleda kopija
               sistema, kot vam ga je ponujala prejšnja uprava, za katero pa pravite, da je slaba,
               ampak danes povzamete njen sistem. V nadaljevanju, ko govorite o transparentnosti,
               ja, kakšna transparentnost pa je, da vlada Republike Slovenije v nadzorni odbor tako
               močne finančne institucije vključi človeka, ki prihaja iz druge finančne skupine
               Aktiva Group, ki se je med drugim in se verjetno tudi bo potegovala za nakup ravno te
               banke. Ob tem pa seveda vlada preko tega istega nadzornega odbora doseže po moji
               oceni in po mojem vedenju unikum v slovenskem pravnem prostoru, torej, da naroči
               enemu članu uprave, da imenuje dva druga člana uprave, in to dosedanjemu članu
               uprave. Lepo vas prosim, gospod Bajuk, vse, kar si želim, je transparentna
               privatizacija, vse kar si želim, je privatizacija, ki bo povrnila državljanov to, kar
               je bilo vzeto in da bo na podlagi zakona, za kar ste se med drugim tudi vi zavzemali
               ne tako daleč nazaj.</p>
            </sp>
            <sp xml:id="SDZ4-Redna-06-2005-05-16.sp65">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pečetu. Gospod minister, izvolite.</p>
            </sp>
            <sp xml:id="SDZ4-Redna-06-2005-05-16.sp66">

               <speaker>DR. ANDREJ BAJUK:</speaker>

               <p>Kar danes lahko tukaj zagotovim, je to, da se bo vlada zavzela, da bo, ne glede na
               to, kakšen bo izplen vseh pogajanj z vsemi morebitnimi akteriji, da bomo vedno
               zagotovili vlogo države v tej ustanovi v tem smislu, da bodo te poslovne smernice, za
               katere se trenutno danes zavzemamo, da se bodo tudi uresničile.</p>
               <p>Kar se tiče izvajanja zakonodaje sanacije bank. V predlogu za rebalans proračuna
               boste opazili, da se je vlada odločila za predčasno izplačilo dolgov, ki so nastali
               ravno zaradi sanacije bank. To ne bo imelo nekih neposrednih takojšnjih vplivov na
               proračun za leto 2005. Od 2005 naprej in za celotno desetletje bomo pa znižali
               izdatke ravno za servisiranje tega dolga. Hvala lepa.</p>
            </sp>
            <sp xml:id="SDZ4-Redna-06-2005-05-16.sp67">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Izvolite ja.</p>
            </sp>
            <sp xml:id="SDZ4-Redna-06-2005-05-16.sp68">

               <speaker>SAŠO PEČE:</speaker>

               <p>Izkoristil bom pravico, ki mi jo daje 264. člen poslovnika in državni zbor pozval,
               da me jutri v okviru prvih glasovanj podpre, ko bi uveljavljal oziroma izražam željo,
               da se o odgovoru ministra na omenjeno vprašanje opravi širša razprava, posebej ob
               upoštevanju dejstva, da je minister nekaj stvari obljubil in jaz verjamem, da je
               obljubil tudi transparentnost. Mar ne, gospod Bajuk?</p>
            </sp>
            <sp xml:id="SDZ4-Redna-06-2005-05-16.sp69">

               <speaker>PREDSEDNIK FRANCE CUKJATI:</speaker>

               <p>Hvala. Mislili ste verjetno 246. člen? <stage>(Da.)</stage> Glasovali bomo o tem predlogu jutri v
               času glasovanja. Gospod Jožef Horvat bo postavil vprašanje ministru za zunanje
               zadeve. Izvolite.</p>
            </sp>
            <sp xml:id="SDZ4-Redna-06-2005-05-16.sp70">

               <speaker>JOŽEF HORVAT:</speaker>

               <p>Hvala lepa za besedo, gospod predsednik. Spoštovane poslanke, poslanci, spoštovani
               ministrski zbor.</p>
               <p>Ministru za zunanje zadeve bom vprašanje postavil in pričakujem odgovor v ustni
               obliki na naslednji seji.</p>
               <p>Glede zadnjih dogodkov na meji s Hrvaško se bom omejil zgolj na dogajanja v zvezi s
               hotiškim brodom na reki Muri, ki so ga, kot je znano, v začetku tega meseca najprej
               ustavili, potem pa zasegli Hrvati. Brod je last krajevne skupnosti Hotiza v občini
               Lendava in ne pomeni samo prevoznega sredstva, temveč je tudi simbol slovenstva na
               reki Muri. Na tej reki Muri nas je lepo število Prekmurcev prislužilo tudi spominski
               znak "Obranili domovino 91". Dolžan sem povedati spoštovanemu ministru, da so
               državljani krajevne skupnosti Hotiza z zadovoljstvom sprejeli njegovo takojšnje
               reagiranje pri hrvaški ministrici za zunanje zadeve. Tudi v bodoče pričakujemo
               primeren nivo odločnosti slovenske diplomacije. Ob teh dogodkih pa se med prebivalci
               krajevne skupnosti Hotiza oziroma med državljani upravne enote Lendava, ki živijo ob
               meji s Hrvaško, ponovno intenzivirajo diskusije in ugibanja glede poteka državne
               meje. Glede na neodločno ravnanje ministrstva za zunanje zadeve v preteklem obdobju,
               je mogoče sklepati, da glede poteka državne meje obstaja nek neformalni dogovor med
               državama o tem, kje naj bi državna meja potekala. Zdi se, da MZZ ne vztraja dovolj
               odločno pri izhodiščnem stanju na dan 25.6.1991. Primer takšnega ravnanja je
               ustanavljanje skupnih maloobmejnih prehodov po SOBS, kakršen je Hotiza, sv. Martin na
               Muri.</p>
               <p>Želel bi pojasnilo: Kdo je sklenil sporazum o vzpostavitvi skupnega mejnega prehoda
               Hotiza-Sveti Martin na Muri v imenu Republike Slovenije in Republike Hrvaške?</p>
               <p>Ker mi ni znano, da bi bil v zvezi s podpisom takšnega mednarodnega sporazuma
               izpeljan ustrezen postopek ratifikacije sprašujem:</p>
               <p>Kdo in v čigavem imenu je ta sporazum podpisal, kje je bil ta sporazum objavljen,
               kakšne obveznosti predstavlja ta sporazum za Republiko Slovenijo in na kakšni podlagi
               je določena pripadnost teritorija, na katerem se danes nahaja maloobmejni objekt?
               Zakaj diplomatske enote v zvezi z odprtjem tega in podobnih prehodov vsebujejo
               trditev, da gre za hrvaško ozemlje, čeprav sporazum o meji ni bil podpisan? Znano pa
               je, da je nekdanja v SFRJ republiška meja KS Hotiza potekala po reki Muri, kar
               dokazuje tudi neprekinjeno gospodarjenje na reki ter lastništvo in upravljanje broda
               že več desetletij. Zakaj MZZ dopušča prevažanja hrvaških oboroženih policistov preko
               slovenskega ozemlja skozi šest vasi do delovnega mesta na maloobmejnem prehodu
               Hotiza?</p>
               <p>Zakaj od predstavnikov MZZ dobivamo pojasnila, da na območju Hotize poteka meja po
               katastrskih občinah, v Istri, na primer, pa naši varnostni organi ukrepajo na
               ozemlju, ki ne sovpada s potekom katastrskih občin? Hvala lepa.</p>
            </sp>
            <sp xml:id="SDZ4-Redna-06-2005-05-16.sp71">

               <speaker>PREDSEDNIK FRANCE CUKJATI:</speaker>

               <p>Hvala, gospodu Horvatu. Minister bo odgovoril na naslednji seji, kot je bilo
               zahtevano. Gospa Cvetka Zalokar Oražem bo postavila vprašanje ministru za promet.
               Izvolite.</p>
            </sp>
            <sp xml:id="SDZ4-Redna-06-2005-05-16.sp72">

               <speaker>CVETKA ZALOKAR ORAŽEM:</speaker>

               <p>Spoštovani ministrski zbor! Spoštovani kolegi in kolegice! V četrtek 12. maja je na
               širšem območju občine Domžale prišlo do popolnega prometnega kolapsa v času jutranje
               konice med šesto in deveto uro. Vozniki so stali v kolonah. Vse ceste med Domžalami,
               Krtino, Dobom in Želodnikom so bile neprevozne, onemogočeni so bili izvozi z dvorišč
               v omenjenih krajih, varnostno pa ogroženi učenci osnovne šole Dob, saj je promet
               potekal po lokalnih cestah, ki so obenem tudi šolske poti. Žal večinoma brez
               pločnikov.</p>
               <p>In zakaj vse to? Zaradi gradnje cestninske postaje v Krtini. Črne gradnje, je bil
               namreč zaprt avtocestni priključek na uvozu proti Ljubljani. O omenjeni, kot smo
               kasneje ugotovili, že 21. aprila načrtovani in odobreni zapori občina Domžale ni bila
               seznanjena, čeprav se za obvoz uporabljajo tudi lokalne ceste, prav tako ni bilo
               zaznati ustreznega informiranja voznikov pred uvedbo zapore, pa tudi prometna
               signalizacija v zvezi z zaporo je skrajno pomanjkljiva in minimalna še dan danes, je
               pa med drugim urejeno varovanje gradbišča. Ne vem, zakaj in čemu. Glede na
               pričakovano situacijo, za to ni bilo izvedenih nobenih ukrepov, da bi omenjeno
               situacijo preprečili, kar je skrajno neodgovorno in nedopustno. Povzročena pa je bila
               tudi velika gospodarska, materialna in seveda tudi časovna škoda. Ob izvedbi zapore
               se je tudi pokazalo, da so opozorila občine Domžale v zvezi s postavitvijo črne
               gradnje cestninske postaje v Krtini žal točna. Izrazili smo namreč bojazen, da se bo
               zaradi izogibanja tej cestninski postaji v Krtini enormno povečala prometna
               obremenjenost drugih lokalnih cest in regionalke. Med vozili v kolonah so
               prevladovala vozila z drugih območij ter predvsem tuja in domača tovorna vozila. Prav
               zato in zaradi pred leti od najbolj kompetentnih ljudi nedvoumno izraženih obljub, da
               na tem območju nikoli ne bo cestninskih postaj, občina Domžale še vedno nasprotuje
               izgradnji cestninske postaje. Glede na nastalo nevzdržno situacijo vodstvo občine
               Domžale zahteva takojšen sestanek z vodstvom Darsa in z vami, gospod minister, da bi
               našli ustrezne rešitve in dogovore. Zato vas sprašujem:</p>
               <p>Ali se boste glede na to situacijo kot minister vključili v reševanje problema in
               prišli do srede na sestanek v občino Domžale?</p>
               <p>Kakšne ukrepe za omilitev stanja lahko pričakujemo?</p>
               <p>Prav tako vas sprašujem: Zakaj kljub temu, da začasne postaje stanejo kar 800
               milijonov tolarjev, še vedno vztrajate pri gradnji teh cestninskih postaj, saj v to
               zaledje sodi več kot 35.000 vozil, ki v tem trenutku obremenjujejo samo en in edini
               priključek v Domžalah?</p>
            </sp>
            <sp xml:id="SDZ4-Redna-06-2005-05-16.sp73">

               <speaker>PREDSEDNIK FRANCE CUKJATI:</speaker>

               <p>Hvala gospe poslanki. Gospod minister, izvolite.</p>
            </sp>
            <sp xml:id="SDZ4-Redna-06-2005-05-16.sp74">

               <speaker>MAG. JANEZ BOŽIČ:</speaker>

               <p>Hvala lepa, za vprašanje. Gospod predsednik, spoštovane poslanke in poslanci! Zaradi
               nadaljevanja gradnje dodatne cestninske postaje Krtina je izvajalec del GIS Gradis
               Celje na osnovi elaborata začasne prometne ureditve, ki ga je izdelalo podjetje
               Planum iz Maribora, pridobil dovoljenje za popolno zaporo priključka Krtina na
               avtocesti A1 Šentilj - Koper, in sicer za popolno zaporo uvoza na avtocesto v smeri
               Ljubljana, v času od 11.5. do 11.6. 2005. V skladu z določili zakona o javnih cestah,
               kot to velja za vse zapore državnih cest, je potem izvajalec del GIS Gradis prejšnji
               teden, torej dne 6.5.2005, poslal obvestilo o tem, da bo uvoz Krtina v smeri
               Ljubljana zaprt za ves promet z dne 11.5.2005. Temu obvestilu je priložil tudi
               fotokopijo dovoljenja za zaporo naslednjim organizacijam: Avtomoto zvezi Slovenija
               d.d., ki v imenu direkcije Republike Slovenije za ceste izvaja obveščanje o stanju in
               prometu na državnih cestah, podjetju BB Ljubljana, potem SCP-ju oziroma Slovenska
               cestna podjetja. Istega dne pa je izvajalec del o nameravani zapori priključka
               obvestil tudi policijsko upravo Ljubljana. Oba omenjena dopisa sta bila poslana tudi
               RTV Slovenija, Valu 202. Po koncu sedanjih zapor, to je predvidoma od 11.6. bo uvoz
               Krtina v smeri Ljubljana odprt za promet, vendar bo do dokončanja vseh del,
               predvidoma do konca junija, promet na priključku deloma oviran, saj bo potekal po
               zoženem vozišču. Prometna zapora je na vseh cestah, ki vodijo na priključek Krtina za
               smer Ljubljana, ustrezno označena v skladu z veljavnimi predpisi in s strokovnimi
               standardi. Zavedamo se, da pomeni vsaka prometna zapora motnjo, še posebej prvih
               nekaj dni, in da se nato prometni tokovi ustrezno preusmerijo in pa prerazporedijo.
               Takšno je bilo stanje tudi danes zjutraj, ko nismo zaznali omembe vrednega prometa iz
               smeri Celje, ki bi se v izogib čelni cestninski postaji Kompolje usmeril po vzporedni
               regionalni cesti z namenom, da bi na prvem naslednjem priključku Krtina znova vstopil
               na avtocesto.</p>
               <p>Na drugi del vprašanja o smiselnosti gradnje dodatnih cestninskih postaj je bilo
               gospe poslanki že nekajkrat odgovorjeno, zato tokrat le na kratko. Gospa poslanka
               dobro ve, da sta že prejšnja vlada in pa prejšnji sklic državnega zbora že v letu
               2001 sprejela in potrdila optimizacijo cestninskega sistema za izgradnjo cestninskih
               postaj na priključek v neposredni bližini čelnih cestninskih postaj. S tem se
               nadgrajuje sedanji odprti cestninski sistem na način, da se z njihovim lociranjem v
               bližini čelnih cestninskih postaj zmanjšujejo njihovi obvozi brez plačila cestnine.
               Cestninski odseki bodo za njihove uporabniki krajši, cestnina na njih pa bo bolj
               sledila načelu plačila po dejansko prevoženi razdalji. Strošek gradenj cestninske
               postaje Krtina je okoli 570 milijonov tolarjev, čisti neto priliv iz cestnine v času
               obratovanja že do konca leta 2008 pa je potem, ko odštejemo navedeni strošek gradnje
               ter stroške obratovanja in vzdrževanja, predviden v znesku okoli 650 milijonov
               tolarjev. Poleg postopnega izenačevanja vseh uporabnikov sodobnih cest je izgradnja
               zadevnih cestninskih postaj pomembna tudi s stališča izboljševanja finančnih pogojev
               nadaljnjega uresničevanja avtocestnega programa, in to še posebej v povečevanju
               sposobnosti odplačevanja za gradnjo avtocest že izkoriščenih posojil in možnosti
               najemanja dodatnih. Za razliko od nekaterih drugih krajev, recimo Ivančne Gorice,
               kjer je gradnja cestninske postaje začasno zamrznjena, ob avtocesti Domžale-Ljubljana
               obstajata kar dve vzporedni medcestninski cestni povezavi. Ena od njiju je celo
               štiripasovna, druga je dvopasovna. Tako prej kot tudi zdaj menim, da je treba ob
               avtocesti najprej usposobiti tudi vzporedno cesto v ustreznem standardu. Hvala lepa.
           </p>
            </sp>
            <sp xml:id="SDZ4-Redna-06-2005-05-16.sp75">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želi gospa poslanka dopolnitev odgovora? Izvolite.</p>
            </sp>
            <sp xml:id="SDZ4-Redna-06-2005-05-16.sp76">

               <speaker>CVETKA ZALOKAR ORAŽEM:</speaker>

               <p>Hvala lepa. Moram reči, da obstaja obsežno fotografsko gradivo, da je bilo stanje
               tudi v petek in danes zjutraj morda malo boljše kot v četrtek, vendar kolone so bile
               dolge več kot tri kilometre. Tako da ne moremo govoriti o kakšnem boljšem stanju.</p>
               <p>Še enkrat ponavljam vprašanje: Ali boste kot minister prišli na zahtevani sestanek v
               občino Domžale do srede?</p>
               <p>In drugo, še enkrat ponavljam: Zakaj občina Domžale ni bila seznanjena z omenjeno
               zaporo in zakaj se je začelo obveščanje javnosti - kar je pa dokumentirano - šele v
               času po zapori v četrtek intenzivirati? Medtem pa nihče ni vedel, da zapora bo, in so
               tovornjaki vozili ter obračali po poljih, vozili po naših dvoriščih, in to s
               šleparji, in brez milosti padali v različne zapore. Pa še to, nismo bili obveščeni,
               kar pomeni, da naj ne bi potekale obvozne poti po lokalnih cestah.</p>
               <p>Ali znate odgovoriti, kaj bi se zgodilo, če bo občina Domžale preprečila uporabo
               lokalnih cest za obvoze, kajti večina obvozov žal poteka prav po lokalnih cestah
               znotraj teh naselij, za katere pa očitno v tem elaboratu ni bilo tako odločeno, zato
               tudi nihče ni o teh stvareh obvestil. Se pa uporabljajo prav te ceste za obvoz.</p>
            </sp>
            <sp xml:id="SDZ4-Redna-06-2005-05-16.sp77">

               <speaker>PREDSEDNIK FRANCE CUKJATI:</speaker>

               <p>Hvala. Minister Božič, izvolite.</p>
            </sp>
            <sp xml:id="SDZ4-Redna-06-2005-05-16.sp78">

               <speaker>MAG. JANEZ BOŽIČ:</speaker>

               <p>Hvala lepa za dodatno vprašanje. V sredo se žal osebno ne morem udeležiti tega
               sestanka, kajti predvidoma potujem na programiran obisk na Slovaško k prometnemu
               ministru. Ta obisk je bil že dalj časa programiran. Tako se bodo tega sestanka
               zagotovo udeležili najbolj odgovorni predstavniki prometnega ministrstva in
               predstavniki ostalih institucij, Darsa in tako naprej. Se pa bom, ko se vrnem, z
               gospo županjo in predstavniki občine lahko pogovoril o odprtih vprašanjih, ki so
               povezana tudi z dokončanjem del, ki so vezana na izpolnjevanje pogodbe med Darsom in
               lokalno skupnostjo, občino Domžale, ki je bila sklenjena ob pripravi lokacijskega
               načrta, kjer sta občini Lukovica in Domžale pridobili kar precejšnjo prednost pred
               drugimi lokalnimi skupnostmi, kajti ob izgradnji avtoceste je bilo obnovljenega
               precej ostalega državnega cestnega omrežja. Ne nazadnje je bilo zgrajenih še precej
               drugih objektov, ki so vezani na druga področja, predvsem mislim tu na varovanje
               mesta Domžale pred poplavami <stage>(govorim o Dartiščici, gospa županja dobro ve, za kaj
               gre)</stage>. Veliko je bilo postorjenega. Svoje obveznosti, ki jih imamo iz obstoječih
               pravnih razmerij, bomo v celoti izpolnili. Seveda pa pričakujem tolerantnost in
               razumevanje v času dograditve teh sistemov, ki jih v tem trenutku gradimo, kajti zelo
               težko bo, če bo prihajalo do nepotrebnih zapor. Zavedamo se pa, da je okoli Domžal
               precej vzporednih povezav in je smotrno razmisliti o tem, da so v času obnove in pa
               dokončanja teh investicij, da so te zapore in pa predvsem, da se občanom omogoči
               najkrajša potovanja in čim manj težav v prometu. Hvala.</p>
            </sp>
            <sp xml:id="SDZ4-Redna-06-2005-05-16.sp79">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Miran Potrč bo postavil vprašanje ministru za delo,
               družino in socialne zadeve mag. Janezu Drobniču. Izvolite.</p>
            </sp>
            <sp xml:id="SDZ4-Redna-06-2005-05-16.sp80">

               <speaker>MIRAN POTRČ:</speaker>

               <p>Hvala lepa. Spoštovani gospod minister. Socialni demokrati zagovarjamo socialno
               tržno gospodarstvo. Njegov temelj je gospodarska in razvojna politika, ki ne
               favorizira niti konkurenčnosti podjetij na račun socialnih pravic in ne tudi takšnega
               obsega socialne blaginje, ki bi ogrožala uspešno tekmo, napredek in razvoj. Vedno
               poudarjamo, da je te cilje mogoče dosegati le ob strpnem dialogu socialnih partnerjev
               v družbi, ki temelji na sodelovanju, v kateri je tudi vlada le najodgovornejši servis
               vse družbe, ki službi ljudem ne pa strankarskim interesom. Na tej podlagi socialni
               partnerji podpiramo tudi vsa prizadevanja in predloge za pravice iz dela, za širok
               obseg solidarnosti v zdravstvu, za stabilen položaj pokojninskega sistema, za
               socialno, družinsko, demografsko, zaposlovalno politiko in podobno. Toda vse te
               politike morajo biti usklajene, rešitve morajo biti strokovno ovrednotene in
               preverjene, podpirati jih morajo v čim večji meri socialni partnerji.</p>
               <p>Upoštevaje ta načela, želimo podpreti tudi vladne predloge za spremembo pokojninske
               zakonodaje. Ta je bila sprejeta na medgeneracijskem sporazumu. Zato nas skrbi, da so
               sedanji predlogi pripravljeni ob resnih pomislekih stroke, brez analiz o njihovih
               ciljih in učinkih ter brez soglasja sindikatov in delodajalcev. Zakonodaja, ki je
               plod temeljitih mednarodnih analiz in predstavlja širok medgeneracijski dogovor, se
               zdaj spreminja v nasprotju s temi izhodišči. Hkrati s temi predlogi, ki jih želimo
               podpreti, pa vlada napoveduje reforme v zdravstvu, ki bodo najbolj prizadele prav
               isto skupino prebivalstva. To je starejše. Ob mnogih pravicah in njihovem imenovanju
               razmišlja glede na ideološke in strankarske interese.</p>
               <p>Zato vas, gospod minister, sprašujem: S kakšnimi argumenti odgovarja vlada ekonomski
               stroki, sindikatom in delodajalcem in s čim zagotavlja, da pri predlagani pokojninski
               reformi ne gre le za strankarske kupčije in obljube, ki bodo le navidezno in
               kratkoročno zadovoljile pričakovanja upokojencev, temveč da gre za cilje, ki so
               dolgoročni in v okviru drugih ukrepov vlade, da bodo dajali trajne učinke, ne pa, da
               bodo razvrednoteni v nekem relativno kratkem času?</p>
               <p>Prosil bi za čim bolj konkreten odgovor. Hvala lepa.</p>
            </sp>
            <sp xml:id="SDZ4-Redna-06-2005-05-16.sp81">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Gospod minister izvolite.</p>
            </sp>
            <sp xml:id="SDZ4-Redna-06-2005-05-16.sp82">

               <speaker>MAG. JANEZ DROBNIČ:</speaker>

               <p>Hvala lepa za vprašanje. V času prejšnjega mandata je prejšnja vlada sistematično
               kršila dogovor socialnih partnerjev o reformi pokojninskega in invalidskega
               zavarovanja, po katerem bi se morale pokojnine usklajevati glede na rast povprečne
               plače. Zanimivo, da takrat sindikati in delodajalci niso rekli ničesar in so molčali.
               Še kot poslanec sem stalno opozarjal vlado, da se s spremembami načina usklajevanja
               pokojnin gre predaleč. Upokojencem moramo zagotoviti pravice, za katere so plačevali
               prispevke, tudi če je to po mnenju nekaterih ekonomistov samo strošek. Vlada je
               predlagala spremembo zakona o pokojninskem in invalidskem zavarovanju ravno zato, da
               bi zaustavila trend zniževanja pokojnin, ki smo mu bili priča v preteklih štirih
               letih in je številne upokojence spravil že na prag revščine, številne pokojnine pa so
               padle pod raven socialnih pomoči. Menim, da sedanji predlogi ne pomenijo koraka nazaj
               od pokojninske reforme, ki je bila sklenjena leta 1999 in tudi dogovorjena
               medgeneracijsko, temveč vračajo pokojninski sistem na pot, ki je bila začrtana s
               takratno reformo in je potem skrenila zaradi sprememb načina usklajevanja pokojnin,
               sprejetih v prejšnjem vladnem mandatu. Pri oblikovanju reforme pokojninskega in
               invalidskega zavarovanja je bilo namreč sprejeto stališče, da se pokojnine v celoti
               usklajujejo glede na rast povprečne plače na zaposlenega.</p>
               <p>V zvezi z vašimi dvomi o dolgoročni perspektivi pokojninskega sistema v državi vas
               opozarjam, da je bila že reforma pokojninskega in invalidskega zavarovanja iz leta
               1999 začrtana v obliki postopnega prehoda na bolj vzdržen sistem pokojninskega in
               invalidskega zavarovanja. Glede na predvideno zmanjšanje deleža aktivnega
               prebivalstva, na račun izrednega zmanjšanja rodnosti v obdobju vlad pod primatom LDS,
               teče postopno zaostrovanje pogojev za pridobitev pokojnine in zmanjšanje njene
               nenadomestitvene stopnje v primerjavi s plačami.</p>
               <p>Najbolj pomembni so naslednji ukrepi. Desetletno obdobje, ki je bilo včasih osnova
               za izračun pokojnine, se podaljšuje in v letošnjem letu znaša 15 let, končni cilj je
               18 let. Plače, ki se upoštevajo za izračun pokojninske osnove, se že sedaj
               usklajujejo na raven 77,2% plače, včasih so bile 100%. In zadnjega leta pred
               upokojitvijo oziroma približno glede na raven povprečne plače v letu 2000, ne glede
               na sedanjo raven plač oziroma glede na njihovo lansko povprečje. V začetku vsakega
               leta v obdobju leta 2000 do 2025 se zmanjša skupni odmerni odstotek za odmero
               pokojnine za 0,5 odstotne točke. Z upoštevanjem vseh navedenih omejevanj se bo raven
               povprečja pokojnin do konca sedanje reforme postopno spustila na raven polovice
               povprečne plače. Če bi poleg tega manjšali raven pokojnin še s takšno formulo za
               usklajevanje, kot so jo sprejeli v prejšnjem mandatu, bi se raven pokojnin neznosno
               znižala in bi se približala stopnji 35% plače. Kot najboljši ukrep za ozdravitev
               sistema pokojninskega in invalidskega zavarovanja štejemo izboljšanje razmerja med
               številom zavarovancev in upokojencev s povečanjem števila delovnih mest. Prizadevati
               se moramo za večanje deleža zavarovancev v celotnem prebivalstvu in daljšanje
               aktivnega obdobja v življenju vsakega posameznika.</p>
            </sp>
            <sp xml:id="SDZ4-Redna-06-2005-05-16.sp83">

               <speaker>PREDSEDNIK FRANCE CUKJATI:</speaker>

               <p>Hvala, gospodu ministru. Želite dopolnitev odgovora. Izvolite.</p>
            </sp>
            <sp xml:id="SDZ4-Redna-06-2005-05-16.sp84">

               <speaker>MIRAN POTRČ:</speaker>

               <p>Jaz bi resnično prosil, ker odgovora na moja vprašanja ni bilo.</p>
               <p>Kar zadeva reformo iz leta 1999, soglašam s trditvami, ki jih je povedal gospod
               minister, s to dopolnitvijo, da smo Socialni demokrati takrat kot opozicijska stranka
               predlog zakona podprli in pri njem temeljito sodelovali. Po mojem spominu sedanja
               koalicija, predvsem velja to za SDS in Novo Slovenijo, pa so ocenjevali, da je
               reforma bistveno premalo in ne bo dosegla nikakršnih ciljev. Veseli me, da danes
               menimo, da je bila reforma dobro zastavljena, da jo je potrebno izvesti in da daje
               učinke.</p>
               <p>Kar zadeva načelo, da je potrebno spoštovati plačane prispevke in na podlagi tega
               uveljavljati tudi pravice do pokojnine, z vami v celoti soglašam. To ni ničesar
               novega, je naš socialdemokratski princip. Upam, da bo v vsakem primeru dosledno
               uveljavljen. V nekaterih primerih se o tem postavljajo vprašanja.</p>
               <p>Kar zadeva usklajevanje pokojnin, je bilo na žalost nekajkrat spreminjano in če je
               to edini cilj zakona, potem ga je treba na ta način obrazložiti. Zakon ima mnogo
               drugih vsebinskih vprašanj, glede katerih je tudi nesporazum med socialnimi
               partnerji. Med drugim tudi glede upravljanja zavoda za pokojninsko in invalidsko
               zavarovanji in še česa, glede česar ni bilo nujnosti za spremembe, najbrž pa jih
               niste obrazložili. Zato, gospod minister, izgovarjanje, da je bilo včasih slabo, ne
               pomaga veliko. Prav bi bilo, da bi tudi ta reforma nastajala na podlagi čim širšega
               dogovora, tako kot so tudi spremembe in dopolnitve v prejšnjem mandatu bile usklajene
               vsaj v vladni koaliciji. Hvala.</p>
            </sp>
            <sp xml:id="SDZ4-Redna-06-2005-05-16.sp85">

               <speaker>PREDSEDNIK FRANCE CUKJATI:</speaker>

               <p>Hvala, gospodu Potrču. Gospod minister, izvolite.</p>
            </sp>
            <sp xml:id="SDZ4-Redna-06-2005-05-16.sp86">

               <speaker>MAG. JANEZ DROBNIČ:</speaker>

               <p>Vaša trditev, da je Nova Slovenija v letu 1999 nasprotovala pokojninskim reformam,
               ne drži, ker Nove Slovenije v letu 1999 še ni bilo. To je pač notorično dejstvo. To
               državljani vedo in tudi vi dobro veste, zato tista vaša trditev seveda ne velja. Kaj
               je bilo pa z nekaterimi drugimi strankami, kako so delale, tega pa ne vem, bi moral
               pogledati in za ostale stranke tu nisem pristojen. Sedaj delujem v vladi, prej pa
               Nove Slovenije še ni bilo. Očitno ste proti usklajevanju pokojnin v skladu s plačami.
               S tem predlogom se vračamo pravzaprav na sistem, ki je bil sklenjen z
               medgeneracijskim sporazumom in menimo, da se je treba tega tudi držati.</p>
               <p>Nekoliko nas je presenetilo, zakaj se socialni partnerji, delodajalci in delojemalci
               pa tudi predstavniki upokojencev ob prejšnjih spremembah, dveh ali treh, v času
               prejšnje koalicije niso nič spotaknili, ob teh spremembah, ki so bistveno poslabšale
               položaj upokojencev. Zdaj, ko se pa izboljšuje položaj upokojencev, pa nasprotujejo.
               Tako si tudi državljani to težko predstavljajo.</p>
               <p>Vendar vlada ravna razumno in naš predlog je takšen. Če tega ne bi storili, potem
               bi, ponovno poudarjam, upokojenci čez določeno obdobje petnajstih ali dvajsetih let,
               odvisno od rasti plač, inflacije in še česa drugega, prišli na raven pokojnin v
               višini 35% plače, to pa seveda ni dobro.</p>
            </sp>
            <sp xml:id="SDZ4-Redna-06-2005-05-16.sp87">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Jožef Jerovšek bo postavil vprašanje ministru za
               šolstvo in šport dr. Milanu Zveru. Prosim.</p>
            </sp>
            <sp xml:id="SDZ4-Redna-06-2005-05-16.sp88">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovani ministri, gospod minister! Ob proslavah 60.
               obletnice zmage nad nacifašizmom sta izpostavljena politika, Janez Stanovnik,
               predsednik Zveze združenj borcev, in Igor Lukšič, podpredsednik Socialnih demokratov
               ter hkrati redni profesor na fakulteti za družbene vede, izjavljala, da je bil Tigr
               teroristična organizacija. Jasno je, da je gospod Stanovnik izvedel zavestno blatenje
               Tigra in manipulacijo, ki naj opraviči partijsko monopolizacijo osvobodilne fronte,
               kar v svojem dnevniškem zapisu v Delu posredno ugotavlja tudi starosta slovenskih
               pisateljev Boris Pahor. Boris Pahor je v sobotnem Delu in tudi včeraj v govoru ob
               obeležitvi 60. obletnice druge svetovne vojne v Trstu pravilno ugotovil, da gre v
               stališčih gospoda Stanovnika za prevzemanje stališč italijanskih fašistov glede
               protifašističnih ukrepov in potvorbo njihovih stališč. Dopušča pa možnost, da je
               enako stališče dr. Lukšiča posledica neznanja in ideološke indoktrinacije, kar pa je
               prav tako zaskrbljujoče in mora biti glede na njegov položaj v izobraževalnem sistemu
               znak za alarm. Pomeni namreč, da diplomanti naših fakultet, tudi tisti, ki proučujejo
               politične odnose po redni izobraževalni poti, niso deležni zgodovinsko korektne,
               ideološko neodvisne in državotvorno pozitivne izobrazbe, saj njihovi profesorji tega
               ne zmorejo podajati. Osupljivo pa je, da tudi učbenik za zgodovino za deveti razred
               devetletke avtorjev dr. Boža Repeta in dr. Dušana Nečaka vsebuje popolnoma enak
               zgodovinsko in politično netočen in nacionalno škodljiv opis narodnoobrambne
               organizacije Tigr, ki je prva sprožila odpor ter oborožen boj proti okupatorju na
               Slovenskem in bila dolgo zamolčevana. V učbenikih je pravičen boj Tigrovcev dejansko
               prikazan s terminologijo in pogledi, kot jih uporabljajo politični nasledniki
               fašističnih zavojevalcev. Vse to skruni boj Primorcev in vseh Slovencev proti
               nacifašizmu in škoduje pozitivnemu oblikovanju nacionalne zavesti in ponosa mlade
               generacije. Ker to ni edini primer ideološkega pristopa do pomembnih osebnosti in
               dejanj v slovenski zgodovini v veljavnih učbenikih, vas, gospod minister, sprašujem:
               Kaj lahko storite, da se mlade generacije skozi izobraževanje ne bo še naprej
               zastrupljala z zgodovinsko neresnico in učnimi vsebinami, ki podpihujejo delitve med
               Slovenci, škodujejo naši manjšini v drugih državah in onemogočajo razvoj nacionalnega
               ponosa mladih Slovencev? Hvala lepa.</p>
            </sp>
            <sp xml:id="SDZ4-Redna-06-2005-05-16.sp89">

               <speaker>PREDSEDNIK FRANCE CUKJATI:</speaker>

               <p>Hvala gospodu Jerovšku. Gospod minister, izvolite.</p>
            </sp>
            <sp xml:id="SDZ4-Redna-06-2005-05-16.sp90">

               <speaker>DR. MILAN ZVER:</speaker>

               <p>Spoštovani gospod predsednik, poslanke in poslanci! Gospod Jerovšek, hvala za
               vprašanje. Če bi mi bilo vprašanje postavljeno nekoliko prej, bi se lažje bolj
               temeljito pripravil tudi na ta odgovor, pa vendarle nekaj učbenikov sem s pomočjo
               sodelavcev uspel prebrati v točkah, ki se nanašajo na TIGR. V učbeniku iz leta 1961
               TIGR ni bil omenjen - govorim za osnovne šole - v zgodovinskih učbenikih. To je
               verjetno posledica tega partijskega odnosa do TIGRA, ki je TIGR zelo striktno
               obravnavala v 50-ih letih na nekaterih sejah. Leta 1966 prav tako TIGR ni omenjen, je
               pa omenjenih nekaj oseb in dogodkov, ki so povezani posredno s TIGROM, vendar samega
               pojma pomenskega znaka ni.</p>
               <p>1983. leta v učbeniki Božič-Veber najdemo oznako TIGR enkrat in tudi nekoliko širši
               zapis njihove dejavnosti na Primorskem. Leta 1993 v učbeniku Neševič-Prunk pa gre
               prvič za bolj pozitiven odnos do tigrovcev. Če je bil leta 1983, ko je bil prvič
               omenjen, dokaj nevtralen odnos do tega gibanja, je leta 1993 v tem učbeniku dokaj
               pozitiven. Ta učbenik je izdala Državna založba Slovenije. V zadnjem učbeniku, na
               katerega se vi pri vprašanju naslanjate, gre za učbenik Kern-Nečak-Repe izdan pri
               Modrijanu leta 2003, pa je TIGR označen kot ilegalna teroristična skupina, ki je z
               nasiljem odgovarjala z nasiljem in tako naprej. Tukaj pa bi lahko rekli, da je to
               pozitivno vrednotenje TIGRA iz 90-ih letih ponovno postalo bolj obrnjeno, se mi zdi,
               da je bolj negativna oznaka, še zlasti zato, ker jo označujejo avtorji z enako
               diskvalifikacijo, kot so jo fašisti svoj čas.</p>
               <p>Jaz se zdaj seveda ne bom spuščal v politično oportunost teh izjav ljudi, ki ste jih
               vi omenjali. Stvari pa niso tako enostavne. Kadar minister za šolstvo omenja pouk
               zgodovine ali učbenike, potem nastane vihar. Jaz mislim, da bi postopoma na
               ministrstvu ali pa država morala oblikovati neke pogoje, v katerih bo tudi
               zgodovinopisju odprt bolj svoboden prostor interpretacijam, tudi tistih iz zgodovine,
               za katere smo smatrali, da se drugače ne dajo interpretirati. Je pa problem pri našem
               samem sistemu v učbeniški politiki. Tukaj imamo na voljo dokaj liberalen pristop in
               bi lahko rekli ključno tisto zadnje sito, vsebinsko sito predstavljajo dejansko
               recenzenti posameznih učbenikov, ki ne malokrat, kako naj rečem temu, v korporacijski
               vezi s pisci teh učbenikov in založniki relativno neprofesionalno opravijo svoj
               posel. Mi bomo letos pravilnik spremenili in omogočili večji, recimo temu, strokovni
               nadzor nad trgom. Predvidenih je tudi več konkretnih ukrepov. Da pa bi lahko minister
               za šolstvo sam ukrepal ali pa preprečil z nekim administrativnim ukrepom kakšno
               zgodovinsko sodbo, to pa seveda ni mogoče. Mogoče pa je, kot sem že prej dejal, da se
               ustvarijo neki pogoji, ki bodo takšni, da bodo tovrstne ocene plod javne razprave. To
               bi bilo v slovenskem zgodovinopisju in pri pouku zgodovine nujno. Hvala.</p>
            </sp>
            <sp xml:id="SDZ4-Redna-06-2005-05-16.sp91">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Petek želite dopolnitev odgovora? Izvolite.</p>
            </sp>
            <sp xml:id="SDZ4-Redna-06-2005-05-16.sp92">

               <speaker>JOŽEF JEROVŠEK:</speaker>

               <p>Hvala lepa, gospod minister, za odgovor. Vidim, da se ukvarjate z resnimi problemi,
               ki jih takšno podajanje zgodovine prispeva k temu, ker vemo, da se nacionalni ponos,
               patriotizem pri mladih ljudeh ne oblikuje tako, kot bi se moral v pogojih današnje
               Evrope.</p>
               <p>Predlagam pa vam, gospod minister, da z zavezujočo okrožnico vsem šolam razveljavite
               to v nebo vpijočo neresnico o učbenikih, ki jo načrtno vsebujejo učbeniki Gabrove
               osemletke, in jo nadomestite z zgodovinsko resnico, ki bo poudarila, da so bilo
               Tigrovci zelo zavedni Slovenci in so se prvi v Evropi uprli fašizmu. To smo vsi
               skupaj dolžni storiti, da povzdvignemo slovensko uporništvo, da partizane in
               partizanstvo odrešimo od zablod in manipulacij, monopolizacije revolucionarjev in
               tako naprej. Tudi Maistra se nepravilno obravnava. Jaz vem, da Pohorski bataljon,
               pravični boj je zelo slabo predstavljen, ker pač ni ideološkega naboja in tako
               naprej. Moramo odrešiti, kot sem že omenil, partizanstvo, in vse to, da to za mlado
               generacijo nekaj storimo in jaz mislim, da imate pravico z okrožnico to narediti.</p>
               <p>Prepričan sem, da zgodovinska znanost lahko takoj pripravi zgodovinsko nepotvorjene,
               nadomestne vsebine, te nekatere segmente. Hvala lepa.</p>
            </sp>
            <sp xml:id="SDZ4-Redna-06-2005-05-16.sp93">

               <speaker>PREDSEDNIK FRANCE CUKJATI:</speaker>

               <p>Hvala gospodu Jerovšku. Gospod minister želite odgovarjati? <stage>(Ne.)</stage> Gospod Milan Petek
               bo postavil vprašanje ministru za šolstvo in šport, dr. Milanu Zveru. Prosim.</p>
            </sp>
            <sp xml:id="SDZ4-Redna-06-2005-05-16.sp94">

               <speaker>MILAN PETEK:</speaker>

               <p>Lep pozdrav, gospod predsednik. Spoštovani ministrski zbor, minister Zver. Po vašem
               obisku v delu statistične regije Podravje, tako ste ta vaš obisk naslovili, nisem do
               sedaj opazil, da bi v vašemu obisku v Prekmurju in pa na Primorskem uporabljali izraz
               statistična regija. Torej ste po vašem mnenju od vseh ministrov prinesli Mariboru
               največ.</p>
               <p>Če ste imeli v mislih tudi odmevno denacionalizacijsko zgodbo, vas sprašujem: Kaj je
               natančna vsebina sporazuma, ki ste ga podpisali v torek 10.5. z mariborsko škofijo?</p>
               <p>Pred podpisom vam je bila verjetno znana odločitev mestnih svetnikov občine Maribor,
               ki so z veliko večino glasov, bilo je glasovanje 32:1, torej eden proti. Med njimi so
               glasovali vsi svetniki SDS in vsi svetniki NSi. Torej vsi ti so nasprotovali vrnitvi
               posesti v naravi cerkvi in ob tem opozarjali na potrebo po celoviti rešitvi
               problematike, ki bi naj upoštevala tudi interese mariborske mestne občine. Zanima me:
               Zakaj je tako enotno stališče mestnega sveta za vas popolnoma irelevantno?</p>
               <p>In drugič. O vaši odločitvi, da cerkvi premoženje vrnete v naravi, vas sprašujem:
               Kako in kdaj, konkretno po letih, šolah, boste v Mariboru rešili problem mreže
               srednjih šol? Če je seveda možno ta odgovor dati.</p>
               <p>Kje bo z delom nadaljevala srednja kmetijska šola? Če upoštevamo samo resor, ki ga
               vi vodite.</p>
               <p>Kako je z nameravano lokacijo fakultete za kmetijstvo. Ali je vlada o tem že
               sprejemala kakšne odločitve?</p>
               <p>Koliko in kje so sredstva v proračunu za te namene, torej za investicije v šolstvu?</p>
               <p>Ali morebiti že tečejo pogajanja o odškodnini, ki bi naj jo po mnenju cerkve država
               cerkvi plačala?</p>
               <p>Ali pa ste se tudi o tem že dogovorili?</p>
               <p>Ali je ob vsem tem upoštevano dejstvo, da je država cerkvi več let omogočala
               delovanje njene škofijske gimnazije v prostorih ene od srednjih šol v Mariboru?</p>
               <p>Bo upoštevano pri tem tudi dejstvo, da je bila vrnjena zgradba ob zaplembi med II.
               svetovno vojno, neuporabljen objekt v III. gradbeni fazi?</p>
               <p>In še vprašanje, gospod minister: Kaj je s 53 hektarji zemlje, ki obdajajo stavbo in
               ležijo na zelo zaščitenem vodovarstvenem območju mestne občine Maribor, ki jih mestna
               občina skrbno varuje?</p>
               <p>Ste pred sprejemom tako pomembne odločitve s tako velikimi finančnimi posledicami,
               posledicami za razvoj mreže šol v Mariboru in ne nazadnje morebitnimi ekološkimi
               posledicami temeljito premislili vse vidike te vaše odločitve? Hvala za odgovor.</p>
            </sp>
            <sp xml:id="SDZ4-Redna-06-2005-05-16.sp95">

               <speaker>PREDSEDNIK FRANCE CUKJATI:</speaker>

               <p>Hvala, gospodu poslancu. Gospod minister, izvolite.</p>
            </sp>
            <sp xml:id="SDZ4-Redna-06-2005-05-16.sp96">

               <speaker>DR. MILAN ZVER:</speaker>

               <p>Hvala za vprašanje. Poglejte, če bi svetnice in svetniki mestne občine Maribor imeli
               bolj temeljite informacije o tem, kaj nameravamo storiti ob našem obisku v Mariboru,
               kakšno pogodbo podpisati, bi verjetno sprejeli drugačna stališča, kot so. Če bi
               prišlo do komunikacij med mestno občino Maribor in ministrstvom prej o tej zadevi, bi
               zagotovo ne sprejemali takšnih sklepov in obvez. Jaz sem neposredno po tisti
               zaključni seji, v torek, z županom govoril, mu predstavil projekt in zadeva je bila
               videti popolnoma v drugačni luči kot en dan prej, ko je vodil sejo mestnega sveta.
               Tako, da tukaj delim oziroma še vedno stojim na tem stališču, da je Maribor s tem
               aktom veliko dobil, srednje šolstvo v Mariboru. Gre za to, da smo uspeli se
               izpogajati z Rimskookatoliško cerkvijo in drugimi upravičenci, da tretje gimnazije ne
               bomo vračali v naravi. Podpisali smo določilo, da se srednja glasbena in baletna šola
               ne vrača v naravi, kar pomeni, da jo ministrstvo za šolstvo in šport kot že sedanji
               uporabnik teh objektov lahko polno uporablja in tudi izvaja določena investicijska in
               vzdrževalna dela, kar je doslej bilo onemogočeno.</p>
               <p>Usoda fakultete in srednje kmetijske šole in mehanizacije, ki bivata na tej
               lokaciji, ne bo v ničemer ogrožena. Oba zavoda bomo združili v enoten zavod, selita
               se na staro lokacijo v neposredni bližini sedanje lokacije, v neposredni bližini
               oziroma na zemljišča, večja od 20 hektarjev, ki bodo še naprej upravljali tako, kot
               so jih doslej. Z manjšimi investicijskimi posegi ne bodo ogroženi ti programi v
               Mariboru.</p>
               <p>Ko govorimo o katastrski občini Krčevina, govorimo tudi o delu parcele, o kateri sem
               prej govoril, ki je vodovarstvena - kako se temu reče? To ni bil predmet tega in je
               izven te pogodbe in bo najverjetneje ostala situacija taka, kot je bila doslej.</p>
               <p>Če vas zanima sedaj konkretno bolj točno, kakšna bo mreža šol. Kot sem že dejal, se
               na Vinarsko 14 selita ta dva zavoda združena v en zavod. Škofijska gimnazija se bo z
               Zolajeve preselila Vrbansko 30, kot je bilo predvideno, na Zolajevo pa se bodo selili
               programi srednje strojne tehnične šole z lokacije Smetanove ulice in Valvazorjeve,
               tako da bomo dobili na Teznem neko zaokroženo celoto srednjih, mislim,
               strojno-tehničnih programov. Trgovska bo sprostila, tako načrtujemo, prostore na
               lokaciji Mladinska ulica in se bo preselila na Valvazorjevo ali pa v prostore sedanje
               tekstilne šole, srednja gostinska pa glede na hude težave prostorske, ki jih ima, se
               bo pa razširila naprej po isti ulici na sedanjo trgovsko šolo. Torej, tehnična
               gimnazija bo zasedla prostore na Smetanovi, ekonomska srednja pa ostane tam, kjer
               tudi sedaj je.</p>
               <p>S tem smo zavrteli ta krog, praktično rešujemo osnovne prostorske težave, res je, da
               bodo potrebni določeni investicijski in vzdrževalni posegi v te prostore, ki so tudi
               sicer potrebni, to ne pomeni nove finančne zahteve ali zalogaja. Dinamika bo šla ali
               pa selitev se bo dogajala v roku od enega do treh, štirih let, odvisno kako. Natančna
               dinamika selitev seveda še ni znana, se še moramo dogovoriti, sedaj je znan bolj
               splošen model, kdo kam, vendar se ne bo dogajalo, da bi ogrožalo vzgojno
               izobraževalni proces in proces usposabljanja na področju srednjega izobraževanja v
               Mariboru.</p>
            </sp>
            <sp xml:id="SDZ4-Redna-06-2005-05-16.sp97">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želi gospod Petek dopolnitev odgovora? Izvolite.</p>
            </sp>
            <sp xml:id="SDZ4-Redna-06-2005-05-16.sp98">

               <speaker>MILAN PETEK:</speaker>

               <p>Minister, niste mi odgovorili v zvezi z odškodnino, torej za bivanje škofijske
               gimnazije in za pa vrednost po 41. letu vlaganj drugih v neškofije.</p>
               <p>Moj komentar, če hočete. Torej, res je, svetniki tako detajlno niso bili seznanjeni,
               kot ste lahko bili samo vi v vladi, ki ste, izgleda, ta sporazum pripravljali. Kot
               izgleda, tudi brez vednosti vaših kolegov, ki sedijo v mestnem svetu. Morebiti bi z
               njihovo vednostjo to drugače potekalo, ampak tako je bilo in zaradi tega se morate
               tudi s svojimi malo pogovoriti, če posegate tudi v lokalne interese. In s tem ste
               posegli v lokalne interese, ampak to je vaš problem.</p>
               <p>Kar se tiče tretje gimnazije in pa glasbene šole, je popolnoma jasno, da smo mi ves
               čas pričakovali, da to ne bo vrnjeno v naravi, saj gre za potrebe srednjih šol, ki so
               v državni lasti.</p>
               <p>Kar se tiče stare lokacije, na katero naj bi se kmetijska šola preselila, je po
               našem mnenju, torej kmetijski zavod, premajhen in terja velika vlaganja, veliko
               razširitev, ne verjamem, da bo to manjši poseg. Poleg tega je potrebna izredna
               prometna sprememba ureditve, ker tam je dostop do sedanjega zavoda nemogoč po teh
               lokacijah, tako da vlaganja so, ampak to je zdaj spet problem ocene vnaprej.</p>
               <p>Sprašujem istočasno, če je možno reči: Kako pa s kmetijskim zavodom? Kam torej
               nameravate kmetijski zavod, ki je na tem področju opravljal zelo pomembno funkcijo,
               preseliti in kdo bo financiral njegovo preselitev?</p>
               <p>Kar se pa tiče zemljišča, me pa veseli pravzaprav, da to tudi ni bil predmet
               sporazuma, ker to nas je v Mariboru zelo skrbelo. Hvala.</p>
            </sp>
            <sp xml:id="SDZ4-Redna-06-2005-05-16.sp99">

               <speaker>PREDSEDNIK FRANCE CUKJATI:</speaker>

               <p>Hvala gospodu Petku. Izvolite, gospod minister.</p>
            </sp>
            <sp xml:id="SDZ4-Redna-06-2005-05-16.sp100">

               <speaker>DR. MILAN ZVER:</speaker>

               <p>Ja, razumem vašo skrb za zavode in za srednješolstvo v Mariboru. Jaz sem odgovoren
               za nemoten potek in kvaliteto vzgoje in izobraževanja in usposabljanja srednjega
               šolstva v državi. Država je ustanoviteljica teh zavodov, ne toliko lokalna skupnost.
               Seveda bi želel vse te zadeve usklajevati in reševati v soglasju z lokalnimi oblastmi
               povsod, ne samo v Mariboru, in to več ali manj tudi povsod delamo tako, kadar karkoli
               rešujemo. Brez dogovora, soglasja, tudi ne gre in tako smo se tudi dogovorili z
               županom mariborske občine, gospodom Sovičem.</p>
               <p>Zdaj vprašanje, trditev, da je Vinarska premajhna, to seveda ni res, tam so
               prostori, veliko je prostorov, ki presegajo po kvadraturi potrebe obeh srednjih šol.
               Ne vem, od kod vam ta informacija.</p>
               <p>Kot sem že dajal, o odškodnini ni bilo govora in to ni predmet moje zadeve, jaz sem
               minister za šolstvo in šport in moj prvenstveni interes je, da zagotovim optimalne
               prostorske pogoje in tukaj sem jaz našel interes v tej relaciji cerkev in država in
               seveda drugi upravičenci.</p>
               <p>Vprašanje fakultete. Tukaj iščemo z resornim ministrom in tudi z vodstvom fakultete
               ustrezne rešitve, sedaj jih je na voljo kar nekaj, najmanj tri. Iskali bomo optimalno
               rešitev, vendar ne na račun Maribora oziroma mestne občine Maribor. Res je, da se
               ponuja tudi sosednja občina s svojim objektom in lokacijo in jaz verjamem, da se bom
               vsi skupaj dogovorili tako, da bo fakulteta nemoteno tudi poslej opravljala, tudi po
               selitvi, svoje poslanstvo. Do takrat je pa še ogromno časa, da bomo našli optimalno
               rešitev.</p>
            </sp>
            <sp xml:id="SDZ4-Redna-06-2005-05-16.sp101">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Boštjan Zagorac bo postavil vprašanje ministru za
               okolje in prostor gospodu Podobniku.</p>
            </sp>
            <sp xml:id="SDZ4-Redna-06-2005-05-16.sp102">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! Bom zelo kratek, in sicer bom vprašal
               pristojnega ministra, kamor sodi tudi gradbena inšpekcija: Kakšna bo kazen za
               kršitelje za ponavljajoča dejanja v primeru Unionske dvorane v Mariboru? Vemo, da
               gradbeni inšpektor ni izdal dovoljenja za uporabo, v tej dvorani pa so se vrstili
               koncerti tudi v času, ko le-ta ni imela dovoljenja. Zakaj je inšpektor dovolil, da so
               se te prireditve vršile, čeprav za to ni bilo dovoljenja, in ni ukrepal takoj? Ne
               nazadnje moramo vedeti, da je tam prišlo tudi do ogrožanja ljudi, tudi otrok, na eni
               izmed prireditev, ki se je dogajala formalnopravno na gradbišču. V mestu Maribor je
               bilo prisotnih okrog 400 ljudi pod pretvezo, da gre za tonske vaje omenjene dvorane,
               bilo je pa tudi 80 otrok. Lastnik, te je mestna občina Maribor, je s tem posredno
               tudi odgovoren tako objektivno, po našem prepričanju, kot tudi subjektivno, župan
               mestne občine Maribor je to dvorano nemoteno, brez uporabnega dovoljenja dal v najem
               uporabnikom, ki so tam izvajali določene programe.</p>
               <p>6. aprila je bil v Unionski dvorani opravljen tehnični pregled. Zaradi pomanjkljive
               požarne varnosti uporabno dovoljenje ni bilo izdano. Pristojni inšpektor, ki sodi pod
               okrilje ministrstva za okolje, je nastopil svojo funkcijo in prevzel odgovornost šele
               14. v mesecu, se pravi, dobrih devet oziroma osem dni kasneje je prišel pogledat
               omenjeno zadevo. In takrat je izdal odločbo, s katero je prepovedal uporabo omenjene
               dvorane. Vendar pa je po 14. prišel 15., 16. in 17., tri dni koncertov, za katere je
               bilo treba odšteti, reci in piši <stage>(sam imam karto še shranjeno)</stage>, 2.500 slovenskih
               tolarjev, zato da so ljudje formalnopravno lahko spremljali določeno kulturno
               prireditev na gradbišču. In hvala sreči in še čemu, da se v tej dvorani v teh dneh ni
               zgodila kakršnakoli nesreča, kajti vprašanje bi bilo, kakšna bi bila potem
               odgovornost pristojnih.</p>
               <p>Zato me zanima odgovor na v začetku zastavljena vprašanja, ki jih lahko ponovim:
               Kakšna je predvidena zakonska kazen za kršitelje? Ne bom spraševal, kdo bo to plačal,
               ker se ve, kazen bo treba poravnati iz davkoplačevalskega denarja. In: Zakaj je
               inšpektor dovolil, da so se prireditve vršile tudi po njegovem ogledu omenjene
               dvorane? Hvala lepa.</p>
            </sp>
            <sp xml:id="SDZ4-Redna-06-2005-05-16.sp103">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod poslanec Zagorac. Besedo ima minister Podobnik.</p>
            </sp>
            <sp xml:id="SDZ4-Redna-06-2005-05-16.sp104">

               <speaker>JANEZ PODOBNIK:</speaker>

               <p>Hvala lepa, spoštovani gospod podpredsednik. Gospod Boštjan Zagorac mi je poslal
               drugo poslansko vprašanje, kot pa ga je zdaj povedal, tako da te konkretne odločbe ne
               morem komentirati. Vaše vprašanje se je glasilo: "Pristojnega ministra sprašujem,
               kakšne strategije oziroma smernice pripravlja ministrstvo za ustreznejše delovanje
               inšpekcijskih služb pod njegovim okriljem, ki je trenutno v praksi na kraju dogodka
               velikokrat pomanjkljivo in neprimerno." To smo prejeli in na to splošno vprašanje sem
               se tudi pripravil. Vsekakor bom pridobil vse podatke o tej zadevi, o tej konkretni
               odločbi gradbenega inšpektorja, in vam potem tudi v pisni obliki posredoval odgovor.
               Edino na vaše vprašanje, kakšne so potem sankcije, vam lahko načeloma odgovorim,
               glede nadzora nad delom inšpektorjev. Nadzor nad delom inšpektorjev poteka na dva
               načina. Prva pot je prek pritožbe z odločanjem na drugi stopnji. Glede na drugo
               stopnjo obravnave inšpekcijskih zadev imamo na našem ministrstvu že pripravljen
               program odprave zaostankov, kajti tukaj so zaostanki preveliki. Je še ena pot. To pa
               je disciplinska pot in to vodi direktor organa v sestavi. Na ministrstvu imamo že
               pripravljene nekatere spremembe predpisov o graditvi objektov, predvsem v tistem
               delu, ki ureja inšpekcijski nadzor ter predpise nasploh in ki tvorijo pretežni del
               pravne podlage za ukrepanje inšpektorjev, tudi v tem primeru, o katerem ste vi
               govorili, gospod poslanec, v Mariboru. Kot rečeno, morda je prišlo do
               komunikacijskega zapleta, ampak vašega vprašanja v taki obliki nisem prejel in
               konkretne zadeve te odločbe tako podrobneje ne poznam, da bi jo lahko tukaj ustno
               komentiral. Posredoval vam bom pisni odgovor. Hvala lepa.</p>
            </sp>
            <sp xml:id="SDZ4-Redna-06-2005-05-16.sp105">

               <speaker>PODPREDSEDNIK DR. MARKO PAVLIHA:</speaker>

               <p>Gospod poslanec?</p>
            </sp>
            <sp xml:id="SDZ4-Redna-06-2005-05-16.sp106">

               <speaker>BOŠTJAN ZAGORAC:</speaker>

               <p>Hvala. Resnično upam, da bom vaš odgovor prejel v kratkem času in da bo v zelo
               natančni obliki. Kot ste lahko danes videli, vsaj s strani poslancev, ki prihajamo s
               štajerskega konca, vaš izlet, apeliram na celo vlado, v Maribor in vaš "foto session"
               je povzročil mnogo, bom rekel, nesoglasij in diskusij v mestu Maribor. Slišali smo
               primer, bom rekel, vračanja kmetijske šole, nove KBM, slab inšpekcijski nadzor pri
               Unionski dvorani, pa še kaj bi se mogoče našlo, zato vam svetujem, da ko boste
               naslednjič izbirali lokacijo za "foto session" in prihajali v določene kraje s takimi
               intencami, kot ste bili v Mariboru, pa sedaj apeliram na celo vlado, prosim,
               izogibajte se Maribora.</p>
            </sp>
            <sp xml:id="SDZ4-Redna-06-2005-05-16.sp107">

               <speaker>PODPREDSEDNIK DR. MARKO PAVLIHA:</speaker>

               <p>Beseda je vaša.</p>
            </sp>
            <sp xml:id="SDZ4-Redna-06-2005-05-16.sp108">

               <speaker>JANEZ PODOBNIK:</speaker>

               <p>Mislim,da smo izbrali v vladi zelo dobro lokacijo za srečanje s predstavniki
               mariborskega gospodarstva, poslancev, županov. Tisti, ki je bil tam, se je lahko
               prepričal, da je bila razprava zelo vsebinska. Tudi na tistem mestu tam jaz nisem
               dobil tega vprašanja, ki je vezano na vaše poslansko vprašanje. Če bi bil tam
               seznanjen, bi se brez dvoma zelo detajlno pripravil in nanj tudi odgovoril. Sedaj sem
               tudi prejel dopis, ki je vezan na zadevo, seveda, pa ni v celoti, vsa dokumentacija.
               Kot rečeno, odgovoril vam bom pisno.</p>
            </sp>
            <sp xml:id="SDZ4-Redna-06-2005-05-16.sp109">

               <speaker>PODPREDSEDNIK DR. MARKO PAVLIHA:</speaker>

               <p>Nadaljujemo z vprašanji. Na vrsti je gospod poslanec Mihael Prevc, ki bo postavil
               vprašanje ministrici za kmetijstvo, gozdarstvo in prehrano.</p>
            </sp>
            <sp xml:id="SDZ4-Redna-06-2005-05-16.sp110">

               <speaker>MIHAEL PREVC:</speaker>

               <p>Hvala lepa za besedo, gospod predsedujoči. Spoštovani ministrski zbor! Spoštovane
               kolegice in kolegi! Gospe ministrici za kmetijstvo, gozdarstvo in prehrano postavljam
               vprašanje glede problematike pridobitve upravnih dovoljenj za posege oziroma krčitev
               gozda za kmetijske namene.</p>
               <p>Do 1. januarja 2003, ko je stopil v veljavo nov zakon o graditvi objektov, je bil
               postopek pridobitve upravnega dovoljenja za krčitev gozda za kmetijske namene dokaj
               enostaven. Na osnovi zakona o gozdovih je zavod za gozdove za poseg v prostor, kamor
               sodi tudi krčitev gozda za kmetijske namene, izdal soglasje k dovoljenju, ki ga je
               izdal upravni organ. S sprejetjem zakona o graditvi objektov, ki je začel veljati 1.
               januarja 2003 pa lastnik gozda, ki želi izvesti posek gozda za potrebe kmetijske
               dejavnosti, lahko pridobi ustrezna upravna dovoljenja samo v primeru, če je v
               občinskih prostorskih aktih namenska raba dotičnega zemljišča opredeljena kot
               kmetijsko zemljišče. Zakomplicira pa se v primeru, ko je v prostorskih planskih aktih
               občine opredeljena namenska raba zemljišča kot gozda in ne kot kmetijsko zemljišče. V
               teh primerih je treba izvesti spremembe prostorskih polanskih aktov občine, kar pa
               vemo, da je dolgotrajen in pa zelo zahteven postopek. V Sloveniji, ki je že tako ali
               tako gozdnata pokrajina, se v zadnjih letih bolj ali manj neuspešno ubadamo s
               preprečevanjem hitrega zaraščanja predvsem hribovitih območij naše države. Glede na
               zgoraj omenjeno problematiko se bo situacija samo še poslabševala, saj zaradi
               nemogočih postopkov za pridobitev ustreznih dovoljenj za krčitev gozda lastniki
               gozdov teh krčitev ne bodo več izvajali.</p>
               <p>Zato vas sprašujem, gospa ministrica: Kako nameravate rešiti ta problem? Hvala lepa
               za odgovor.</p>
            </sp>
            <sp xml:id="SDZ4-Redna-06-2005-05-16.sp111">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod poslanec. Gospa ministrica, beseda je vaša.</p>
            </sp>
            <sp xml:id="SDZ4-Redna-06-2005-05-16.sp112">

               <speaker>MARIJA LUKAČIČ:</speaker>

               <p>Spoštovani gospod podpredsednik, spoštovane poslanke, poslanci, gospod Prevc! Hvala
               za vprašanje in za skrb v zvezi s pridobitvijo dovoljenj za posek oziroma krčitev
               gozda za kmetijske namene. Kot ste že sami ugotovili, je do uveljavitve zakona o
               graditvi objektov zavod za gozdove po 21. členu zakona o gozdovih izdalo dovoljenja
               za krčitev gozda za kmetijske namene. S 1. januarjem 2003, ko je začel veljati zakon
               o graditvi objektov, ki pa za te posege v prostor ni več predvideval izdaje
               dovoljenj, zato ga upravne enote za tovrstne posege v prostor niso izdajale in s tem
               ni imel zavod za gozdove podlage za izdajo soglasja.</p>
               <p>Ministrstvo za kmetijstvo se je zavedalo problema in že v mesecu maju leta 2003 z
               dopisom, zaprosilom ministrstva za okolje in prostor z vprašanjem: Ali je možno, da
               se zadeve v zvezi s skrčitvami gozda v kmetijske namene obravnavajo po starem
               sistemu? Ministrstvo za okolje in prostor stoji na stališču, da je za te posege v
               prostor potrebno spremeniti prostorske planske akte. Ugotovili ste, da gre za
               dolgotrajen proces, vsaj leto dni ali več, in da seveda so ti posegi nekako ovirani.
               Ne glede na to ugotovitev je ministrstvo doseglo, da je v prostorskem redu Slovenije
               določba, da se za območja prepletene gozdarske in kmetijske dejavnosti določijo
               posebne prostorske enote, v katerih se opredeli delež gozda, ki ga je dovoljeno
               krčiti v kmetijske namene. To je drugi odstavek 75. člena tega prostorskega reda RS.
               To pa pomeni, ko bodo na podlagi te določbe občine opredelile v svojem prostorskem
               redu območja prepletene gozdarske in kmetijske dejavnosti, bo lahko krčitev gozda za
               kmetijske namene izvedene na podlagi lokacijske informacije občine in odločbe zavoda
               za gozdove.</p>
               <p>Sedanja ureditev je vendarle nekoliko olajšana. V tem času se problem rešuje na dva
               načina: če je v prostorskem aktu občine površina, ki jo želi lastnik izkrčiti,
               opredeljena kot kmetijsko zemljišče, dejansko pa je v naravi gozd, si pridobi lastnik
               zemljišča le lokacijsko informacijo ter po presoji zavoda za gozdove odločbo o
               poseku. V primeru, če je v prostorskem aktu občine površina, ki jo želi lastnik
               izkrčiti, opredeljena kot gozd, pa je treba predhodno ustrezno spremeniti oziroma
               dopolniti prostorske planske akte občine ter nato pridobiti lokacijsko informacijo in
               po presoji zavoda za gozdove tudi ustrezno odločbo. Hvala.</p>
            </sp>
            <sp xml:id="SDZ4-Redna-06-2005-05-16.sp113">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospa ministrica. Poslanec ne želi dopolnitve odgovora, tako da je na vrsti
               gospod poslanec mag. Milan Cvikl, ki bo zastavil vprašanje ministru za finance.</p>
            </sp>
            <sp xml:id="SDZ4-Redna-06-2005-05-16.sp114">

               <speaker>MAG. MILAN M. CVIKL:</speaker>

               <p>Hvala lepa za besedo, gospod podpredsednik. Gospa ministrica, ministri, poslanke in
               poslanci! Kot vodjo delovne skupine vlade Republike Slovenije za pogajanja o
               naslednji finančni perspektivi sprašujem ministra za finance: Kakšen je pomen
               zadnjega predloga luksemburškega predsedstva za nadaljnji razvoj, javnofinančni
               položaj in gospodarsko rast v Republiki Sloveniji? Četudi bi se to vprašanje lahko
               nanašalo na druge člane delovne skupine, gospoda državnega sekretarja v uradu
               predsednika vlade ali gospoda direktorja vladne službe za regionalni razvoj, pa je
               vendar minister za finance kot vodja delovne skupine najbolj odgovoren za to
               vprašanje. Zato tudi pričakujem odgovor od vas.</p>
               <p>Pri razlogih, da postavljam to vprašanje, izhajam iz manj znanih dejstev, da se v
               Sloveniji z novo vlado navkljub ustavnim določbam, navkljub zakonu o sodelovanju med
               vlado in državnim zborom na področju evropskih zadev to temeljno pravilo, da stališča
               oblikujemo v državnem zboru, več ne upošteva. Danes imamo redko priliko, da po dveh
               mesecih ministra za finance vidimo v državnem zboru in ga lahko vprašamo to, kar je
               ostalim kolegom, evropskim finančnim ministrom, pojasnjeval prejšnji vikend.</p>
               <p>Vprašanje, gospod minister, ki ga postavljamo, je enostavno: Kakšno je stališče
               Republike Slovenije do evropskega proračuna? Za medije ste rekli, da verjamete, da bo
               dogovor o tem sprejet junija letos. Vendar, kakšen dogovor bo sprejet? Niti tega
               niste znali v soboto povedati, kaj je za Slovenijo sprejemljiva skupna poraba. Naj
               vas ob tem spomnim, da je ta državni zbor nekajkrat poudaril, da se zavzemamo za
               predlog komisije, tako po obsegu in strukturi, kar pomeni v najboljšem primeru 80
               milijard ali za dva Tržiča stanovanj, ker v teh dneh to marsikdo uporablja,
               predvidenega neto proračunskega prihodka vsako leto. Edino, kar ste uspeli povedati
               prejšnjo soboto, je bilo, da Slovenija pričakuje, da bo neto prejemnica sredstev
               Evropske unije. Na noben način ne sme biti neto plačnica, ste dejali. Vendar neto
               plačnik je vsak, ki nima negativnega položaja, torej dovolj, da imamo 1 tolar čez nič
               ali pa mogoče eno milijardo čez mejo.</p>
               <p>Sprašujem vas, gospod minister, zelo konkretno: Kakšno je stališče? Na katerem
               razponu med 1 milijardo in 80 milijard vsako leto je meja, na kateri boste vi, kot
               minister za finance, kot vodja delovne skupine vztrajali in ob tej zvezi tudi
               pridobili ustrezno podporo drugih ministrov in pa predvsem vlade v celoti? Prosim za
               odgovor, zato da bi lahko postavil še kakšno podvprašanje.</p>
            </sp>
            <sp xml:id="SDZ4-Redna-06-2005-05-16.sp115">

               <speaker>PODPREDSEDNIK DR. MARKO PAVLIHA:</speaker>

               <p>Gospod minister.</p>
            </sp>
            <sp xml:id="SDZ4-Redna-06-2005-05-16.sp116">

               <speaker>DR. ANDREJ BAJUK:</speaker>

               <p>Hvala lepa za vprašanje. Stališče slovenske vlade do predloga evropske komisije je
               znano, smo ga že izpostavili - ne enkrat, večkrat. Vsi naši predstavniki na vseh
               shodih v Bruslju ali kjerkoli drugod smo izjavili našo podporo predlogu evropske
               komisije in ga ocenili kot dobro izhodišče za nadaljnja pogajanja.</p>
               <p>Kot veste, se pogajanja o naslednji finančni perspektivi o proračunu EU odvijajo
               trenutno na podlagi metodologije tako imenovanega pogajalskega okvira, ki ga je
               luksemburško predsedstvo prvič predstavilo meseca marca. Pogajalski okvir odpira
               možnost razprave znotraj vseh šestih naslovov in podnaslovov naslednje finančne
               perspektive. To je konkurenčnost, kohezija, naravni viri, državljanstvo, svoboda,
               varnost in sodstvo, EU kot globalni partner ter administrativni izdatki. Hkrati pa ta
               pogajalski okvir ali njegov "shelting box" odpira vprašanja tudi na prihodkovni stani
               proračuna v smeri boljše strukture prihodkov ter odprave prevelikih neravnovesij med
               državami članicami, čeprav nikakršnega predloga še ni bilo. Pogajalski okvir je v
               svojem bistvu nezavezujoč dokument predsedstva, katerega namen je čim hitreje in
               enostavneje zbližati stališča držav članic do obsega in vsebine naslednje finančne
               perspektive ter na osnovi tega čim prej doseči kompromisni dogovor. Pogajalski okvir
               zaenkrat še ne predstavlja kompromisnega predloga, na osnovi katerega bi bilo mogoče
               politični dogovor v juniju letos. Slovenija je v pogajanjih - kot sem že omenil v
               začetku, to kot prvo pojasnilo gospodu poslancu - vseskozi izhajala iz ocene, da
               predstavlja predlog komisije dobro osnovo za nadaljnja pogajanja. Ta predvideva, to
               se pravi predlog komisije, povprečno raven izdatkov v višini 1,14% bruto nacionalnega
               dohodka v času naslednje finančne perspektive. Predlog komisije pa je v pogajanjih
               soočen predvsem z zahtevami šesterice največjih držav, ki so neto plačnice, ki
               terjajo omejitev povprečne ravni izdatkov na 1% BND. Slovenija se pri tem nikoli ni
               opredeljevala do konkretne ravni izdatkov, temveč je za nas bistveno bolj pomembna
               struktura samih izdatkov. V tem okviru je za Slovenijo ključnega pomena dogovor na
               področju kohezijske politike.</p>
               <p>Konec aprila je luksemburško predsedstvo prvič konkretiziralo svoj pogajalski okvir
               z bolj specifičnim predlogom za dosego kompromisa. Slednji še ne vsebuje nobenih
               zneskov obsega naslednje finančne perspektive ali obsegov pri ostalih podnaslovih,
               nakazuje pa smer, v katere namerava luksemburško predsedstvo voditi nadaljnja
               pogajanja. Iz prenovljenega pogajalska okvirja je razvidno, da namerava predsedstvo
               predlagati znižanje porabe v vseh podnaslovih naslednje finančne perspektive, čeravno
               tega še ni konkretno zapisalo, je pa na vsak nižji, kot je bil predlog komisije.
               Predlog zaenkrat obsega zgolj področje kohezijske politike, ki je, kot rečeno, za
               Slovenijo prioritetnega pomena in o tem smo tudi že poročali evropski komisiji tega
               državnega zbora. O predlogu je predsedstvo za različne predpostavke, ki določajo
               kohezijske ovojnice za posamezne regije, podalo le razpone možnih vrednosti, ki so
               praviloma nižji od predloga evropske komisije, kot sem že omenil. Pri tem je težilo k
               temu, da bi znižanje prizadelo vse članice .../Opozorilni znak za konec razprave./...
               in ne le nekaterih držav prejemnic.</p>
               <p>V prenovljenem pogajalskem okvirju Slovenija nasprotuje občutnemu znižanju sredstev,
               ki ga je luksemburško predsedstvo, vsaj v tej fazi, predvidelo zgolj v okviru
               kohezije. Menimo, da zniževanje izdatkov Evropske unije v naslednji finančni
               perspektivi na sme iti na račun območij Unije, ki zaostajajo v razvoju. Takšno
               stališče smo že predstavili tako luksemburškemu predsedstvu na bilateralnih
               .../Opozorilni znak za konec razprave./... pogovorih, pa tudi ostalih državam
               članicam. Na podlagi razgovorov ocenjujem, da nov predlog daje jasen signal, da želi
               predsedstvo pogajanje v času svojega mandata le izpeljati do konca, a vendar glede
               tega, čeprav smo optimisti, ne moremo zagotoviti, da bo tudi uspešno. Očitno ima
               predsedstvo že pripravljen kompromisni predlog, ki ga še ni dalo na razpolago...</p>
            </sp>
            <sp xml:id="SDZ4-Redna-06-2005-05-16.sp117">

               <speaker>PODPREDSEDNIK DR. MARKO PAVLIHA:</speaker>

               <p>Gospod minister, čas.</p>
            </sp>
            <sp xml:id="SDZ4-Redna-06-2005-05-16.sp118">

               <speaker>DR. ANDREJ BAJUK:</speaker>

               <p>... ,in ga namerava predstavljati po delih, in to sicer v prihodnjih morda 10-ih ali
               14-ih dneh.</p>
            </sp>
            <sp xml:id="SDZ4-Redna-06-2005-05-16.sp119">

               <speaker>PODPREDSEDNIK DR. MARKO PAVLIHA:</speaker>

               <p>Boste lahko nadaljevali pri dopolnjenemu vprašanju, se moramo držati pravil. Lepo
               prosim.</p>
            </sp>
            <sp xml:id="SDZ4-Redna-06-2005-05-16.sp120">

               <speaker>DR. ANDREJ BAJUK:</speaker>

               <p>Če mi dovolite, prosim, to je zelo pomembno vprašanje. Gospod Cvikl večkrat že
               sprašuje o teh zadevah in bi rad končal.</p>
            </sp>
            <sp xml:id="SDZ4-Redna-06-2005-05-16.sp121">

               <speaker>PODPREDSEDNIK DR. MARKO PAVLIHA:</speaker>

               <p>Sem prepričan, da vam bo postavil dopolnilno vprašanje, pa boste izkoristili lahko
               dodatni čas, da se držimo poslovnika.</p>
            </sp>
            <sp xml:id="SDZ4-Redna-06-2005-05-16.sp122">

               <speaker>DR. ANDREJ BAJUK:</speaker>

               <p>Slovenija je pripravljena na ta pogajanja, se pripravlja tako, kot bi človek
               pričakoval pri takšnih zadevah, dejansko tudi s pomočjo zunanjih svetovalcev,
               ustanov, ekonomske fakultete prav tako, kot je to delala v preteklosti. Prepričani
               smo, da ko bodo ti predlogi dejansko prišli in nam bodo na razpolago, da bomo znali
               tudi glede tega zavzeti prava stališča in se pravočasno tudi pogovarjati v tem
               državnem zboru. Hvala.</p>
            </sp>
            <sp xml:id="SDZ4-Redna-06-2005-05-16.sp123">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In ponovno bi prosil, da se vsi držite časovnega odmerka. Gospod
               poslanec, želite dopolnitev odgovora?</p>
            </sp>
            <sp xml:id="SDZ4-Redna-06-2005-05-16.sp124">

               <speaker>MAG. MILAN M. CVIKL:</speaker>

               <p>Seveda, kar poglejte! To, kar je gospod minister bral, nam je že dolgo poznano. Kar
               nekaj sej odbora za evropske zadeve nam to isto berete. Jaz ne želim tega, gospod
               minister. Jaz želim, da vi poveste slovenski javnosti, ali ste zadovoljni z 80 ali z
               1 milijardo. Zakaj je to pomembno, gospod minister? V nedeljo zvečer so ob robu
               srečanja evropskih zunanjih ministrov in ministrov za evropske zadeve glede na vabilo
               za zasedanje odbora za evropske zadeve začenja konklave, na kateri naj vsaka država
               pove svoje stališče. Vi nam danes niste uspeli povedati zelo enostavnega vprašanja -
               kaj je za Slovenijo še sprejemljivo? Sporočila, ki jih dobivamo, so, da je za
               Slovenijo sprejemljivo vse, samo da se to konča v mesecu juniju. Lahko pa je vsa
               slovenska javnost prebrala analizo, zelo konkretno analizo glavnih akterjev tovrstnih
               analiz, ki bi vam kot vodji delovne skupine morala biti zelo poznana, da seveda
               obstaja neki razpon med približno 20 in 80 milijard, med 20 in 80 milijard, ni pa ta
               razpon - vseeno.</p>
               <p>H čemur želim seveda protestirati, ker ne spoštujete zakona o sodelovanju med vlado
               in državnim zborom, je, da tega stališča, ki ste ga šli predstavljati luksemburškemu
               predsedstvu, niste najprej pojasnili v državnem zboru. Seveda, zakaj ga niste - zato,
               ker ste nam na odboru za evropske zadeve povedali, da je nesmiselno prikazovati
               izračune.</p>
               <p>Gospod minister, vi ste vodja delovne skupine, vi se pogajate v imenu Republike
               Slovenije, ne v imenu vlade Republike Slovenije! In gospodje, ki sedijo v Bruslju, so
               predstavniki Republike Slovenije in imamo zakon, imamo ustavo in zato seveda želimo,
               da o tem vodimo razpravo tukaj. Tega pa nam ne naredite, berete nam stvari, ki so nam
               splošno poznane. Seveda vemo, kako se pogajati, vendar potrebujemo pogajalsko
               izhodišče, za katerega morate mandat dobiti tukaj, v tem državnem zboru.</p>
            </sp>
            <sp xml:id="SDZ4-Redna-06-2005-05-16.sp125">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod poslanec. Gospod minister, želite komentirati?</p>
            </sp>
            <sp xml:id="SDZ4-Redna-06-2005-05-16.sp126">

               <speaker>DR. ANDREJ BAJUK:</speaker>

               <p>Podobnega vprašanja ni bilo, bilo je samo nekaj ocen. Rad bom pa izrabil še ta čas,
               da bom dokončno odgovoril, da to, kar je gospod poslanec vprašal, kaj se je dogajalo
               ta konec tedna.</p>
               <p>Prvikrat, in to sicer na strogo neformalen način, za zaprtimi vrati se je odprla
               razprava ne samo, kako se bodo odhodki dejansko delili in kakšna naj bo celotna vsota
               - kot je bilo do sedaj pod nizozemskim predsedstvu in tudi do sedaj z luksemburškim
               predsedstvom, ampak se je odprlo vprašanje prihodkov. Seveda, pri vprašanju prihodkov
               so pa ključnega pomena tako imenovani lastni prihodki, lastni viri in to je vprašanje
               povračila Veliki Britaniji. Tam smo vsi izrazili naše - ki smo prišli dejansko do
               besede. Jaz vam lahko povem, kaj sem sam povedal, kaj so drugi, pa ne, ker to je bil
               zaprti sestanek.</p>
               <p>Zelo malo držav poleg Velike Britanije se strinja s tem pristopom in bi ga še radi
               nadaljevali. Na vsaki način je to neka zadeve, ki se je pojavila v preteklosti
               zgodovine EU. Kolikor je bilo za to opravičilo, da je bila takšna podlaga, so se
               okoliščine tako spremenile, da nihče več ne podpira takšnega pristopa. Tega, kako se
               bo pa dejansko oblikoval predlog predsedstva, kar se tiče odhodkov in prihodkov, pa
               še danes nimamo. Verjamem, da marsikdo, tudi sami bi radi imeli neke številke, s
               katerimi bi se lahko poigravali. Zaenkrat imamo samo razpone in znotraj teh razponov
               pripravljamo različne scenarije, da bomo lahko pravočasno in tudi odreagirali. Sicer
               bi pa rekel, da se je tega vlada lotila odgovorno. Vemo, kakšna je naša odgovornost,
               vemo, da so tudi drugi pametni ljudje v Sloveniji, da nimamo monopola nad pametjo,
               sicer pa ne moremo sprejeti tega, da nekateri pa mislijo, da imajo monopol in da samo
               oni lahko interese Slovenije predstavljajo. To pa odločno zavračam. Hvala.</p>
            </sp>
            <sp xml:id="SDZ4-Redna-06-2005-05-16.sp127">

               <speaker>PODPREDSEDNIK DR. MARKO PAVLIHA:</speaker>

               <p>Proceduralno, mag. Cvikl.</p>
            </sp>
            <sp xml:id="SDZ4-Redna-06-2005-05-16.sp128">

               <speaker>MAG. MILAN M. CVIKL:</speaker>

               <p>Proceduralno. Seveda z odgovorom nisem zadovoljen, zato zahtevam, da na podlagi
               drugega odstavka 246. člena državni zbor odloči, da bo o odgovoru ministra, ki seveda
               ni bil odgovor o tem, kaj bo naslednji teden ali pa kaj je bilo prejšnji vikend,
               razpravljal na naslednji seji. Mi bomo v tej zvezi, pred konklavami 22. maja, tudi
               eventualno predlagali izredno sejo državnega zbora na temo evropskih zadev, ker je to
               pomembno vprašanje, ki se tiče vseh, ki seveda želijo Sloveniji dobro, in ne gre za
               to, kdo je bolj ali manj pameten. Hvala lepa.</p>
            </sp>
            <sp xml:id="SDZ4-Redna-06-2005-05-16.sp129">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod poslanec. Kot veste, v skladu s poslovnikom bomo o vašem predlogu
               odločali jutri v okviru glasovanja.</p>
               <p>Nadaljujemo z vprašanji. Na vrsti je gospod poslanec Samo Bevk, ki bo postavil
               vprašanje ministru za visoko šolstvo, znanost in tehnologijo.</p>
            </sp>
            <sp xml:id="SDZ4-Redna-06-2005-05-16.sp130">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Botanični vrt, ustanovljen
               kot vrt domovinske flore, je letos spomladi praznoval že 195. letnico svojega
               delovanja. Čez 5 leto bomo torej praznovali njegovo 200. letnico. Ljubljana je kot
               glavno mesti Ilirskih provinc leta 1810 dobila ustanovo, v kateri so lahko študenti
               medicine spoznavali rastline, ki so jih uporabljali za zdravljenje. Naravoslovec
               Franc Hladnik, rojen v Idriji, prvi ravnatelj in ustanovitelj vrta, je s ponovnim
               prihodom avstrijske oblasti uspel vrt ohraniti. Vrt je po njegovi zaslugi nadaljeval
               svoje delo, ki nepretrgoma traja vse do današnjih dni. Poleg NUK-a je to
               najverjetneje najstarejša neprekinjeno delujoča ustanova pri nas. Kljub temu pa
               botanični vrst v Ljubljani v primerjavi z drugimi v naši okolici, ki so bistveno
               mlajši, nima s strani države urejenega statusa ustanove nacionalnega pomena, kot na
               primer vrtovi v Budimpešti, Gradcu, Zagrebu, Beogradu in Bruslju. Že leta 1974. je
               bila sprejeta odločitev o zasaditvi novega vrta na sproti živalskega vrta pod
               Rožnikom. Tam je danes že odkupljenih 20 hektarjev zemljišča, zgrajen je vhodni
               objekt, ki pa je že zaseden z drugo dejavnostjo. Dejstvo je, da sedanji vrt na
               Ižanski cesti nima ustreznih razmer niti dovolj kadrov. Čeprav smo v Ljubljani imeli
               botanični vrt kar 16 let prej kot v sedanji prestolnici Evropske unije v Bruslju, pa
               danes z njim žal nismo več primerljivi. Tam je danes skoraj toliko pokritih površin,
               kot je celotno ozemlje našega vrta. Še Albanija ima v Tirani botanični vrt s 15
               hektarji površine.</p>
               <p>Dejstvo je, da nas podpisane konvencije obvezujejo imeti ustanove, ki varujejo
               rastlinstvo na nadomestnih rastiščih. Rastlinski svet je del tistega otipljivega
               sveta, ki nas nenehno obdaja, z njim se srečujemo vsak dan, o njem pa zmeraj manj
               vemo. Iz programov osnovnih in srednjih šol se tovrstna tematika vse bolj odmika, s
               tem pa se izgublja tudi nujno potrebna vzgoja za ustrezen odnos do narave in njenega
               varstva.</p>
               <p>Ministra dr. Zupana sprašujem: Kako je z razglasitvijo Botaničnega vrta v Ljubljani
               za spomenik oblikovanja narave državnega pomena? Se pripravlja primerna obeležitev
               dvestoletnice Botaničnega vrta kot najstarejšega vrta v jugovzhodni Evropi? Kako
               namerava urediti financiranje dejavnosti vrta in razmerje med vlado, univerzo in
               občino Ljubljana? Ter: Kakšni so načrti z nadaljevanjem gradnje oziroma širitvijo
               Botaničnega vrta na novi lokaciji pod Rožnikom? Ministru se najlepše zahvaljujem za
               odgovore. Hvala lepa.</p>
            </sp>
            <sp xml:id="SDZ4-Redna-06-2005-05-16.sp131">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu poslancu. Gospod minister.</p>
            </sp>
            <sp xml:id="SDZ4-Redna-06-2005-05-16.sp132">

               <speaker>DR. JURE ZUPAN:</speaker>

               <p>Spoštovani predsednik, spoštovani poslanci in poslanke, spoštovani kolega Samo Bevk.
               Moram reči, da se vam zahvaljujem za to vprašanje, izredno pomembno in izredno
               natančno pisano. Dejansko je bil Botanični vrt ustanovljen leta 1810, gospod Fran
               Hladnik ga je ustanovil v času Ilirskih provinc in takrat je bil približno 33 arov,
               potem pa je pod vodstvom vseh teh entuziastov in pod vplivom gospoda Hladnika, ki se
               je tako zavzemal, da so celo Avstrijci potem ta vrt obdržali in so ga celo povečali.
               Dejansko je botanični vrt v Sloveniji najstarejše vzgojno-izobraževalna visokošolska
               institucija, ki služi nepretrgoma praktično 100 let za vzgojo na tem področju.
               Dejstvo je, da je ta ustanova vršila eno najbolj pomembnih služb pri nas, kar se tiče
               biodiverzitete, za sodelovanje in vsega ostalega na tem področju, ter je ves čas
               rasla, dokler ni do leta 1946 dosegla velikost približno dva in pol hektara, potem pa
               je zaradi tega ožanja in prometnega ožilja, ki ga je stisnilo med cesto in železnico,
               vrt izgubil približno polovico hektara in od takrat naprej lahko rečemo temu, da je v
               neprimernih okoliščinah. Dejansko je že leta 1974 bilo določeno, da bo Biotehniška
               fakulteta prenesla ta vrt v Rožno dolino, kjer je bilo odkupljenih 20 hektarov, kar
               je v bistvu malo več, kot imajo povprečni vrtovi te vrste v Evropi, torej je
               primerno. To je bilo odkupljeno, zgrajen je bil tudi rastlinjak, ki pa še ni
               dograjen. Nosilec tega je Biotehniška fakulteta.</p>
               <p>Ministrstvo za visoko šolstvo se zaveda pomena tega zelo, zelo pomembnega objekta in
               tudi pripravljamo vse, da se bo čez čas pet let, ko bo 200-letnica tega pomembnega
               objekta, to primerno proslavilo. Zaradi tega imamo sklicano koordinacijo. Problem je
               seveda v tem, da je to nekako otrok štirih staršev, to je ministrstva za visoko
               šolstvo, znanost in tehnologijo, ministrstva za okolje in ministrstva za kulturo,
               poleg tega pa je še tu Zavod za varstvo kulturne dediščine in mesto Ljubljana. Mi smo
               sklicali sestanek, to je že v sklicanju, in na tem bomo koordinirali akcijo za
               določitev statusa. Leta 1991 je imel ta vrt status spomenika oblikovane narave, kar
               pa ne zagotavlja financiranja. Gre za to, da bi postal to kulturni spomenik državnega
               pomena, kar pa zahteva 100% financiranje. Za 100% financiranje moramo zagotoviti v
               proračunu leta 2006 in 2007 ustrezna sredstva, in to moramo narediti na tem sestanku
               oziroma pri naslednjem proračunu. Upam, boste to podprli, mi to pripravljamo in bo to
               narejeno. Hvala lepa.</p>
            </sp>
            <sp xml:id="SDZ4-Redna-06-2005-05-16.sp133">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod minister. Gospod poslanec, dopolnitev odgovora.</p>
            </sp>
            <sp xml:id="SDZ4-Redna-06-2005-05-16.sp134">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Gospodu ministru, dr. Zupanu, se lepo
               zahvaljujem za odgovore. Prav gotov je spodbuden sklic koordinacije vseh teh ustanov,
               da bi se dogovorili o statusu in financiranju. Seveda me zanima, če se boste zavzeli
               tudi za nadaljevanje gradnje oziroma širitve botaničnega vrta na novi lokaciji pod
               Rožnikom, kajti mislim, da je to prava lokacija za nov razvoj tega vrta.</p>
               <p>Bi pa izpostavil še kadrovski primanjkljaj v tem vrtu in bi vas s tem v zvezi rad
               nekaj vprašal. Namreč, botanični vrt ima samo pet zaposlenih. To je zelo malo. Vodjo
               vrta z doktoratom financira mestna občina Ljubljana, medtem ko vaše ministrstvo pa
               zagotavlja plačo za preostale štiri delavce, to je enega s srednjo šolo, dva z
               dveletno strokovno šolo in enega nekvalificiranega delavca, in za dejavnost
               zagotavlja trenutno, kolikor vem, iz proračuna komaj 6 milijonov tolarjev za
               vzdrževanje tega vrta. Podobni botanični vrtovi v prestolnicah EU imajo od 20 do 25
               zaposlenih. Se pravi, skoraj štirikrat ali petkrat več, kot je to primer v Ljubljani.</p>
               <p>Zato me zanima, gospod minister: Ali se lahko v prihodnostih nadejamo tudi več v
               kadrovskem smislu, da boste, morda, zaposlili še koga z ustrezno strokovno
               kvalifikacijo <stage>(z doktoratom znanosti)</stage>? Kajti, ta vrt prav gotovo potrebuje dodatne
               strokovnjake. Hvala lepa.</p>
            </sp>
            <sp xml:id="SDZ4-Redna-06-2005-05-16.sp135">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-06-2005-05-16.sp136">

               <speaker>DR. JURE ZUPAN:</speaker>

               <p>Hvala lepa za to dodatno vprašanje. Stvar je v tem, da je to v kadrovski domeni
               biotehnične fakultete, se pravi, da je to pravzaprav v njihovem kadrovskem načrtu.
               Jaz osebno se zelo za to zavzemam, ker se mi zdi, da tako stara in tako ugledna
               ustanova to mora imeti, da mora Ljubljana to tudi kot središče Slovenije to podpreti.
               Poleg tega vemo, da imamo botanični vrt v Mariboru, Julijano in še tudi drugje. Torej
               moramo skrbeti za to, ker je to za Slovenijo pomembno. Pomembni so pa tudi stroški.
               Ko bomo tehtali vse te, bomo v sklopu - jaz mislim, da je pri 20 hektarjih v
               primerjavi z 2 hektaroma seveda popolnoma jasno, da to potrebuje dodatno zaposlitev.</p>
               <p>Koliko bo to seveda stalo? Želje so velike, bomo pa morali to počasi narediti. Jasno
               pa je, da v mejah možnosti bomo to urejali. Hvala lepa.</p>
            </sp>
            <sp xml:id="SDZ4-Redna-06-2005-05-16.sp137">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu ministru. K besedi vabim gospoda poslanca Mira Petka, da postavi
               vprašanje ministru za pravosodje.</p>
            </sp>
            <sp xml:id="SDZ4-Redna-06-2005-05-16.sp138">

               <speaker>MIRO PETEK:</speaker>

               <p>Hvala lepa za besedo, gospod podpredsednik. Spoštovane poslanke, poslanci,
               ministrski zbor, posebej gospod minister Lovro Šturm, na katerega naslavljam to
               poslansko vprašanje.</p>
               <p>Občina Črna na Koroškem je ena od tistih slovenskih občin, kjer zaradi dolgotrajnih
               postopkov denacionalizacije razvoj zaostaja. Več kot četrtina površine občine Črna na
               Koroškem je namreč v postopku denacionalizacije, ki traja že več kot desetletje. V
               tej ozki dolini že itak ni na voljo površin za stanovanjsko izgradnjo, v postopku
               denacionalizacije pa je tudi ena redkih ravnih površin, to je bivša žaga mučenikov,
               kjer bi bilo mogoče razvijati gospodarsko dejavnost. Zaradi denacionalizacije
               zapuščene in neurejene površine je občina letno prikrajšana za okoli 3 milijone
               tolarjev, kolikor bi jih sicer dobili v proračun zaradi nadomestil za stavbno
               zemljišče. Grofovska družina Thurn Valsassina iz Pliberka na Avstrijskem Koroškem je
               tista, ki je vložila zahtevek za vračanje premoženja v Mežiški dolini in tudi drugod
               po Sloveniji. Samo za občino Črna ta delež znaša 3732 hektarov kmetijskih zemljišč in
               gozdov. In vračanje tega premoženja avstrijski grofovski družini Thurn je bilo sredi
               90. let prejšnjega stoletja med najbolj izpostavljenimi primeri denacionalizacije v
               državi, in je tudi v veliki meri prispevalo k moratoriju izvajanja zakona ter je
               botrovalo nekaterim kasnejšim spremembam v zakonu o denacionalizaciji. Poleg
               zakonskih sprememb so Thurnov primer denacionalizacije krojile tudi odločbe ustavnega
               sodišča Republike Slovenije, in tako po več kot desetletju ta zahtevek še vedno ni
               končan. Zaključek tega primera pa je nadvse pomemben za vse štiri občine v Mežiški
               dolini, od Črne pa do Raven na Koroškem, kakor tudi za samega denacionalizacijskega
               upravičenca. Kajti pri tem dolgotrajnem pravdanju nastajajo veliki stroški.</p>
               <p>Zato ministra sprašujem: V kateri fazi se ta čas nahaja ta primer? Kdaj se bo ta
               postopek končal? In dalje, če bo prišlo do vračanja tega premoženja: Ali in koliko bo
               vrnjenega v naravi?</p>
               <p>Zavedam se, da je primer zelo zapleten in da gre za velik zalogaj, kljub temu pa
               postavljam tudi vprašanje: Ali ni mogoče v pravnih in sodnih postopkih v takih
               primerih vendarle nekoliko pohiteti?</p>
               <p>Hvala lepa za odgovor.</p>
            </sp>
            <sp xml:id="SDZ4-Redna-06-2005-05-16.sp139">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod poslanec. Gospod minister, beseda je vaša.</p>
            </sp>
            <sp xml:id="SDZ4-Redna-06-2005-05-16.sp140">

               <speaker>DR. LOVRO ŠTURM:</speaker>

               <p>Hvala za besedo, gospod predsedujoči. Hvala za vprašanje, spoštovani gospod poslanec
               Miro Petek. Uvodoma naj poudarim, da ministrstvo za pravosodje v postopkih
               denacionalizacije nastopa le kot koordinator in usklajevalec med posameznimi
               upravnimi organi. Postopke denacionalizacije vodijo in o zadevah odločajo le z
               zakonom o denacionalizaciji določeni upravni organi in če pride do spora, seveda tudi
               samostojna in neodvisna sodišča. Glede na zastavljeno vprašanje je ministrstvo za
               pravosodje takoj zaprosilo upravno enoto Ravne na Koroškem, ki je krajevno pristojna,
               da odloča o zahtevku, za pojasnilo. Načelnica upravne enote Ravne na Koroškem, gospa
               Vlasta Božnik, nam je danes že posredovala odgovor, ki ga v nadaljevanju na kratko
               povzemam, celoten odgovor pa vam bomo posredovali, spoštovani gospod poslanec, v
               pisni obliki posebej.</p>
               <p>Kaj je glavna vsebina tega odgovora, ki smo ga dobili? Upravna enota Ravne na
               Koroškem v obravnavani zadevi denacionalizacije vodi postopek dveh upravičencev; tako
               da ne bi govoril samo o družini Thurn Valsassina, ampak o dveh članih te družine,
               kajti postopek je različen za enega in za drugega. Pri prvem od članov z imenom
               Aleksander Vincenc Georg Thurn Valsassina, ki je bil rojen leta 1905, je odločba o
               denacionalizaciji že dokončna, ni pa še pravnomočna. Kaj to pomeni? To pomeni, da je
               upravna enota svoje delo končala, ni pa končalo še sodišče, kajti zadeva se nahaja na
               sodišču, ker teče upravni spor na vrhovnem sodišču. Gre za zahtevek, kot ste omenili,
               za premoženje povečini kmetijskih zemljišč in gozdov v obsegu 3.732 hektarjev, ki
               ležijo v občini Črna na Koroškem. Upravna enota se je v odločbi oprla na dejstvo, da
               se imenovani upravičenec ni štel za državljana Ljudske republike Slovenije in
               jugoslovanskega državljana v trenutku podržavljenja. Odločba upravne enote, oddelka
               za notranje zadeve, glede ugotavljanja državljanstva je z izdajo sodbe vrhovnega
               sodišča, ki je odločalo v upravnem sporu zoper sodbo upravnega sodišča v tem
               vprašanju, torej glede državljanstva, postala pravnomočna 10. oktobra 2001. Torej
               potem, ko je bila sprejeta ta odločb o državljanstvu, da se ta ni štel za državljana,
               je seveda upravna enota izdala ustrezno odločbo, s katero je ta zahtevek, kot vidimo,
               zavrnila. Zoper to odločitev pa teče upravni spor, ki je v tem trenutku na vrhovnem
               sodišču.</p>
               <p>Zanima vas torej, kdaj bo ta upravni spor rešen. O konkretnih zadevah ne morem
               povedati ničesar, to je izključna pristojnost vrhovnega sodišča. Lahko pa vas
               informiram samo o tem, da sem že pred dobrim mesecem opravil razgovor na vrhovnem
               sodišču, na upravnem senatu, kjer sem govoril o problemu denacionalizacije. Opozoril
               sem, da je treba te zadeve reševati kar se da hitro, in dobil sem zagotovilo, da bodo
               te zadeve rešene do jeseni letošnjega leta. Upam, da bo tudi tako s to zadevo, nakar
               bi ta zadeva postala tudi zaključena in pravnomočna.</p>
               <p>V drugi, manjši zadevi, ki se nanaša na upravičenca z imenom Alexsander George
               Gisslen Thurn Vals assina, pa gre za drugo zadevo. Ta upravičenec, ki je bil rojen
               leta 1879, pa je bil jugoslovanski državljan, zato je bil tudi upravičenec do
               denacionalizacije, vendar je upravna enota z odločbo vrnila to državno premoženje le
               v obliki obveznic slovenske odškodninske družbe. Odločba je postala pravnomočna 29.
               junija 2004 in je ta postopek denacionalizacije v celoti končan. To seveda pomeni, da
               tisto premoženje od tega drugega upravičenca ne bo predmet vračanja.</p>
            </sp>
            <sp xml:id="SDZ4-Redna-06-2005-05-16.sp141">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod minister. Želi...</p>
            </sp>
            <sp xml:id="SDZ4-Redna-06-2005-05-16.sp142">

               <speaker>MIRO PETEK:</speaker>

               <p>Z odgovorom sem zadovoljen in se še enkrat zahvaljujem.</p>
            </sp>
            <sp xml:id="SDZ4-Redna-06-2005-05-16.sp143">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu poslancu. Nadaljujemo. Sprašujem gospo poslanko Darjo Lavtižar
               Bebler, ali želi vseeno zastaviti vprašanje ministru za zunanje zadeve. Da, prosim.
           </p>
            </sp>
            <sp xml:id="SDZ4-Redna-06-2005-05-16.sp144">

               <speaker>DARJA LAVTIŽAR BEBLER:</speaker>

               <p>Hvala lepa, gospod podpredsednik. Spoštovani zbor! Ob robu nedavnega zasedanja
               Parlamentarne skupščine Sveta Evrope v Strasbourgu, je bilo slišati resne kritike na
               račun predsedujočega Ovse, ministra za zunanje zadeve dr. Rupla, v zvezi z njegovim
               zadnjim obiskom v Azerbajdžanu. Posebej švicarski poslanec Andreas Gross, sicer
               poročevalec Sveta Evrope za Azerbajdžan, je opozarjal na izredno zapleten položaj v
               tej državi pred letošnjimi parlamentarnimi volitvami, za katere mnogi poznavalci
               menijo, da zagotovo ne bodo svobodne in poštene. Še posebej ne po goljufijah in
               posledičnih nemirih na predsedniških volitvah oktobra 2003 in na lokalnih volitvah
               decembra lani. V takšnih razmerah naj bi si v času svojega obiska v Azerbajdžanu
               predsedujoči v Ovse, slovenski zunanji minister, vzel kar eno uro in pol časa za
               pogovor s predsednikom Alijevim, opoziciji pa je namenil le kratek čas in le bežno
               pozornost, kar je opozicija pozneje ogorčeno kritizirala. Kakor izhaja tudi iz
               pogovora za Delo, objavljen je bil 28. aprila letos, je poslanec Gross povedal,
               citiram: "Iz Ruplovega obiska v Bakuju se norčujejo celo v uradu predsednika Alijeva.
               Predsedujoči Ovseju, je namreč s seboj pripeljal večjo skupino slovenskih
               gospodarstvenikov. Zdi se, da so ga slovenski posli v Azerbajdžanu zanimali bistveno
               bolj kakor misija Ovseja, ki bi morala biti njegova prva skrb. Tako se v mednarodni
               diplomaciji kratko malo ne dela. Rupel s takšnimi potezami samo zmanjšuje ugled
               organizacije, ki je zlasti na posovjetskem prostoru že tako in tako ne jemljejo
               dovolj resno. To je degradacija Ovseja. Po svoje je mogoče govoriti celo o nekakšni
               korupciji, saj ne gre, da bi predsedujoči Ovseja na takšnih poteh skrbel še za posle
               v imenu svoje države" - konec citata.</p>
               <p>Kakšno naj bi torej bilo sporočilo s strani predsedujočega Ovseja tej državi, kjer
               je stanje, kar zadeva človekove pravice, pluralno demokracijo in pravno državo, zelo
               zaskrbljujoče? V državi je veliko število političnih zapornikov, oblast neusmiljeno
               preganja neodvisne novinarje, oblastniki so do kraja skorumpirani.</p>
               <p>Ali je bilo sporočilo tudi to, da bo naklonjenost slovenskim gospodarstvenikom s
               strani Azerbajdžana vplivala na ugodnejše poročilo Ovseja o političnih razmerah v tej
               državi?</p>
               <p>Ministra torej prosim, da na naslednji seji poda ustno pojasnilo v zvezi s temi
               očitki. Hvala lepa.</p>
            </sp>
            <sp xml:id="SDZ4-Redna-06-2005-05-16.sp145">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospa poslanka. Nadaljujemo z vprašanjem, ki ga bo postavil gospod poslanec
               Srečko Prijatelj, in sicer ministru za okolje in prostor.</p>
            </sp>
            <sp xml:id="SDZ4-Redna-06-2005-05-16.sp146">

               <speaker>SREČKO PRIJATELJ:</speaker>

               <p>Hvala lepa, gospod predsedujoči. Spoštovana ministrica, spoštovani ministri,
               spoštovane kolegice in kolegi.</p>
               <p>Gospoda Podobnika sprašujem: Ali bo strategija v ministrstvu za okolje in prostor
               pri ohranjanju slovenskih nepremičnin in kulturne dediščine v prihodnje kaj boljša za
               Slovenke in Slovence? Tu mislim zlasti na tisti del, ki ima majhno kupno moč, ki si
               ne more privoščiti tega, da bi svoja pročelja fasad in svoje objekte, ki imajo sicer
               dobro kulturno dediščino in so nemalokrat tudi pod spomeniškim varstvom, zakonsko
               zaščitil in uredil tako, da bo s pomočjo ministrstva oziroma vlade se našlo dovolj
               razumevanja in dovolj sredstev, da se s pomočjo proračunskih sredstev omogoči
               ohranjanje te, za nas zelo pomembne dediščine. Kajti vemo, da če se samo ozremo
               onkraj meja pa pogledamo najstarejšo prestolnico Avstro-Ogrske, to je Dunaj, da ima
               vzorno urejene stare stavbe, spomenike in kulturno dediščino, pri nas pa je
               nemalokrat to zanemarjeno.</p>
               <p>Sam izhajam s Krasa in zelo mi je hudo, ko gledam zelo stare portale, ko propadajo,
               nosijo pa zavidljivo letnico 1800, 1700. Seveda siromašen del prebivalstva, ki živi
               na periferiji mest, nima denarja, da bi s svojimi sredstvi to popravil in ohranil
               tudi za bodoče rodove.</p>
               <p>Spoštovani minister: Ali boste v svojem mandatu lahko zagotovili zakonsko preambulo
               in osnovo za to, da bomo v proračune našli tudi ta sredstva, če že najdemo sredstva
               za vse druge potrebne, nepotrebne zadeve? Mislim, da je na nas, da ohranimo to
               kulturno dediščino in s tem okolje in glede na to, da ste okoljski minister, vas
               naprošam, če mi lahko podate odgovor, kajti zanamci nam bodo hvaležni, če bomo
               pustili ohranjeno kulturno dediščino in sicer urejeno okolje. Hvala.</p>
            </sp>
            <sp xml:id="SDZ4-Redna-06-2005-05-16.sp147">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister, beseda je vaša.</p>
            </sp>
            <sp xml:id="SDZ4-Redna-06-2005-05-16.sp148">

               <speaker>JANEZ PODOBNIK:</speaker>

               <p>Hvala za besedo. Spoštovani, gospod poslanec Prijatelj. Jaz se vam zahvaljujem za to
               vaše vprašanje.</p>
               <p>Najprej med slovensko stroko na področju arhitekture velja, da zelo ceni stavbno
               dediščino slovenskega Krasa. Vaše vprašanje je sicer delno povezano z resorjem za
               kulturo. Gre za klasično medresorsko vprašanje in vam lahko samo zagotovim, da tudi
               zadnje analize, ki smo jih delali, ko pripravljamo spremembe nacionalnega
               stanovanjskega programa, ugotavljajo, da je razslojevanje in diferenciacija med
               prebivalstvom povzročila tudi spremembo bivalne kakovosti v slovenskih naseljih in
               zato je tudi prišlo do nepredvidljivih sprememb pri vzdrževanju stavb in stanovanj.
               Tudi pri njihovi uporabi, tudi pri njihovem posodabljanju in tudi dostopnosti
               posameznih družbenih skupin do primernih bivalnih prostorov, še posebej se je opažala
               tudi spremenjena vloga mestnih središč. Še posebej pa to velja tudi za
               suburbanizirana območja na podeželju.</p>
               <p>Čeprav nismo na resorju za okolje in prostor v celoti pristojni za to vprašanje, vam
               lahko zagotovim, da preko različnih zakonodajnih ukrepov, naštel bom katerih, tudi
               preko dejavnosti stanovanjskega sklada Republike Slovenije, javnega sklada, želimo
               konkretno spodbujati prenovo tudi obstoječega stanovanjskega fonda, torej ne samo
               novogradenj, tudi tistega dela, ki ima značaj kulturne dediščine. Konkretno,
               stanovanjski sklad je v zadnjem razpisu, ki se imenuje program spodbujanja
               zagotavljanja neprofitnih najemnih stanovanj v občinah za leto 2005, dal med drugim
               občinam, neprofitnim stanovanjskim organizacijam in javnim nepremičninskim skladom
               ugodna dolgoročna posojila za obnovo obstoječega stanovanjskega fonda. Upam, da bo ta
               instrument uporabljen.</p>
               <p>Drugič. Fizične osebe, ki sodelujejo in varčujejo v okviru nacionalne stanovanjske
               varčevalne sheme, imajo izrecno pravico, da privarčevana sredstva porabijo tudi za
               rekonstrukcijo stanovanj ali stanovanjskih stavb. V predlogu zakona o spremembah in
               dopolnitvah zakona o nacionalni stanovanjski varčevalni shemi je tik pred tem, da gre
               v vladno proceduro, pa smo pripravili predlog, in to na predlog ministrstva za
               kulturo, da se doda določba, da bodo ta sredstva eksplicitno namenjena tudi za
               prenovo starih stanovanj oziroma stanovanjskih stavb.</p>
               <p>Tretjič. Imam informacijo, da posamezne občine spodbujajo prenovo stanovanjskega
               fonda, med njimi na primer nekatere večje, predvsem mestne občine, ki imajo tukaj več
               virov, s posebnim posojilom vsako leto namenijo posojila za te namene in veljavni
               zakon o urejanju prostora pa omogoča občinam, da sprejmejo lokacijski načrt, s
               katerim lastnikom nepremičnin predpišejo obveznost prenove stanovanjskega fonda na
               območju, ki ga določijo z načrtom. Ta rešitev ni najbolj prijetna, je pa lahko zelo
               konkretna in uspešna. Zanimalo nas bo, katera občina se bo prva odločila za tako
               potezo.</p>
               <p>Kot sem že v uvodu povedal, poudarek k prenovi v smer, kot ga vi najavljate v vašem
               vprašanju, pa bo dan tudi pri spremembah nacionalnega stanovanjskega progama, ki je v
               pripravi. Hvala.</p>
            </sp>
            <sp xml:id="SDZ4-Redna-06-2005-05-16.sp149">

               <speaker>PODPREDSEDNIK DR. MARKO PAVLIHA:</speaker>

               <p>Hvala, minister. Gospod poslanec.</p>
            </sp>
            <sp xml:id="SDZ4-Redna-06-2005-05-16.sp150">

               <speaker>SREČKO PRIJATELJ:</speaker>

               <p>Spoštovani minister! Če država nalaga obveznost, potem bi morala to obveznost tudi
               financirati. Sam smatram, da bi zlasti za periferijo, to so vasi in zaselki, ki imajo
               bogato kulturno dediščino, vlada morala najti posebna sredstva, ustrezen zakon, da bi
               obnovila to kulturno dediščino in okoljsko stanje, ki vlada na posameznih območjih.
               Seveda ste mi le delno odgovorili na to moje vprašanje in nisem povsem zadovoljen. Če
               imamo denar, proračunska sredstva za razno razna vladna letala, ki stanejo mnogo več,
               ko bi bilo potrebno za njih odšteti, potem bomo morali imeti tudi to, da bomo vzorno
               uredili okolje, ki je na nek način naš ponos.</p>
            </sp>
            <sp xml:id="SDZ4-Redna-06-2005-05-16.sp151">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-06-2005-05-16.sp152">

               <speaker>JANEZ PODOBNIK:</speaker>

               <p>Ob vašem dodatnem vprašanju bi vam glede finančnega vira odgovoril naslednje. V
               preteklosti je bil znan instrument CRPOV, celostni razvoj podeželja in obnova vasi,
               ki je zelo konkretno v nekaterih manjših urbanih središčih na podeželju investiral
               tudi v take stavbe, o katerih govorite. Menim pa, da se nam v novi finančni
               perspektivi odpira možnost, da bomo lahko prek strukturnih take projekte prijavili
               tudi na evropska sredstva. To je eden od možnih virov, obstajajo pa še nekateri
               drugi. Kot rečeno, stanovanjski sklad bo prek razpisov dajal prednost taki gradnji.
               Enako velja tudi za nacionalno varčevalno shemo. Hvala.</p>
            </sp>
            <sp xml:id="SDZ4-Redna-06-2005-05-16.sp153">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji je gospod Ivan Jelen, ki bo postavil vprašanje ministru za
               obrambo.</p>
            </sp>
            <sp xml:id="SDZ4-Redna-06-2005-05-16.sp154">

               <speaker>IVAN JELEN:</speaker>

               <p>Hvala za besedo, gospod podpredsednik. Spoštovane poslanke in poslanci, spoštovana
               ministrica in ministri vlade Republike Slovenije! Danes želim podati poslansko
               vprašanje gospodu ministru za obrambo, in sicer glede usklajenosti med obrambnim
               sistemom in sistemom varstva pred naravnimi in drugimi nesrečami.</p>
               <p>Ob predstavitvah programa ministrstva za obrambo je bilo večkrat poudarjeno, da
               boste povečali sodelovanje Slovenske vojske pri izvajanju nalog zaščite in reševanja
               pred naravnimi in drugimi nesrečami ter le-to uskladili z obrambnim sistemom.</p>
               <p>V zvezi s tem me številni občani iz moje savinjske regije sprašujejo: Kakšne sisteme
               varstva pred naravnimi in drugimi nesrečami je oblikovala Slovenska vojska v svojih
               sistemskih dokumentih?</p>
               <p>Kolikor mi je znano, se v teh dneh zaključujejo priprave na spremembo zakona o
               gasilstvu, nikjer pa nisem zasledil, da bi se karkoli dogajalo glede uresničevanja
               napovedi, ki ste jo izrekli na začetku tega leta glede usklajevanja med obrambnim
               sistemom in sistemom varstva pred naravnimi in drugimi nesrečami.</p>
               <p>Zato vas sprašujem, gospod minister: Ali morda to pomeni, da pomoč Slovenske vojske
               ob naravnih in drugih nesrečah ni več ena izmed osrednjih prioritet? Ali lahko zato
               morda sklepamo, da imate v svojih strateških načrtih druge načrte ter da sistem
               varstva pred naravnimi in drugimi nesrečami ni več ena izmed osrednjih prioritet?
           </p>
            </sp>
            <sp xml:id="SDZ4-Redna-06-2005-05-16.sp155">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-06-2005-05-16.sp156">

               <speaker>KREL ERJAVEC:</speaker>

               <p>Spoštovani podpredsednik, spoštovane poslanke in spoštovani poslanci! Pri izvajanju
               obrambnih reform ostaja povezovanje med dvema podsistemoma, to je Slovenska vojska in
               pa zaščita in reševanje, še vedno prioriteta, da se to povezovanje povečuje in krepi.
               Gre za to, da želimo s tem povečati učinkovitost, ko pride do neke naravne nesreče.
               Gre pa tudi za to, da se racionalno uporablja tista opremo, ki jo ima država. Gre za
               to, da slovenska vojska ima v svojih enotah določeno opremo in sredstva, ki lahko ob
               naravnih nesrečah prispevajo k temu, da se škoda zmanjša oziroma da se posledice
               naravne nesreče zmanjšajo. Naj povem, da drži vaša navedba, da v zakonu o gasilstvu
               ni nič napisanega v zvezi s tem, ker to urejajo drugi dokumenti. Naj povem tudi, da
               tudi druge države vse bolj težijo k temu, da se ta dva sistema čimbolj povezujeta in
               dopolnjujeta. Naj povem na primer, da v okviru slovenske vojske imamo, ne vem, RKB
               enoto, to je radio-kemična-biološka enota, ki seveda lahko zelo koristi ob kakšni
               biološki, kemični katastrofi, zlasti če to povzroči industrija. Tako imamo v tem
               trenutku v okviru hitrih sil za posredovanje, to so sile, ki so sicer v okviru Nata,
               enoto za dekontaminacijo, ki je pripravljena za posredovanje vsak trenutek, če bi
               nekje se zgodila kakšna katastrofa.</p>
               <p>Dokumenti, ki urejajo to povezovanje, so državni načrt, ki je bil sprejet na vladi v
               mescu februarju, in sicer gre za državni načrt reševanja in zaščite v primeru porabe
               sredstev za množično uničevanje ali pa v zvezi z mednarodnim terorizmom. Tam so
               opredeljene tri točke sodelovanja: RKB enota, ker gre za kemična, biološka sredstva,
               potem vojaško letalstvo in pa vojaško zdravstvo. Naj povem, da v marcu je bil tudi
               sprejet podoben dokument, in sicer državni načrt za zaščito in reševanje v primeru
               velikih požarov v naravi. V tem načrtu smo opredelili tudi uporabo helikopterske
               enote v primeru večjega požara. Naj povem, da ravno 6. in 7. aprila, ko je bil v
               zgornji soški dolini požar na Berebici, je bil prvič tudi uporabljen helikopter v te
               namene.</p>
               <p>Naj povem, da je konkretno sodelovanje tudi med obema podsistemoma tudi v raznih
               programih skupnega usposabljanja. Tako naj povem, da skupno usposabljamo vojsko in pa
               gasilce za pridobitev C kategorije, za vozniška dovoljenja za C kategorijo. Potem
               pripravljamo program za slovensko vojsko, in sicer za izobraževanje določenega
               števila pripadnikov slovenske vojske za to, da jih lahko kasneje vpišemo v vojaško
               evidenčno dolžnost kot gasilec. To pomeni, da bi tudi nekateri pripadniki v okviru
               slovenske vojske bili usposobljeni za gašenje.</p>
               <p>Naj povem, da skupna usposabljanja opravljamo tudi glede uničevanja neeksplodiranih
               ubojnih sredstev. Tukaj seveda vojska usposablja za pripadnike zaščite in reševanja.
               Potem naj povem na primer, da od meseca junija naprej bo slovenska vojska sodelovala
               tudi v okviru gorske reševalne službe, v okviru dežurstev za vikende, kjer bodo poleg
               policije sodelovali tudi vojaški helikopterji. Naj povem, da na državni vaji, ki bo
               konec maja na Bledu, in sicer gre za požar recimo v turističnih objektih
               .../Opozorilni znak za konec razprave./... bo tudi zelo aktivno sodelovala slovenska
               vojska, in sicer s helikopterji, ki bodo z Blejskega jezera gasili požar v hotelu
               Park.</p>
               <p>Teh aktivnosti je mnogo, vendar so to aktivnosti, ki so urejene v drugih dokumentih,
               ne v zakonu o gasilstvu. Hvala.</p>
            </sp>
            <sp xml:id="SDZ4-Redna-06-2005-05-16.sp157">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod minister. Gospod poslanec še dopolnilno? Hvala lepa. Na vrsti je gospod
               poslanec Aleš Gulič, ki bo postavil vprašanje ministru za notranje zadeve.</p>
            </sp>
            <sp xml:id="SDZ4-Redna-06-2005-05-16.sp158">

               <speaker>ALEŠ GULIČ:</speaker>

               <p>Spoštovani predsedujoči. Cenjena gospa ministrica, gospodje ministri, poslanke in
               poslanci. Vprašanje postavljam gospodu Dragutinu Mateju, ministru za notranje zadeve.
               Gre za vprašanje, ki se tako v grobem tiče prometne varnosti.</p>
               <p>Gospod minister, v času po tem, ko ste nastopili svojo funkcijo, ste opravili kar
               precej delovnih obiskov vsepovsod po Sloveniji, predvsem po policijskih postajah.
               Računam, da je bil namen vseh teh obiskov, da bi se seznanili z delom policistov, z
               varnostnimi, prometnimi razmerami na posameznih področjih. Seveda to pozdravljam, saj
               se mi zdi zelo pomembno, da se ministri tudi na terenu spoznavate s tem, s čimer se
               srečujejo tisti, ki pač imajo opravke in pa delo na terenu. Tudi na prvem srečanju,
               se pravi na predstavitvi svojih načrtov ste povedali, da boste policijo na nek način
               spravili v skupnosti, kjer naj bi delovala, da boste povečali število preventivnih
               ukrepov pri vzdrževanju varnosti v cestnem prometu.</p>
               <p>Zdaj me pa zanima: Ali ti obiski niso utrdili vašega prepričanja v pravilnost teh
               izjav, saj imam občutek, da se ti ukrepi še niso začeli izvajati, čeprav je od
               začetka ministrovanja že pet in še nekaj mesecev, pa tudi, to, kar vemo o prometni
               varnosti, kaže, da je bilo sicer nekaj manj nesreč zaradi dolge zime, da pa je v
               zadnjem času pravzaprav zadeva slabša, kot je bila? Hvala lepa.</p>
            </sp>
            <sp xml:id="SDZ4-Redna-06-2005-05-16.sp159">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospodu poslancu. Gospod minister beseda je vaša.</p>
            </sp>
            <sp xml:id="SDZ4-Redna-06-2005-05-16.sp160">

               <speaker>DRAGUTIN MATE:</speaker>

               <p>Hvala, gospod podpredsednik, hvala za vprašanje gospod poslanec. Res sem opravil v
               zadnjih nekaj mesecih kar nekaj obiskov po policijskih upravah. V tem tednu bom
               zaključil ta krog obiskov, tako da bom obiskal še zadnjo policijsko upravo, ki je še
               nisem obiskal, v Novi Gorici. Ti obiski so bili zelo koristni v prvi vrsti, ker sem
               lahko s prve roke, če tako rečem, slišal za težave, ki se pojavljajo na terenu.
               Nekatere težave so tudi sistemske narave, tako da jih bomo lažje s skupnimi močmi z
               vodstvom policije odpravljali in ustvarili boljše pogoje za delo policistov.</p>
               <p>Z vseh teh obiskov naj izpostavim nekaj ključnih zadev. Ključne zadeve, ki so
               usmerjene ravno v to, kar sem govoril tudi na hearingu in o katerih ste spraševali,
               so te, da mora biti delo policistov usmerjeno v okolje, kjer delajo. V Sloveniji
               imamo okoli 310 varnostnih okolišev in ti policisti, ki delajo v teh varnostnih
               okoliših, bi morali biti vez z lokalnim okoljem. Seveda proces spreminjanja načina
               razmišljanja policistov je nekoliko dolgotrajnejši, kot si bi v začetku
               predstavljali. Kar nekaj časa je potrebno, da policisti dojamejo to, da ni potrebno
               samo sedeti v avtomobilih in patruljirati po cestah, ampak da je treba tudi peš iti
               med ljudi in nekako delovati. V nekaterih okoljih zadeve tečejo zelo dobro, v
               nekaterih nekoliko počasneje. Sam sem bil tudi priča nekaterih akcij, ki jih policija
               izvaja tudi na osnovnih šolah, kjer zadeve tečejo zelo dobro in kjer so tudi, če tako
               rečem, neposredni uporabniki, recimo ravnatelji šol znali povedati, da se vodje
               varnostnih okolišev oglašajo tedensko, povprašajo, če so kakšne težave, skratka tako,
               kot bi naj delo policista v nekem lokalnem okolju delovalo.</p>
               <p>Če se osredotočim na tisti bolj pomemben del, ki ste ga omenjali v zvezi s prometno
               varnostjo, zelo močno apeliram na policiste, da naj pri svojem delu, kolikor je le
               mogoče, uporabljajo določbe novega zakona o varnosti v cestnem prometu, ki daje večje
               možnosti, da policisti opozarjajo kršitelje manjših prekrškov, če tako rečem, v
               prometu. Po statistiki, ki je na razpolago, lahko ugotovimo, da je za enako obdobje
               lanskega leta in letošnjega leta, kar je edino primerljivo obdobje, za več kot 50%
               manj prekrškov, kot jih je bilo v lanskem letu oziroma je policija za več kot 50%
               manj kršitev zaznala oziroma izdala glob za te kršitve. Hkrati pa je povečala število
               opozoril. Tako smo število opozoril, če gledamo v številkah, povečali za 5-krat, če
               pa gledamo po procentih, pa za 9-krat. Se pravi, lani je bilo v tem obdobju izrečenih
               2% opozoril, ki so jih policisti izrekli voznikom, v letošnjem letu je tega že 18%.
               Se pravi, razmerje se počasi spreminja in s takšnim delom v naprej bomo lahko
               bistveno spremenili.</p>
               <p>Opozoril bi tudi na to, da takoj po mojem prihodu na ministrstvo, ko sem se
               podrobneje seznanil z obveznimi usmeritvami, ki jih minister izda policiji za
               pripravo letnega načrta, sem izdal 20. decembra dodatne usmeritve in obvezna
               navodila, kjer sem pod točko 2, Uresničevanje strateških ciljev, zapisal, da mora
               policija posebno pozornost nameniti metodam in oblikam preventivnega dela. To so
               potem prelili nekako v načrte dela in tudi zaradi tega se je preventivno delo
               policije povečalo na področju prometnih prekrškov. Če govorim tudi mogoče o
               absolutnih številkah, koliko je bilo izrečenih opozoril - čez 17.000 pri 95.000
               kršitvah, ki so bile zaznane. V lanskem letu je pa v enakem obdobju bilo čez 181.000
               kršitev zaznanih in samo 3.600 opozoril izrečenih.</p>
               <p>Policija hkrati izvaja tudi različne akcije. Tu imam cel spisek 16 različnih akcij,
               seveda področij akcij, ki se izvajajo na ozemlju celotne Slovenije, kjer se policija
               aktivno vključuje v delavnice, v predavanja, v ponazoritve, kako se varno uporabljajo
               čelade in pasovi. Tudi sami lahko danes vidite nekatere akcije, ki se izvajajo z
               jumbo plakati, z vodenimi akcijami, ki so usmerjene na varno privezovanje otrok, in
               nekatere druge. Če bi želeli več podrobnih informacij, katere akcije vse je policija
               v letošnjem letu vodila, vam lahko danes povem zelo izčrpno ali pa vam tudi pisno
               podamo, na katerih policijskih upravah in v kakšnem obsegu ter koliko ljudi je bilo
               vključenih v to.</p>
            </sp>
            <sp xml:id="SDZ4-Redna-06-2005-05-16.sp161">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Prosim.</p>
            </sp>
            <sp xml:id="SDZ4-Redna-06-2005-05-16.sp162">

               <speaker>ALEŠ GULIČ:</speaker>

               <p>Hvala lepa za odgovor. Bi pa res prosil za to, kar ste ponudili. Hvala.</p>
            </sp>
            <sp xml:id="SDZ4-Redna-06-2005-05-16.sp163">

               <speaker>PODPREDSEDNIK DR. MARKO PAVLIHA:</speaker>

               <p>Hvala obema. Nadaljujemo. Gospod poslanec Aurelio Juri bo postavil vprašanje gospodu
               ministru za promet.</p>
            </sp>
            <sp xml:id="SDZ4-Redna-06-2005-05-16.sp164">

               <speaker>AURELIO JURI:</speaker>

               <p>Hvala, gospod podpredsednik. Gospod minister, lep dan! Ponavljam in dopolnjujem to,
               kar sem vas že pisno vprašal minuli mesec in kar še čaka na odgovor. Gre za
               naslednje.</p>
               <p>Vsi, ki verjamemo v razvojne priložnosti in potenciale koprskega pristanišča ter v
               to, da njegova konkurenčnost zlasti vis a vis tržaškega stoji ali pade na projektu
               drugega tira Koper-Divača ter v mnogočem tudi na širitvi pretovornih in logističnih
               kapacitet <stage>(mislim predvsem na tretji pomol)</stage>, smo vest o vladni potrditvi državnega
               lokacijskega načrta za železniško povezavo sprejeli z navdušenjem. Ne toliko pa
               napoved o njeni investicijski vrednosti, ki za skoraj 60 milijard tolarjev presega
               tisto, ki je veljala vse doslej in ki jo je bilo pripravilo isto ministrstvo, pod
               istim političnim vodstvom - prejšnja, kot veste, 112 milijard, sedanja kar 168
               milijard SIT. In še manj smo bili navdušeni nad skepso predsednika vlade, gospoda
               Janeza Janše, v uresničljivost projekta, če ne bo vanj krepko posegel zasebni
               kapital, ki pa, vemo, za izbrano traso in vrednost zaenkrat ne kaže navdušenja. Ker
               me navdaja občutek in skrb, da se s takim prikazom stanja želi v javnosti sprožiti
               dvom v smiselnost in ekonomsko upravičenost te naložbe oziroma da sedanja vlada kljub
               sprejeti uredbi o lokacijskem načrtu z njo ne misli povsem resno, sprašujem:</p>
               <p>Od kod tako kričeča razlika v vrednotenju investicije, ki mnogim poznavalcem ne gre
               v račun oziroma ali jo lahko utemeljite bolj artikulirano in prepričljivo? In
               dodatno: Ali ste pred sprejetjem lokacijskega načrta in pripravo investicijske ocene
               proučili možnosti in predloge sosedov iz Furlanije-Julijske Krajine - pa da se
               razumemo, ne mislim na povezavo Koper-Trst - da bi traso drugega tira in italijanske
               navezave nanj oblikovali skupaj, in iz naslova čezmejnega sodelovanja kandidirali še
               za kakšen dodaten evropski denar, poleg onega ki bi bil naj že zagotovljen?</p>
               <p>Hvala.</p>
            </sp>
            <sp xml:id="SDZ4-Redna-06-2005-05-16.sp165">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Minister ma. Janez Božič, bo odgovoril.</p>
            </sp>
            <sp xml:id="SDZ4-Redna-06-2005-05-16.sp166">

               <speaker>MAG. JANEZ BOŽIČ:</speaker>

               <p>Hvala lepa za besedo, gospod podpredsednik. Spoštovani gospod poslanec!</p>
               <p>Mi smo že odgovorili v pisni obliki 12.5 in smo odgovor posredovali predsedniku
               državnega zbora.</p>
               <p>Pa zelo na kratko bom ponovno povzel ta del. Ocena investicijske vrednosti gradnje
               drugega tira železniške proge Divača-Koper je bila izdelana na osnovi naslednjih
               dokumentov. Najprej idejnega projekta za drugi tir železniške proge Divača-Koper, ki
               ga je izdelalo SŽ-projektivno podjetje Ljubljana oktobra 2001. Potem je bil izdelan
               elaborat gradbeno-tehnične in prometno-ekonomske primerjave variant izgradnje drugega
               tira Divača-Koper, ki ga je izdelal Prometni inštitut Ljubljana v juliju 2001. Potem
               je bil predlog državnega lokacijskega načrta za drugi tir Divača-Koper, ki ga je
               izdelal NS biro Koper, julij 2004, in potem dokument identifikacije investicijskega
               projekta 2, drugega tira Divača-Koper, Prometni inštitut Ljubljana, december 2004.
               Potem je še zadnji dokument oziroma preveritev: finančni plan investitorja javne
               agencije za železniški promet iz januarja 2005.</p>
               <p>Sama ocena investicijske vrednosti od prve do današnje se razlikuje za nekaj manj
               kot 53,8 milijarde tolarjev. Prva ocena je bila 114 milijard 229 milijonov in
               današnja pa 168 milijard. Pri tem pa je pomembno dejstvo, da v prvotni oceni 114
               milijard niso bili upoštevani stroški za izvajanje nadzora deponije, pridobitev
               zemljišč, investicijske dokumentacije in pa še nekateri drugi investicijski stroški.</p>
               <p>V sedanji oceni vrednosti projekta, to je 168 milijard, so vključeni tudi stroški za
               izdelavo, upoštevana je inflacija med leti 2000 in 2005, izdelava dokumentacije,
               vodenje in nadzor projekta, pridobitev zemljišč, nepredvidena dela glede na stopnjo
               pripravljenosti investicijske in projektne dokumentacije, predvideni stroški odkupov
               zemljišč na osnovi državnega lokacijskega načrta, izdelava investicijske
               dokumentacije in pa tveganje v višini 3,7%.</p>
               <p>Natančno investicijsko vrednost, kot smo že povedali, bo moč dejansko podati šele po
               izdelavi potrebnih raziskav in študij na samem terenu, potem pa tudi na osnovi
               projekta za pridobitev gradbenega dovoljenja in investicijske dokumentacije. Moja
               ocena, ki je bila ob nastopu na hearingu v državnem zboru, je bila glede na, če
               rečem, enostaven način preveritve glede na dolžino trase in število objektov in pa
               zahtevnosti in kompletnosti projekta že takrat drugačna od tiste, ki je bila
               posredovana javnosti, torej 114 milijard tolarjev. Jaz v to nisem verjel in kasneje,
               ko smo preverjali zadeve, smo seveda ugotovili, da je bila podcenjena, zaradi
               naštetih razlogov.</p>
               <p>Mogoče bi rekel še to, da v tej fazi, ne glede na to, da je državni lokacijski načrt
               sprejet, še vedno proučujemo tudi te možnosti, kako v okviru tega projekta izpeljati
               tudi potencialno možno hitro železnico, ki povezuje Italijo preko Slovenije naprej
               proti vzhodu. Preverjamo tudi navezavo Koper-Trst v okviru že sprejetega DLN-ja. Za
               te variante, ki so bile v preteklosti zavržene, zaradi razlogov potencialno težke
               izvedbe v tem predelu Krasa, smo ocenili, da je potrebno te stvari le preveriti, da
               ne bi gradili in pa zgradili polovične variante. Toliko za začetek. Hvala.</p>
            </sp>
            <sp xml:id="SDZ4-Redna-06-2005-05-16.sp167">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod minister. Gospod poslanec še dopolnilni odgovor?</p>
            </sp>
            <sp xml:id="SDZ4-Redna-06-2005-05-16.sp168">

               <speaker>AURELIO JURI:</speaker>

               <p>Hvala, gospodu ministru za izčrpen odgovor. Pričakujem seveda, da nas boste tudi
               sproti seznanjali z novitetami. In še dodatno vprašanje, če dovolite, vezana na
               kapaciteto drugega tira je tudi usoda tretjega pomola. Imenovali ste ...</p>
            </sp>
            <sp xml:id="SDZ4-Redna-06-2005-05-16.sp169">

               <speaker>PODPREDSEDNIK DR. MARKO PAVLIHA:</speaker>

               <p>Gospod poslanec, dodatnega vprašanja ni, lahko zahtevate samo dodatni odgovor, v
               skladu s poslovnikom.</p>
            </sp>
            <sp xml:id="SDZ4-Redna-06-2005-05-16.sp170">

               <speaker>AURELIO JURI:</speaker>

               <p>Mislim, bi da mi lahko v dveh besedah minister odgovoril, kako je s to medresorsko
               skupino, ali dela. Dva meseca sta mimo in odgovora še ni o njihovem delu. Hvala.</p>
            </sp>
            <sp xml:id="SDZ4-Redna-06-2005-05-16.sp171">

               <speaker>MAG. JANEZ BOŽIČ:</speaker>

               <p>Hvala lepa, za dodatno vprašanje, ki mi pa ni bilo postavljeno v naprej.</p>
               <p>Medresorska skupina dela, mi se bomo sestali v naslednjih dnevih, ker pripravljamo
               nekatere dokumente. Imamo pripravljen scenarij izvedbe celotnega projekta, da pridemo
               do ustreznih odgovorov. Mi smo obravnavali to temo že na kolegiju predsednika vlade,
               diskusije še nismo dokončali, pa vseeno pa te naloge tečejo naprej. Postavili smo si
               dokaj ostre terminske plane. Nekako računamo na to, da bi bolj pozno v jeseni morali
               imeti odgovore na vsa ta vprašanja. Če seveda izključim tisto, kar je vezano na
               odločitev o tem, kakšna oblika bo in kakšen dokument bo v končni fazi, vezano na
               lokacijsko dokumentacijo: ali bo državni lokacijski načrt ali bo kaj drugega.</p>
            </sp>
            <sp xml:id="SDZ4-Redna-06-2005-05-16.sp172">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Seveda glede na vročo tematiko ob tem tudi mene srbi jezik, ampak glede
               na poslovnik, naj ostane samo pri srbečici. Tako nadaljujemo s poslanskimi vprašanji.
               Na vrsti je gospod poslanec Tomaž Štebe, ki bo postavil vprašanje ministru za
               pravosodje.</p>
            </sp>
            <sp xml:id="SDZ4-Redna-06-2005-05-16.sp173">

               <speaker>MAG. TOMAŽ ŠTEBE:</speaker>

               <p>Hvala lepa. Spoštovani predsedujoči, cenjeni ministrski zbor, drage kolegice,
               spoštovani kolegi!</p>
               <p>V besedilu mojega vprašanja ministru dr. Šturmu je neposredna izvršljivost očitnih
               prekrškov ter takojšnje ukrepanje policije, inšpekcije ali komunalnih nadzornikov.
               Pravna formulacija tega problema je takšna: v naši pozitivni zakonodaji je urejeno
               sankcioniranje deliktov oziroma prekrškov na področjih, kjer le-ti posegajo v javni
               interes. Država je seveda dolžna sankcionirati takšne delikte, urediti in povsem
               jasno je, da je to interes vseh državljanov. Na drugi strani se s takimi delikti
               oziroma prekrški v določenih primerih posega konkretno v pravice in premoženje
               zasebnikov, državljanov. Organi pregona imajo v takih primerih manjša pooblastila in
               posledica tega je, da se morajo zasebniki kot državljani v določenih primerih znajti
               kar sami. Sankcioniranje takšnih deliktov, ki na primer niso storjeni na javnih
               površinah oziroma na prvi pogled ne kažejo znake poseganja v javni interes, pa ostaja
               problematično.</p>
               <p>V zvezi s tem ministra za pravosodje sprašujem: Ali se pripravljajo kakšne rešitve
               tudi na tem področju sankcioniranja in obravnavanja deliktov, prekrškov, ki so
               storjeni oziroma posegajo v zasebno sfero, kjer kot oškodovanci direktno nastopajo
               državljani?</p>
               <p>V mislih imam takojšnje izvrševanje evidentnih kršitev predpisov v zasebni oziroma
               nejavni sferi. Nezakonite in evidentne posege v pravice zasebnikov naj bi odgovorni
               organi sankcionirali in odpravili posledice kršitve takoj ob ugotovitvi kršitve
               oziroma v najkrajšem možnem času nekaj dni, tako da stranki, v katero pravice je
               nekdo posegal in s tem evidentno kršil predpise, ni potrebno uveljavljati svojih
               pravic po pravni oziroma sodni poti. To možnost bi imela stran, ki je posegala z za
               organe sankcioniranja evidentnim kršenjem predpisov.</p>
               <p>Gre za kršitve in posege na zasebno lastnino na različne načine. Najpogostejša so
               motenja zasebnih prehodov in parkirišč. Veliko je tudi motenj okoljske narave. Kot
               župan se pogosto srečujem s takimi slučaji. V primerih, ko je iz dokumentiranih
               dejstev možno nedvomno ugotoviti kršitev predpisov in nezakonitega poseganja v
               pravice, naj bi organi sankcioniranja takoj ukrepali ne pa da mora stran, v katere
               pravice nekdo posega, uveljaviti pravico preko sodišča oziroma upravnega postopka,
               medtem pa trpeti stanje posega v svoje pravice.</p>
               <p>Gospod minister, hvala lepa za vaš odgovor.</p>
            </sp>
            <sp xml:id="SDZ4-Redna-06-2005-05-16.sp174">

               <speaker>PODPREDSEDNIK DR. MARKO PAVLIHA:</speaker>

               <p>Hvala, za vprašanje. Dr. Šturm, beseda je vaša.</p>
            </sp>
            <sp xml:id="SDZ4-Redna-06-2005-05-16.sp175">

               <speaker>DR. LOVRO ŠTURM:</speaker>

               <p>Hvala za besedo, spoštovani gospod predsedujoči, tudi lepa hvala za zelo tehtno
               vprašanje, spoštovani gospod poslanec. Dotaknili ste se vprašanja, ki presega
               iztočnice, na katerih je bilo zastavljeno. Naj najprej uvodoma in načeloma povem, da
               je ustavnopravno varstvo zasebne lastnine zagotovljeno predvsem zasebni lastnini in
               da ima načeloma varstvo zasebne lastnine pred javno lastnino prednost, kajti pri
               posegih v zasebno lastnino ne gre samo v takih primerih za nek prekršek zoper javni
               red, ampak gre tudi za poseg v človekovo pravico, kajti zasebna lastnina sodi med
               ustavno varovane človekove pravice v Republiki Sloveniji in v tem primeru gre tudi za
               kršitev človekove pravice. Dejstvo je, da je to preprosto dejstvo, ki je
               ustavnopravno znano, premalo poznano v javnosti in verjetno domnevam premalo poznano
               tudi med tistimi, ki so zadolženi po zakonu, da skrbijo za red in za izvajanje zakona
               o prekrških.</p>
               <p>Če prihaja do različnega obravnavanja takšnih zadev v veljavni zakonodaji, za katere
               je pristojno ministrstvo za pravosodje, bomo to zakonodajo natanko pregledali in v
               tem pogledu vzpostavili med obema vrstama lastnine ustrezno enakost, tako da ne bi
               prišlo do različnega obravnavanja. Vendar je dejstvo, če nekdo - omenili ste
               parkirišča - parkira svoj avtomobil, denimo na parkirnem mestu ministrstva za
               pravosodje ali če hočete na pločniku državnega zbora, zaradi tega samo po sebi ne
               more storiti težjega prekrška, kot če to stori na nekam zasebnem parkirišču. Po mojem
               mišljenju je prekršek, če pride do posega na zasebno parkirišče zaradi omenjenega
               vidika še težji, kajti gre za kršitev človekove pravice.</p>
               <p>Če mi dovolite sedajle, če ne, pa morebiti v nadaljevanju v repliki še en kratek
               kulturnozgodovinski pogled na to temo. Že v 17. in 18. stoletju je John Lock v svoji
               razpravi o vladanju opozoril, da je zasebna lastnina pogoj za svobodo in neodvisnost
               posameznika. In tudi malo znano je dejstvo, da so množice v francoski revoluciji, ko
               so postavljale svoje tri znamenite zahteve po "legalite" - enakosti, "liberte" -
               svobodi, da kot tretjo zahtevo niso izpostavile, kot se sedaj trdi, "fraternite" -
               bratstvo, temveč "propriete" - pravico do lastnine, kajti ni jim bila dovoljena in ni
               jim omogočala svobode in enakosti. Res pa je tudi, da je bilo to dejstvo v 19.
               stoletju potvorjeno, zlasti v obdobju pariške komune, in pod teorijami, ki so se
               razvijale, da je lastnina tatvina. In v 20. stoletju so sistemi, ki so prevladali na
               evropskem kontinentu, pa tudi v Sloveniji, so žal to miselnost nadaljevali. Domnevam,
               da so ostanki te miselnosti še vedno prisotni tudi pri prekrškovnih organih.</p>
            </sp>
            <sp xml:id="SDZ4-Redna-06-2005-05-16.sp176">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod minister. Gospod poslanec želi še dopolnitev odgovora.</p>
            </sp>
            <sp xml:id="SDZ4-Redna-06-2005-05-16.sp177">

               <speaker>MAG. TOMAŽ ŠTEBE:</speaker>

               <p>Hvala lepa, želim. Zanimiv odgovor, tudi ustavnopravno naravnan. Ampak gre za
               banalen primer: ko nekdo parkira na vašem zasebnem parkirišču, organi sankcioniranja
               v tem primeru poučijo prizadetega lastnika, da naj se obrne na svojo pravico in jo
               uveljavi prek sodišča. Medtem pa to vozilo ali nekdo parkira na vašem zasebnem
               parkirišču ves ta čas, ko bo v tej državi sodišče opravilo svoje delo. Govorim o
               primerih evidentnih kršitev, ko bi morali organi sankcioniranja takoj ukrepati, tako
               kot znajo ukrepati in imajo ozadje v predpisih, če gre za poseg v javni interes, se
               pravi na javnem mestu. V tem smislu bi želel, da ministrstvo poskrbi, da bo v takih
               banalnih primerih, ki jih je mnogo, velikokrat so pogojeni tudi z nagajanjem in s
               sosedskimi spori in s poslovnim preprečevanjem, da bi v takih primerih organi lahko
               nemudoma ukrepali, kot lahko ukrepajo v primerih kršitev, recimo parkiranj, z odvozom
               vozila na javnih površinah.</p>
            </sp>
            <sp xml:id="SDZ4-Redna-06-2005-05-16.sp178">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Verjetno je ultimatna rešitev parkiranja, da hodimo peš. Naslednja je
               gospa Marjetka Uhan, ki bo postavila vprašanje ministrici za kmetijstvo, gozdarstvo
               in prehrano. Se opravičujem, minister.</p>
            </sp>
            <sp xml:id="SDZ4-Redna-06-2005-05-16.sp179">

               <speaker>DR. LOVRO ŠTURM:</speaker>

               <p>Hvala, za besedo. Se strinjam, da je parkiranje na zasebnem parkirišču seveda enako
               protipravno, kot je parkiranje na javni površini, vendar je razlika pri
               interpretaciji, kaj je v javnem interesu. Po mojem mnenju je v javnem interesu tudi
               preprečevanje protipravnega parkiranja na zasebnih površinah, ker gre za posege v
               človekove pravice. Izvajanje tega pa seveda ni v pristojnosti ministrstva za
               pravosodje, ampak bolj v pristojnosti ministrstva za notranje zadeve. Če pa je, kot
               sem že rekel, kakršnakoli zakonska podlaga takšna, da omogoča drugačno
               interpretacijo, jo je pa po mojem trdnem prepričanju treba spremeniti oziroma če sem
               še bolj konkreten, prekrškovni organi bi morali enako zavzeto prepričevati parkiranje
               na zasebnih kot na javnih površinah.</p>
            </sp>
            <sp xml:id="SDZ4-Redna-06-2005-05-16.sp180">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Ponovno opravičilo gospodu ministru, ker sem prezrl, da želi govoriti. Kot
               rečeno, na vrsti je gospa Uhanova, in sicer vprašanje je naslovljeno na ministrico za
               kmetijstvo, gozdarstvo in prehrano.</p>
            </sp>
            <sp xml:id="SDZ4-Redna-06-2005-05-16.sp181">

               <speaker>MARJETKA UHAN:</speaker>

               <p>Hvala lepa za besedo. Spoštovana vlada, poslanci in poslanke in vsi ostali prisotni!</p>
               <p>Ministrico za kmetijstvo, gozdarstvo in prehrano bi vprašala: Kako se bo rešila
               problematika izpada določenih katastrskih občin in s tem kmetijskih območi s seznama
               območij z omejenimi dejavniki?</p>
               <p>V lanskem letu je v pogajanjih za Evropsko unijo izpadlo več kot 2.000 kmetij in
               kmetijskih gospodarstev v občini Ivančna Gorica, Trebnje, Mirna Peč, Dolenjske
               Toplice, Novo mesto kot tudi na Štajerskem. Čeprav se pogajalci hvalijo, da se je med
               omenjene dejavnike uvrstilo kar 85% kmetijske zemlje, pa je izpadlo 2% tistih
               območij, ki so ta status v preteklosti že imela, kot so kraška območja in druga z
               omejenimi dejavniki. Dejstvo je, da se ta območja ne razlikujejo po pridelovalnih
               pogojih od tistih, ki so se uvrstila. Izpadle kmetije so tako izgubile finančno
               nadomestilo za izravnavo stroškov pridelave zaradi težjih pridelovalnih razmer,
               hkrati pa so kmetije, ki niso uvrščene v OMD, omejene pri razpisih lokalnih
               skupnosti, nastale so omejitve pri registraciji in opravljanju dopolnilnih
               dejavnosti, omejitve pri razpisih za naložbe in tako dalje. Ker so sredstva za
               programe razvoja podeželja financirana v večinskem delu že iz Bruslja in so za
               programsko obdobje 2004-2006 izgubljena, lahko to krepko obžalujemo, kljub temu pa
               verjetno iščete možnosti za finančno nadomestilo iz slovenskega že tako revnega
               proračuna.</p>
               <p>Zanima me: Ali nameravate zagotoviti sredstva iz rebalansa za vsako leto oziroma za
               ta tri leta od 2004 do 2006 ali samo za leto 2004?</p>
               <p>Vsekakor pa je potrebno delati na tem, da se za prihodnje programsko obdobje
               2007-2013 ponovno ovrednotijo kmetijska zemljišča in pripravijo kriteriji, ki bodo
               zajeli izpadla območja. Tako bomo lahko upali, da bodo doseženi cilji tovrstnih
               ukrepov, kot so ohranjanje kmetij, pridelava hrane, ohranjanje trajne poseljenosti
               prostora in tudi ohranjanje kulturne krajine. Hvala lepa za vaš odgovor.</p>
            </sp>
            <sp xml:id="SDZ4-Redna-06-2005-05-16.sp182">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospa ministrica.</p>
            </sp>
            <sp xml:id="SDZ4-Redna-06-2005-05-16.sp183">

               <speaker>MARIJA LUKAČIČ:</speaker>

               <p>Spoštovana gospa poslanka, zahvaljujem se vam za vašo skrb za 2000 slovenskih
               kmetij, ki pa v evropskem pravnem redu naj ne bi bila upravičena do izravnalnih
               plačil, so pa do leta 2004 bila opredeljena pod območja z omejenimi dejavniki. Z
               veseljem vam sporočam, da smo v rebalansu letošnjega proračuna zagotovili manjkajoča
               sredstva v vrednosti 225 milijonov tolarjev. Po sprejetju rebalansa bomo pripravili
               ustrezno uredbo, ki bo podlaga za izplačila tudi tem dva tisočim kmetijam. Velja za
               obdobje do leta 2007, naprej se bomo pa pač trudili in dokazovali s kriteriji, da
               tudi ta območja sodijo v območja z omejenimi dejavniki. Hvala.</p>
            </sp>
            <sp xml:id="SDZ4-Redna-06-2005-05-16.sp184">

               <speaker>PODPREDSEDNIK DR. MARKO PAVLIHA:</speaker>

               <p>Hvala za odgovor. Gospa poslanka, ste zadovoljni?</p>
            </sp>
            <sp xml:id="SDZ4-Redna-06-2005-05-16.sp185">

               <speaker>MARJETKA UHAN:</speaker>

               <p>Hvala lepa za odgovor.</p>
            </sp>
            <sp xml:id="SDZ4-Redna-06-2005-05-16.sp186">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Nadaljujemo z vprašanji. Na vrsti je gospod poslanec mag. Borut Sajovic, ki bo
               prav tako zastavil vprašanje isti ministrici.</p>
            </sp>
            <sp xml:id="SDZ4-Redna-06-2005-05-16.sp187">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Lep pozdrav tudi gospe ministrici in
               ostanku ministrskega zbora ter vsem prisotnim! Moje vprašanje se nanaša na reševanje
               znamenitih pritožb, in sicer gre za zmanjševanje zaostankov pri reševanju pritožb v
               upravnih postopkih. To je ta trenutek, se mi zdi, v slovenskem kmetijstvu prav gotovo
               ena izmed pomembnih in tudi glede na moralo našega kmetijstva prednostnih nalog
               ministrstva za kmetijstvo, gozdarstvo in prehrano.</p>
               <p>Ob predstavitvi stanja ministrstva ste podali podatek, da je na ministrstvu za
               kmetijstvo, gozdarstvo in prehrano kot drugostopenjskem organu v reševanju kar 5.467
               pritožb zoper odločbe agencije za kmetijske trge in razvoj podeželja, veterinarske
               uprave Republike Slovenije, inšpektorata Republike Slovenije za kmetijstvo,
               gozdarstvo in prehrano ter seveda kmetijsko-gozdarske zbornice Slovenije, zavoda za
               gozdove Slovenije in odločbe upravnih enot.</p>
               <p>Zanima me: Koliko teh pritožb je v tem času ministrstvo že uspelo rešiti? Kolikšen
               je bil pripad novih pritožb v tem obdobju? Ali je v tem času bil mogoče izdelan tudi
               sanacijski program, da bi te zadeve v bodoče reševali prej in hitreje? Kakšne
               aktivnosti se izvajajo, če je sanacijski program? Kaj vsebuje?</p>
               <p>Ob tem pa vas prosim še za podatke o dinamiki izpolnjevanja zapadlih obveznosti iz
               naslova subvencij za preteklo leto, saj nekateri upravičenci na terenu pravijo, da
               vseh subvencij še niso dobili.</p>
               <p>Zanima pa me tudi: V kateri fazi se nahaja priprava pravnih podlag za ureditev
               inštituta tako imenovanega vzajemnega zavarovanja za primer naravnih nesreč v
               kmetijstvu, glede na to, da ste bili pred nastopom funkcije ministrice na ministrstvu
               za kmetijstvo, gozdarstvo in prehrano osebno zadolženi za ta projekt.</p>
               <p>Glede na vašo oceno, češ, da je vse bolj ali manj pripravljeno, me zanima: Kdaj bomo
               imeli možnost v ta za slovensko kmetijstvo pomemben ukrep aktivno vstopiti? Hvala
               lepa.</p>
            </sp>
            <sp xml:id="SDZ4-Redna-06-2005-05-16.sp188">

               <speaker>PODPREDSEDNIK DR. MARKO PAVLIHA:</speaker>

               <p>Gospa ministrica.</p>
            </sp>
            <sp xml:id="SDZ4-Redna-06-2005-05-16.sp189">

               <speaker>MARIJA LUKAČIČ:</speaker>

               <p>Zahvaljujem se vam za vprašanje, ki je zelo obsežno.</p>
               <p>Drži trditev, da sem ob prihodu na položaj ministrice podedovala 5.467 nerešenih
               pritožb. Zadeve smo se lotili z vso resnostjo in do danes rešili 807 pritožb, in
               sicer po naslednjih vrstah: melioracije in komasacije - 11, zaščitene kmetije - 13,
               denacionalizacija - 159 pritožb, na področju reševanje kmetijsko-gozdarske zbornice
               17, veterinarska inšpekcija - 18 pritožb, pravnih .../Nerazumljivo./... 59, kmetijska
               inšpekcija - 46 in pa agencijske pritožbe - 484 pritožb, malo manj kot pa recimo ena
               četrtina teh pritožb, podedovanih pritožb.</p>
               <p>Skoraj takšen je pa v zadnjih dveh mesecih bil pripad novih pritožb. To je
               zaskrbljujoče stanje. Razmišljamo, kako v bistvu zadeve pospešiti, ali ne bi kazalo
               izboljšati priprave odločb na prvi stopnji. Nedvomno gre za situacijo, ko bi bilo
               treba zaposliti vsaj še enkrat toliko kadrov, če bi hoteli zadeve spraviti v neko
               tekoče stanje. Mi bomo sicer z notranjimi rezervami poskušali še pospešiti to delo.
               Nedvomno bo tudi kakšna nova zaposlitev na tem področju. Pripravljamo pa tudi zakon o
               agenciji, ki bo predvsem temeljil na dorečenosti postopkov na agenciji za kmetijske
               trge. V letošnjem letu smo tudi vzpostavili elektronski vnos podatkov. Gre za
               vlaganje zahtevkov. V ta program so vnesene tudi številne kontrole, ki bodo po naši
               oceni bistveno zmanjšale številom napak v teh vlogah. To bo seveda posledično tudi
               pomenilo manjše število pritožb na te postopke.</p>
               <p>Kar zadeva drugega vprašanja, dinamika izpolnjevanja zapadlih obveznosti iz naslova
               subvencij. V celoti so izplačana sredstva za eko nič, to pomeni subvencije, območja z
               omejeni dejavniki oziroma izravnalna plačila in pa izplačila iz SKO - programa. To je
               slovenski kmetijsko okoljski program, da pa še niso izplačani zahtevki za vse
               živalske premije za leto 2004, kjer je po evropskem pravnem redu rok do 30. junija.
               Ta rok bomo tudi spoštovali. Podpora izvajanju EU standardov ali tako imenovana
               nitratna direktiva, rok za izplačilo je leto 2006 tudi za leto 2004, vendar se je
               agencija akreditirala in bo prve odločbe začela izdajati v mesecu avgustu v letošnjem
               letu.</p>
               <p>Je pa še en poseben ukrep - zgodnje upokojevanje, kjer smo dobili okoli 198 prijav.
               Agencija je prav v teh dneh pridobila akreditacijo in prve odločbe bodo izdane junija
               2005.</p>
               <p>Kar zadeva vzajemno zavarovanje v kmetijstvu, res je, da sem bila zadolžena na
               ministrstvu za izpeljavo tega projekta, da je bil projekt v celoti izdelan že v
               lanskem letu. Da pa v proračunu v letošnjem rebalansu nista zagotovljena približno 2
               milijardi potrebnih sredstev, ki bi zagotavljali sofinanciranje zavarovalnih premij
               in pa seveda stroškov za vzpostavitev tega sistema. Odločili smo se na vladi, da bomo
               pač projekt vzpostavili v naslednjem letu, glede na potrebna finančna sredstva
               seveda. Še dodaten argument za odložitev tega ukrepa je tudi dejstvo, da se v
               evropski komisiji pripravljajo novi skupni ukrepi za obvladovanje tveganj v
               kmetijstvu, zato bi bilo v tem trenutku nesmotrno vzpostavljati sistem, ki bi ga
               morda morali kasneje dopolnjevati.</p>
               <p>Področje pomoči zaradi naravnih nesreč je urejeno s sistemskim zakonom o odpravi
               posledic naravnih nesreč, ki je bil sprejet leta 2003 v državnem zboru. V Bruslju smo
               zaprosili za prehodno obdobje, kar pomeni, da ga lahko izvajamo še dve leti. V tem
               obdobju je pa nujno potrebno vzpostaviti nov sistem. Hvala.</p>
            </sp>
            <sp xml:id="SDZ4-Redna-06-2005-05-16.sp190">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod poslanec, ste zadovoljni?</p>
            </sp>
            <sp xml:id="SDZ4-Redna-06-2005-05-16.sp191">

               <speaker>MAG. BORUT SAJOVIC:</speaker>

               <p>Hvala lepa, z odgovorom sem zadovoljen. Kljub temu pa bi prosil še za dodatno
               pojasnilo. Zanima me: Ali pri izplačilu subvencij zadržujemo tista izplačila, ki so
               vezana na spremembo nove davčne zakonodaje? Ali gredo te zadeve normalno v izplačilo
               ali čakamo, da se ministrstvo za finance odloči, kako bo z obdavčitvijo teh
               kmetijskih prejemkov?</p>
            </sp>
            <sp xml:id="SDZ4-Redna-06-2005-05-16.sp192">

               <speaker>MARIJA LUKAČIČ:</speaker>

               <p>Kar zadeva obdavčitve, so zadeve dorečene. Dejstvo je, da je ob spremembi zakona o
               dohodnini bilo določeno, da tiste subvencije, za katere so odločbe bile izdane v letu
               2004, ne glede na čas izplačila, ne zapadejo pod plačilo dohodnine oziroma ne
               zapadejo v osnovo za dohodnino. Vse ostale odločbe, ki bodo tudi za leto 2004, pa
               bodo izdane v letu 2005, pa so obdavčene. Toda to ne more biti razlog za neizdajanje
               odločb.</p>
            </sp>
            <sp xml:id="SDZ4-Redna-06-2005-05-16.sp193">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod poslanec dr. Slavko Gaber, ki bo postavil vprašanje
               ministru za visoko šolstvo, znanost in tehnologijo.</p>
            </sp>
            <sp xml:id="SDZ4-Redna-06-2005-05-16.sp194">

               <speaker>DR. SLAVKO GABER:</speaker>

               <p>Najlepša hvala. Spoštovani gospod podpredsednik, gospe in gospodje, spoštovani
               gospod minister! Ta državni zbor je leta 2002 sprejel nacionalni program visokega
               šolstva. V njem smo takrat zapisali, da je Slovenija zrela za to, da gremo v
               ustanovitev tretje slovenske univerze, in sicer univerze na Primorskem. Nam vsem je
               znano, da nam je to takrat zapisano nalogo uspelo v tem obdobju tudi realizirati.
               Univerza na Primorskem je zaživela in mislim, da se razvija v smer dohitevanja moči
               obstoječih dveh, zares že uveljavljenih univerz. Takrat je vzporedno bila v Sloveniji
               zelo živahna razprava o tem, ali ne bi morda odprli še univerze v Celju, univerze v
               Novem mestu, univerze v Kranju in Murski Soboti. Nekaj kasneje je prišla na dan tudi
               razprava o eventualnem odprtju druge univerze na Primorskem, to je univerze v Novi
               Gorici. Sam sem zasledil, da ste ob ideji novogoriške politehnike sami podprli
               njihovo idejo, da se preoblikujejo v univerzo.</p>
               <p>Sprašujem vas zaradi tega, ker o tem v državnem zboru nismo obveščeni: Ali je to že
               izsek iz nacionalnega programa, za katerega vem, da ga mora ministrstvo v tem letu
               pripraviti in poslati v državni zbor?</p>
               <p>Sprašujem vas torej: Ali ste se že odločili znotraj hiše za ekspanzijo
               univerzitetnih institucij v Sloveniji? Na kakšen način nameravate, ob tem, ko sami
               ugotavljate, da bo število študentk in študentov, ker populacija pada, najverjetneje
               kvečjemu stagniralo, ne bo se pa dodatno v absolutnih številkah povečevalo,
               regulirati razmerje med kvaliteto teh institucij in kvantiteto teh institucij?</p>
               <p>Kako boste finančno poskrbeli za takšno širitev? Koliko bomo letos povečali delež v
               bruto družbenem proizvodu za univerze in koliko v naslednjih letih, še posebej, če
               bomo odpirali nove?</p>
               <p>Zahvaljujem se za odgovor.</p>
            </sp>
            <sp xml:id="SDZ4-Redna-06-2005-05-16.sp195">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-06-2005-05-16.sp196">

               <speaker>DR. JURE ZUPAN:</speaker>

               <p>Hvala lepa, gospod podpredsednik. Spoštovani gospod dr. Gaber! Vaše vprašanje je
               seveda aktualno, ampak ker vemo, da je pač to leto tisto, ko moramo pripraviti
               nacionalni program visokega šolstva, vemo, da je problem univerz v vsaki družbi zelo
               resen in se ga je treba lotiti trenutku in potrebam ter finančnim zmožnostim
               primerno. Dejstvo je - če odgovorim najprej na prvi del, to je, kar se tiče Nove
               Gorice -, da nastanek uradno univerze Nova Gorica je bolj v zvezi s kvaliteto teh
               programov kot pa s samim imenovanjem. Namreč, moramo ločiti, eno je kvaliteta
               programov in pa potrebe, drugo so pa zmožnosti oziroma to, kar država zmore plačati.
               Kar se tiče števila univerz, seveda ne postavljamo nobenih omejitev, če ne gledamo na
               plačevanje. Ko pa gledamo na plačevanje, pa v tem mandatu vlada stoji na stališču, da
               moramo v tem delu najprej zagotoviti kvaliteten prehod v bolonjske programe, ki niso
               zastonj, ker bolonjski programi zahtevajo v prvi vrsti zmanjšanje števila profesorjev
               na študenta, zahtevajo povečanje kvalitete študija, predvsem na tehniških predmetih,
               povečanje števila laboratorijev na študenta ter povečanje teh učnih - od predavalnic
               do laboratorijev, tudi povečanje še dodatnih mentorjev, tutorjev, demonstratorjev in
               vsega tega. Državna sredstva bodo v veliki meri usmerjena v spremembe bolonjskih
               programov, ne pa da bi s tem financirali še, recimo, četrto, peto in tako naprej
               državno univerzo. Po drugi strani pa nismo absolutno proti temu, da bi ustanavljali
               privatne ustanove, ki ne bodo seveda financirane iz državnega denarja. Jasno pa je,
               da Svet za visoko šolstvo je tudi v skladu z zakonov dolžan, da v vsaki bodisi
               državni bodisi privatni univerzi pregleda pred akreditacijo, ali program ustreza, se
               pravi ali testni programi ustrezajo v vsebinskih, prostorskih kriterijih in pa, kar
               je za nas najbolj pomembno, da ustrezajo po kvaliteti predavateljev. Tu seveda
               Slovenija še daleč ni izrabila vseh potencialov. Potrebo se je zavedati, da imamo
               seveda v industriji, na inštitutih in pa v zamejstvu ogromno slovenskih
               strokovnjakov, ki so pripravljeni delati na univerzah. S pritegnitvijo teh bi seveda
               bistveno lahko izboljšali tudi bolonjske procese.</p>
               <p>Kar se tiče dodatnega vprašanja o financiranju v letošnjem letu, lahko povem, da je
               v letošnjem letu namenjenih v proračunu 47 in pol milijard, če gledamo v celoti, kar
               je 6.39% več, kot je bilo v preteklem letu. To v skladu s tem, če gledamo, da je bila
               inflacija, na katero smo računali, dva in polprocentno, pomeni, da smo dejansko
               realno povečali sredstva nekaj več, kot je bilo v skladu z uredbo.</p>
               <p>Kako pa mislimo to v naprej delati in kakšni so plani? Če sedaj gledamo to, kar bi
               želeli, to je seveda v prihodnjih letih, da v 5, 6 letih dosežemo, da so na vseh
               programih, pa recimo, da je cilj 13, se pravi, da se zadeve še malo potegnejo, doseči
               te bolonjske usmeritve na vseh programih in ob zavezi za enkrat, da prva in druga
               stopnja, ne bo bremenila študentov, ampak bo seveda bremenila proračun, plačati mora
               itak nekdo, to je jasno, računamo, da je to v tem znesku približno, rečemo temu še en
               letnik zraven, to je približno 11 milijard, kar bi v razponu recimo 6-ih let prineslo
               približno 2 milijardi na leto realno. To je približna ocena, ki jo potrebujemo zlasti
               izpeljavo bolonjskega procesa. Hvala lepa.</p>
            </sp>
            <sp xml:id="SDZ4-Redna-06-2005-05-16.sp197">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod minister. Gospod poslanec, želite dodatno pojasnilo. Izvolite.</p>
            </sp>
            <sp xml:id="SDZ4-Redna-06-2005-05-16.sp198">

               <speaker>DR. SLAVKO GABER:</speaker>

               <p>Spoštovani, gospod minister. Ali sem vas potem prav razumel? Ko sem namreč bral o
               tem, sem imel drugačen občutek, da vi ne nameravate predlagati državnemu zboru v
               ustanovitev četrte slovenske univerze, kot državne univerze torej univerze v Novi
               Gorici? Če sem vas slučajno razumel narobe, potem vam želim sam predlagati, da
               razmislite tudi o ustanovitvi skupaj z višjim in visokošolskim središčem na celjskem,
               o ustanovitvi univerze v Celju kot državne. In bi pričakoval, da v tem primeru pač
               predlagate v ustanovitev več univerz in naj državni zbor odloči, na kakšen način jih
               bo zares ustanavljal.</p>
            </sp>
            <sp xml:id="SDZ4-Redna-06-2005-05-16.sp199">

               <speaker>PODPREDSEDNIK DR. MARKO PAVLIHA:</speaker>

               <p>Minister.</p>
            </sp>
            <sp xml:id="SDZ4-Redna-06-2005-05-16.sp200">

               <speaker>DR. JURE ZUPAN:</speaker>

               <p>Hvala lepa. Moram reči, da dokončna odločitev o tem seveda še ni padla. O tem moramo
               še v skladu s tem prediskutirati. Treba se je pogovarjati tudi predvsem o resursih.
               Tukaj gre za študente. Vemo, da število študentov pada. Smo v tistem delu, ko se bo
               manjkajoča populacija pojavila še kar nekaj časa. Moje osebno mnenje je, da v danem
               trenutku ne potrebujemo zvečanega števila državnih univerz, pač pa moramo zagotoviti
               kvalitetno temu, kar imamo. Kako se bo to razvijalo znotraj teh treh univerz, za
               enkrat je stvar bodočnosti vprašanja razporeditve fakultet.</p>
               <p>Kar se pa tiče konkretno Nove Gorice. Jaz sem bil tam na obisku in moram reči, da so
               ekstremno kvalitetni, delajo po zelo primernih programih. Če bodo stvari pripravili
               in če bomo videli, da je ta usmeritev dobra in če bodo drugje glede akreditacije
               slabši programi, bomo prinesli financiranje. To pa je naša obveza, da bomo v tem
               nacionalnem programu za visoko šolstvo za naslednja leta, določili sredstva, ki jih
               zmore država za posamezne programe. Preko teh ne moremo. To je treba vedeti, da ima
               država določene obete.</p>
            </sp>
            <sp xml:id="SDZ4-Redna-06-2005-05-16.sp201">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Pojdimo iz visokega šolstva na malo nižje. Gospod poslanec Rudolf Moge
               bo postavil vprašanje ministru za šolstvo in šport.</p>
            </sp>
            <sp xml:id="SDZ4-Redna-06-2005-05-16.sp202">

               <speaker>RUDOLF MOGE:</speaker>

               <p>Spoštovani minister dr. Zver! Združenje ravnateljev, strokovni svet za splošno
               izobraževanje, komisija za osnovno šolo, sindikat učiteljev vzgoje in izobraževanja
               in društvo za šolo po meri človeka in mnogi strokovnjaki oziroma strokovnjakinje vas
               opozarjajo, gospod minister, da nepremišljeno in v nasprotju s stroko ukinjate
               preverjanje znanja ob koncu prvega triletja.</p>
               <p>Na osnovi česa vztrajate na svoji rešitvi? Kdo od strokovnjakov oziroma institucij
               stoji za tako rešitvijo? To preverjanje je pomembno tako za učence, starše kot za
               učitelje. Dosedanje izvajanje teh poskusov ter njihovo spremljanje kaže, da se za
               preizkus odloča več kot 80% učencev oziroma njihovih staršev, da so s takim načinom
               ocenjevanja znanja zadovoljni in da izvajanje preizkusov ne moti pouka. Če ob tem
               upoštevamo, da prav z rezultati nacionalnih preizkusov učitelji in starši prvič
               dobijo podrobnejši in primerljivejši pogled znanja otrok, ki so do takrat opisno
               ocenjevani, da jih praviloma ocenjuje tri leta ista učiteljica oziroma učitelj in da
               na tak ali podoben način ocenjujejo znanje enako starih učencev tudi v kar nekaj
               evropskih državah in se ob tem ne ukvarjajo s tako imenovano stresnostjo preizkusov,
               temveč razvojem kakovosti pouka, potem razlogov, po mojem, za njihovo ukinitev ni.
               Vaši argumenti, da je premalo časa za izvajanje, se bi dalo takoj rešiti z novelo
               zakona, ki bi podaljšala veljavnost tega, kdaj se začno uvajati te, medtem ko glede
               denarja, gospod minister, pa veva oba dva, naslednje. Prvič: malo denarja, malo
               muzike. Drugič, vsaka šola nekaj stane, tudi osnovna šola.</p>
            </sp>
            <sp xml:id="SDZ4-Redna-06-2005-05-16.sp203">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-06-2005-05-16.sp204">

               <speaker>DR. MILAN ZVER:</speaker>

               <p>Hvala lepa, gospod predsedujoči. Hvala lepa za vprašanje, gospod poslanec. Tudi
               osnovna šola veliko stane. To razpravo oziroma ta odgovor lahko razumem kot nek uvod
               v daljšo, širšo jutrišnjo razpravo na isto temo. Ukinjanje zunanjega preverjanje
               znanje se nanaša zgolj na prvo triado po praktično prvem delu osnovnega šolanja pri
               otrocih, starih osem let. Večina evropskih držav, in to velika večina evropskih
               držav, ne prakticira tega zunanjega preverjanja znanja: V veliki Britaniji, recimo
               Škotska in Anglija, pardon, Wales in Anglija, Škotska ne, Malta in pa Francija. Pa še
               s tem, da je Anglija napovedala, da bo ukinila zunanje preverjanje znanja po prvi
               triadi. Tako res zelo malo držav ostaja, ki bi poskušale na ta način preverjati,
               torej na zunanji način preverjati znanje otrok, zlasti pri tej starostni dobi. Menim,
               da so eksterci pomembni, da jih bom ohranili, da jim bomo dali neko uresničljivo
               obliko, o tem bomo več govorili jutri, vendar da imajo vse slabe lastnosti zunanjih
               oblik preverjanja znanja in imajo še veliko slabše posledice in rezultate ravno na
               tej najmlajši generaciji. Vsi vemo, da eksterci, če naj dajo neko koristno povratno
               informacijo - po prvi triadi tega ne dajejo, zlasti zaradi tega ne, ker ni značilnih
               razlik med njimi. Več ali manj so otroci doslej, vsaj tako pravijo rezultati,
               opravljali približno enako vse teste, praktično so rezultati zelo podobni in če
               hočemo mi neko informacijo dobiti iz tega preverjanja znanja, bi morale biti v
               rezultatih neke značilne razlike, teh pa ni. Tudi starši ne dobivajo takoj teh ocen
               in podatkov, tako da neke realne koristi od tega ni. Poleg tega pa so vrsta drugih
               slabosti, o katerih bomo zaradi časovne stiske nekoliko več spregovorili jutri.
               Nekatere države - tudi tiste najboljše, če kvaliteto merimo po rezultatih TIMSS - ,
               pa seveda ne moremo zgolj po tem meriti kvaliteto šolskih sistemov, nimajo teh oblik
               preverjanja znanja v zgodnji fazi. Finska sploh nima, recimo, kot nek šolski čudež,
               oni opravljajo nacionalne preizkuse znanja na vzorcu, ne pa na nacionalni ravni, kar
               je bistvena razlika. Če nacionalni preizkus lahko da oceno, informacijo o znanju
               učenca, o delu učitelja ozirom oddelka, oceni šole, regije, občine in celotne
               populacije. Pri vzorčnem preverjanju znanja dobimo oceno samo iz slednjega, nič več.</p>
               <p>Skratka, to so nekako temeljni razlogi, ne samo denar, kakor pravite, ne samo
               pomanjkanje kadra, ki tudi obstaja - po sedanjem zakonu bi morali praktično celotno
               populacijo v naslednjem letu vključiti v opravljanje tega - in ne samo prostorsko
               logistični problemi. Torej, tudi drugi vsebinski razlogi so, ki so nam odsvetovali
               opravljanje nacionalnih preizkusov znanja pri tej prvi generaciji po prvi triadi.
               Mislim, da je že samo dejstvo, da ni to običajna praksa v svetu, zadosten razlog, da
               povzamemo to rešitev. Šolski sistemi res postajajo vedno bolj standardizirani,
               primerljivi med seboj in ni nobene potrebe, da bi mi uvajali nekaj posebnega, nek
               popolnoma nov ali pa drugačen model, kot ga poznajo v Evropi. Hvala lepa.</p>
            </sp>
            <sp xml:id="SDZ4-Redna-06-2005-05-16.sp205">

               <speaker>PODPREDSEDNIK DR. MARKO PAVLIHA:</speaker>

               <p>Hvala, dr. Zver. Gospod Moge, dopolnitev.</p>
            </sp>
            <sp xml:id="SDZ4-Redna-06-2005-05-16.sp206">

               <speaker>RUDOLF MOGE:</speaker>

               <p>Hvala lepa. Minister, pri tej edukaciji ste pozabili, recimo, tudi Nizozemsko; pa
               pustimo to ob strani. Povedali ste svoje osebne razloge, pri katerih vztrajate, niste
               mi pa odgovorili na vprašanje: Kdo od strokovnjakov oziroma institucij stoji za tako
               rešitvijo? Vi ste kot minister in, oprostite, nepoznan človek v pedagoških procesih
               vpeljevali te stvari verjetno na podlagi lastnega videnja. Ampak zdi se mi, da ste
               vdrli s tem zakonom kot buldožer v sistem šolske zakonodaje. To se vidi po tem, kako
               ste pri tem istem zakonu, ki mu javnost nasprotuje, tudi rešili problem preverjanja
               znanja ob zaključku. Tam je imel vsak učenec do sedaj pravico, da si je izbral
               predmet, ki mu je bil ljub, ki mu bo verjetno pomenil neko opornico pri nadaljevanju
               študija ali pa v življenju. Vi pa ste izbiro tretjega predmeta pač po svoji meri
               zaokrožili s tem, da ga boste vi določili po neki instituciji, za katero tudi ni
               jasno, katera je ta institucija in kaj se bo na koncu zgodilo, ali bodo sprejemni
               izpiti ali takih sprejemnih izpitov ne bo.</p>
               <p>Glede na to vas, gospod minister, sprašujem: Ali boste kljub večinskemu
               nasprotovanju strokovne javnosti in dejstvu, da v javnosti teh rešitev nihče ni
               podprl, vztrajali pri predlogu novele zakona ali boste poiskali vsaj kakšno pot, po
               kateri bo, preden bo zakon v proceduri, upošteval minimalno reč, ki zahteva od nas,
               poslancev, ko ga sprejemamo - da bo ta zakon v resnici tudi zaživel in da bo tudi
               strokoven?</p>
               <p>In čisto na koncu, gospod minister, se vam iskreno zahvaljujem, da mi na vprašanje,
               ki sem vam ga zastavil 21.2.2005, še do sedaj niste odgovorili.</p>
            </sp>
            <sp xml:id="SDZ4-Redna-06-2005-05-16.sp207">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-06-2005-05-16.sp208">

               <speaker>DR. MILAN ZVER:</speaker>

               <p>Hvala lepa. Ne vem, o katerem vprašanju govorite. Lahko bi ga sedaj prebrali, pa bi
               vam odgovoril sedaj nanj.</p>
               <p>Poglejte, kar se pa tiče ostalih vprašanj v zvezi z eksterci, o tem bomo jutri, ker
               se vprašanja ne nanaša na zadnjo triado. Ni res, kar govorite, kdo vse temu
               nasprotuje. Našteli vsaj dve asociaciji med temi, ki naj bi nasprotovali, pa temu ni
               tako. Tudi strokovna javnost večino ne nasprotuje. Ne vem, imate kakšne posebne
               analize, na podlagi česa lahko to govorite. Če se dve, tri dame oglasijo iz
               strokovnega sveta Liberalne demokracije, ki nasprotujejo temu, to še ne pomeni, da
               strokovna javnost večinsko temu modelu nasprotuje. .../Oglašanje iz klopi./... Jaz
               sem govoril o dveh, treh damah. Medna to... Ja, če je to za vas žalitev, potem je to
               vaš problem.</p>
            </sp>
            <sp xml:id="SDZ4-Redna-06-2005-05-16.sp209">

               <speaker>PODPREDSEDNIK DR. MARKO PAVLIHA:</speaker>

               <p>Prosim lepo!</p>
            </sp>
            <sp xml:id="SDZ4-Redna-06-2005-05-16.sp210">

               <speaker>DR. MILAN ZVER:</speaker>

               <p>Skratka, več o tem bomo jutri, o strokovnih podlagah. Tega modela se nisem spomnil
               sam, je nastal na ministrstvu. Delali so ga ali pa z menoj skupaj pripravljali
               ljudje, ki so za to plačani, ki jih davkoplačevalci plačujejo in še bodo naprej
               delali stvari, za katere menimo, da so nujno potrebne. Sprememba zakona o zunanjem
               preverjanju znanja je bila nujno potrebna, ker taka kot je sedaj v zakonu, ni
               uresničljiva. Ni uresničljiva. In to lahko vprašate kolega, ki sedi meter za vami,
               ali to drži ali ne. Zato smo bili prisiljeni iti v to spremembo značaja in vloge
               nacionalnih preizkusov znanja. Sicer pa tudi strokovnjaki spreminjajo svoja stališča,
               tudi tisti, ki so se oglasili v javnih medijih zadnje čase. Zadnjič je bila moja
               strokovna sodelavka izzvana, da je govorila o nekaterih imenih, pa so potem nekateri
               morali v javnosti preklicati svojo aktivno vlogo pri vsem tem. Mislim, da bo jutri
               dovolj časa, da bomo kakšno besedo rekli tudi na to temo. Hvala lepa.</p>
            </sp>
            <sp xml:id="SDZ4-Redna-06-2005-05-16.sp211">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Imamo še štiri vprašanja, dve v prvem krogu in potem še dve v drugem.
               Toliko malce za motivacijo, da zdržimo še teh nekaj minut.</p>
               <p>In k besedi vabim gospoda poslanca Ljuba Germiča, da postavi vprašanje ministru za
               visoko šolstvo, znanost in tehnologijo. Prosim.</p>
            </sp>
            <sp xml:id="SDZ4-Redna-06-2005-05-16.sp212">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik! Predstavniki vlade, spoštovani gospod
               minister, kolegice in kolegi! Dosedanja izkušnja pri delovanju te vlade je prav
               gotovo nastanek in razvoj hobotnic v tako imenovanem imenu politične skladnosti, ki
               pomenijo v praksi zamenjave v strukturah državne uprave, za kar je bilo potrebno v
               tej hiši spremeniti zakon o javnih uslužbencih. Dogajajo se nam zamenjave v nadzornih
               svetih, skupščinah in upravah na področju gospodarstva in z isti ambicijo je v
               obravnavi v državnem zboru tudi zakon o RTV-ju, če navedem le nekaj od primerov. Iz
               medijev lahko spremljamo, spoštovani gospod minister za visoko šolstvo, znanost in
               tehnologijo, da tudi področje, za katerega skrbite v okviru te vlade vi, ni nikakršna
               izjema. Tako smo pred časom v časopisu lahko prebrali, da je predsednik strokovnega
               sveta Slovenske demokratske stranke, ki je hkrati tudi predsednik Sveta Republike
               Slovenije za visoko šolstvo in dalo bi se slediti, z namenom osebne koristi oviral
               začetek študija po bolonjskih študijskih programih na dveh fakultetah univerze v
               Ljubljani. Nadalje. Lahko tudi beremo, da se politika in tudi vi osebno vmešavate v
               postopek imenovanja rektorja oziroma rektorice v univerzi v Ljubljani. Zelo odmevajo
               v javnosti tudi sporočila o dogajanjih na Institutu Jožef Štefan v času seje
               upravnega odbora, katerega javnost komentira, da je potekala precej burno. Se da tudi
               slišati, da je državni sekretar vašega ministrstva zelo z višjim glasom opozarjal
               člane upravnega odbora, da nezadovoljstvo pri izbiri direktorja, ki bi naj bil všeč
               politiki oziroma vladi Janeza Janše, očitno pa odločitev glede na zbor ni bila prava.
               Zato vas, spoštovani gospod minister, sprašujem glede na to, da ste se v predstavitvi
               jasno opredelili za depolitizacijo javnega življenja v celoti in seveda zelo
               pomembnega področja, katerega vi predstavljate nasploh, me zanima: Ali si
               depolitizacijo svojega resorja predstavljate na opisani način? Hvala lepa.</p>
            </sp>
            <sp xml:id="SDZ4-Redna-06-2005-05-16.sp213">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-06-2005-05-16.sp214">

               <speaker>DR. JURE ZUPAN:</speaker>

               <p>Hvala lepa, gospod podpredsednik. Hvala lepa, spoštovani poslanec, za ta vprašanja.
               Kar nekaj jih je, so pa seveda v nekem smislu, kot ste rekli, so besede, kot so
               "slutiti", "da se slišati" in podobne reči - na to bi seveda zelo težko odgovarjal,
               bom šel pa po vrsti na določene insinuacije, ki so bile tukaj podane.</p>
               <p>Najprej je bila podana insinuacija proti predsedniku sveta za visoko šolstvo, da se
               da slutiti karkoli že, vendar seveda o slutnjah ne morem odgovarjati, rekel bom pa
               eksplicitno to, da je svet za visoko šolstvo na svoji seji v decembru 2004 sprejel 35
               bolonjskih programov, od katerih je potem prišlo v razpis 22 programov. Pregledali so
               pa programe zaradi tega, ker je treba zagotoviti, da študentje pridejo do vpisa pod
               enakimi pogoji. In to je v času prehajanja iz enih programov v druge še posebej
               pomembno. Namreč, problem je v tem, če bi recimo nek študent, ki se je vpisal po
               starem programu, ko stopi v veljavo novi program pa, recimo, da pade in ima pravico
               do ponavljanja, nima več možnosti, da bi delal po starem programu, pač pa mora iti po
               novem programu in zato je treba pri teh prehodih oziroma pri vseh teh možnostih
               zagotoviti enake pravice, enake možnosti študentom. Zaradi tega so bili programi
               pregledani in so bile fakultete v skladu za določene programe, kjer ni bilo vseh
               možnosti jasno napisanih, posebej kot so prehodi, opozorjene, naj to popravijo. Se
               pravi, od 35 programov, ki so bili sprejeti, jih je bilo 22 programov že potrjenih in
               že tudi razpisanih, za 13 programov pa se fakultete še sedaj dogovarjajo, popravljajo
               in bodo predvidoma, kot smo po naših informacijah na ministrstvu že tudi izvedeli,
               ker so v stalnem dogovoru, kakšni popravki so potrebni pri programih, bodo verjetno
               maja tudi razpisani. Torej tu ni bilo nobenih težav.</p>
               <p>Še posebej pa je treba povedati to, da so člani sveta na prvi svoji seji dopolnili
               poslovnik o delu z 11. odstavkom, ki se glasi takole: "Če je član komisije sodeloval
               v akreditacijskem ali habilitacijskem postopku na že obstoječem visokošolskem zavodu
               in je v postopku pred komisijo, potem nima pravice glasovanja." Torej noben od
               članov, ki je kakorkoli povezan s kakšno univerzo, nima na svetu za visoko šolstvo
               pravice glasovanja. Predsedujoči v konkretni zadevi odloči, ali ima tako izločeni
               član sveta oziroma njegovega delovnega telesa tudi pravico do udeležbe v razpravi.
               Torej tudi udeležbe v razpravi nima in pri razpravi o nekem programu, pri katerem je
               ta dotični član sodeloval, ne sme niti sodelovati. In to se je tudi že zgodilo.</p>
               <p>Torej za konkreten primer vam lahko povem.</p>
               <p>Kar se tiče tega, da bi jaz lobiral za kateregakoli rektorja, lahko mirno zanikam in
               je smešno. Prvič nimam niti nobene možnosti, tudi če bi to želel. Druga stvar je pa
               to, ker je univerza popolnoma avtonomna. Tam je približno 3000 ljudi, ki imajo
               volilno pravico oziroma so delegirani s strani študentov. Je pa popolnoma res, da je
               gospa Andreja Kocjančič se pri meni najavila, sama. Sem jo seveda sprejel, se z njo
               prijetno pogovarjal in sem potem tudi še ostala dva kandidata za rektorja poklical,
               da smo na enaki osnovi. Jaz vse tri poznam že od prej, se vsi poznamo, so izredno
               prijetni ljudje. Mislim, da so vsi trije sposobni voditi ljubljansko univerzo in
               nimam pri tem nobenih problemov.</p>
               <p>Kar se tiče tretjega: na Institutu Jožef Štefan je bila seja upravnega odbora. Tukaj
               vam lahko preberem tudi poročilo s te seje, kjer eksplicitno pravijo, da ni bilo
               nobenih prijav, da ni bilo izpostavljenega nobenega od posebej prijavljenih
               kandidatov. Kar se pa tega tiče, kandidati ki so bili, so bili tam, znanstveni svet
               je potrdil drugega kot ga je potrdil upravni odbor. Na upravnem odboru je bil potrjen
               kandidat, tega je upravni odbor predlagal ministrstvu. Na ministrstvu smo pregledali,
               ali kandidat ustreza pogojem, torej ali ima vse tiste pogoje, ki jih zahteva razpis.
               Ugotovili smo, da ustreza pogojem in smo tega gospoda že predlagali vladi v
               potrditev.</p>
               <p>To je vse. Hvala lepa.</p>
            </sp>
            <sp xml:id="SDZ4-Redna-06-2005-05-16.sp215">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod poslanec.</p>
            </sp>
            <sp xml:id="SDZ4-Redna-06-2005-05-16.sp216">

               <speaker>LJUBO GERMIČ:</speaker>

               <p>Hvala lepa, gospod minister, za odgovor. Kajti zelo cenim vaše strokovno in
               znanstveno delo, ker prihajava iz enakega strokovnega področja in sem imel priložnost
               to početi. Seveda pa je voditi nek resor nekaj drugega in seveda navedbe, ki so bile
               kot moje vprašanje na koncu izoblikovane, sledijo pač objavam, ki sem jih lahko
               spremljal. In seveda korektno se mi zdi, da vi kot minister danes daste odgovor na
               to, ali recimo izjava rektorja na senatu ljubljanske univerze, ki je bila z dne 11.5.
               potem objavljena v Delu, da rektor opozarja, naj bi minister od univerze terjal, naj
               mu pošlje odgovore v samo dveh dneh. Po rektorjevih navedbah pa naj bi se tudi
               vmešaval v volitve novega rektorja. Seveda je moja dolžnost kot poslanca razbliniti
               vsak dvom o vašem ravnanju v zagovarjanju ideje o avtonomnosti univerzitetnega
               prostora. In želim si, da bi področje, ki ga pokrivate, to je področje visokega
               šolstva, znanosti in tehnologije, imelo nevtralen pristop pri izbiri kandidatov na
               najpomembnejše funkcije. In če bodo v praksi besede, ki ste jih danes tu izrekli,
               tudi potrjene, bo tudi takih vprašanj, ki sem jih danes naslovil na vas, bistveno
               manj. Hvala lepa.</p>
            </sp>
            <sp xml:id="SDZ4-Redna-06-2005-05-16.sp217">

               <speaker>DR. JURE ZUPAN:</speaker>

               <p>Hvala lepa. Gospodu poslancu se lepo zahvaljujem. Mislim, da je skrb nas vseh, da je
               univerza avtonomna. To je, mislim, ena glavnih dobrin, ki smo jih s civilizacijo
               pridobili; univerze so bile od nekdaj avtonomne in verjamem, da so tudi tukaj. Moram
               reči, da izjave gospoda Mencingerja nisem prebral, verjamem, da je bila taka, vendar
               morda v kakšnem drugem kontekstu. Moram reči, da nisem niti pri njem niti pri
               komerkoli drugemu poskušal, da bi kakorkoli vplival na izbor rektorja, ker tudi ne
               mislim, da bi sploh lahko.</p>
               <p>Druga stvar, tisto o dveh dneh, pa je morda - ne vem točno - šlo za čisto nekaj
               drugega. Šlo je za pogajanje pri vpisanih mestih, ampak tu so bili roki kratki in so
               pač rekli, da je to treba dosti hitro narediti. To je pač stvar rokovnika.</p>
               <p>Kar se pa tiče avtonomnosti univerze, pa seveda mislim, da stojimo na istih
               stališčih, absolutno.</p>
            </sp>
            <sp xml:id="SDZ4-Redna-06-2005-05-16.sp218">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ker je denar sveta vladar, smo zopet pri financah in gospoda Janca vabim,
               da postavi vprašanje ministru za finance.</p>
            </sp>
            <sp xml:id="SDZ4-Redna-06-2005-05-16.sp219">

               <speaker>KRISTIJAN JANC:</speaker>

               <p>Hvala lepa za besedo, predsedujoči. Spoštovani ministri, kolegice in kolegi! Na koncu
               smo že malce utrujeni, pa vendar, finance so finance.</p>
               <p>V zvezi z dohodninsko obremenitvijo malih vinogradov bom na kratko skušal
               obrazložiti. Slovenija je pač dežela vin, zidanic, vinogradov in tako naprej. Je
               dežela posebnosti, ki jih oblikujejo mali kmetje in mali vinogradniki, način
               pridelave vina pa se izvaja z obdelavo na zelo zahtevnih površinah. Prejšnja vlada je
               v zakonu o dohodnini vino izključila iz osnovne kmetijske pridelave in ga vzela kot
               proizvod pridelave, na katero mora imeti vsak vinogradniki, ki proizvede nad 230
               litrov vina na polnoletnega člana gospodinjstva, registrirano dopolnilno dejavnost na
               kmetiji. V obdobju uvajanja skupne kmetijske politike je bil izveden popis
               vinogradnikov v register, zaradi česar lahko trdim, da namen vinogradnikov ni
               špekulacija. V zakonu o dohodnini, ki ga je sprejela prejšnja vlada, je samo grozdje
               pridelek vinograda oziroma vinogradnika, za kletarjenje lastnega pridelka nad 230
               litrov na osebo v gospodinjstvu pa mora imeti registrirano dejavnost, če želi to vino
               prodati.</p>
               <p>Vinogradniki so z željo po delu v skladu z zakonom pričeli aktivnosti za uveljavitev
               svojega statusa, vendar so naleteli na nemogoče ovire, kot je ta, da Durs skoraj ne
               sodeluje z vinogradniki oziroma strokovnimi organizacijami, še hujše pa je to, da
               nimajo konkretnih odgovorov.</p>
               <p>Sprašujem: Ali kdo pomisli, da je na to, kdo je pripravljen namesto preko 10 tisoč
               vinogradnikov v Sloveniji, njihovih družin, ki imajo pod 20 arov vinograda,
               vzdrževati to kulturno, krajino cestno, vodovodno infrastrukturo, plačevati
               prostovoljne prispevke za urejanje in asfaltiranje cest? In kdo bo odkupil vse
               grozdje, ki ga bodo mali vinogradniki želeli prodati, da jim ne bo treba prijaviti
               dejavnosti in da ga, če ga ne bodo mogli nikomur, morda predelali v vino in to
               prodajali kot doslej?</p>
               <p>Ali je pravično, da pravne osebne, ki imajo v lasti kmetijske površine, ne plačujejo
               katastrskega dohodka, jim sploh ni potrebno skrbeti, da so zemljišča obdelana, kmetje
               vinogradniki pa so obdavčeni po katastrskem dohodku in bodo plačevali dohodek od
               prodanega pridelka?</p>
               <p>Večina manjših vinogradnikov, ki pridelujejo vino iz lastnega grozdja in je za
               vinograd plačala davek po katastrskem dohodku, je in pri prodaji vina v davčnem
               prekršku, ker trži vino brez dejavnosti. Za registracijo le-te pa od davčnih organov
               ne dobi jasnih navodil in usmeritev. Stanje je zelo podobno kot pri kulturnikih,
               novinarjih, študentih, vendar z bistveno razliko, da vinogradniki ne obvladajo
               medijskega boja na način kot ostali. Ocena služb v vinogradništvu je, da bo obstoječi
               način, če bo to vlada uveljavila, uničil male vinogradnike, ki dajo dušo
               vinogradniškim krajem in močno podpirajo razvoj izletništva in turizma.</p>
               <p>Spoštovani gospod minister za finance, jaz verjamem, da boste pripravili spremembo
               tega dela zakon, ki bo sprejemljivejši, bolj življenjski za vinogradnike, predvsem pa
               v delu administriranja in nerazumno visokega obdavčenega prihodka od vina v okviru
               dopolnilnih dejavnosti - ker se upošteva za osnovo odmere dohodnine kar 75% od
               prodanega pridelka. Nerazumljivo! Spoštovani gospod minister, jaz verjamem, da to
               razumete in pričakujem vaš jasen odgovor.</p>
            </sp>
            <sp xml:id="SDZ4-Redna-06-2005-05-16.sp220">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-06-2005-05-16.sp221">

               <speaker>DR. ANDREJ BAJUK:</speaker>

               <p>Hvala za besedo, gospod predsedujoči. Spoštovani gospod poslanec! Najprej se vam
               zahvaljujem, da ste omenili, da je ta zakon, sedaj veljavni zakon o dohodnini, bil
               predlagan s strani prejšnje vlade in da ga je ta državni zbor sprejel v prejšnji
               sestavi. Problematika, o kateri ste sedaj govorili, nam je znana, ne nazadnje tudi iz
               določenih razprav, ki smo jih imeli v tem državnem zboru v prejšnji sestavi. Torej to
               ni nikakršna novost. Dejstvo pa je, da se je vlada odločila in na mojo lastno pobudo
               že 13. januarja sestavila in imenovala strokovno komisijo, kateri predseduje in jo
               vodi dr. Kranjc in ki zelo uspešno in hitro deluje na vseh teh področjih. Gre za
               zakon o dohodnini, za zakon o davku pravnih oseb in pa o zakonu o davčnem postopku.
               Vse te skupine delajo, vsem smo posredovali določena vprašanja, ki smo jih na našem
               ministrstvu dobivali v tem obdobju, in vam lahko zagotavljam, da tudi ta problematika
               je predmet razprav in bo tudi predmet sprememb v tem zakonu, o zakonu o dohodnini.
               Predvsem gre za poenostavljenje tega in za bolj pravičen pristop k celoti. Dejstvo in
               osebno sem prepričan, da moramo tudi vključiti v te naše strokovne razprave vlogo, ki
               jo odigravajo slovenski kmetje, kar se tiče vzdrževanja narave, našega podeželja. In
               ne nazadnje, kar se tiče vinogradnikov, da nam nudijo zelo zdravo, lepo in prijetno
               tekočino, ki jo uživamo - upam, da v pravi meri - vsi.</p>
               <p>Ne morem vam odgovoriti, kakšna bo dokončna rešitev, a vendar vam zagotavljam, da je
               ta zadeva predmet razprav. Morda samo mali popravek pri vaši predstavitvi: govorili
               ste o težavah z registriranjem in pomanjkanju pravega odgovora s strani davčne uprave
               same. To vam pa sedaj lahko povem, da so z izdajo podrobnih pojasnil, ne samo
               ministrstva za finance in davčne službe same, te stvari sedaj, ne rečem takoj, ampak
               sedaj v zadnjih tednih so bile pa že odpravljene. Torej za drugačen pristop se bomo
               zavzeli.</p>
               <p>Tudi to vam lahko povem, da sem prav danes dobil poročilo s strani strokovnih služb
               ministra za finance, kako napreduje delo, kar se tiče spremembe katastrskega dohodka.
               Mislim, da je to eno od ključnih, temeljnih vprašanj za dolgoročno rešitev na bolj
               primerni ravni celotne problematike obdavčitev slovenskega kmetijstva, ki pa ima
               svoje posebnosti, ki jih je zelo težko primerjati z drugimi sektorji po drugih
               državah in na to bomo tudi, prepričan sem, našli prave odgovore. Hvala.</p>
            </sp>
            <sp xml:id="SDZ4-Redna-06-2005-05-16.sp222">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod poslanec.</p>
            </sp>
            <sp xml:id="SDZ4-Redna-06-2005-05-16.sp223">

               <speaker>KRISTIJAN JANC:</speaker>

               <p>Zadovoljen sem z odgovorom gospoda ministra. Upam, da bodo malim slovenskim
               vinogradnikom te vaše besede prišle v dejanje, in da bo končno tisto, kar dejansko ne
               razumemo, udejanjeno s to novo dohodninsko zakonodajo. Te popravke naredimo čim prej,
               da bomo pili še naprej dobro slovensko ali božično slovensko vino. Hvala.</p>
            </sp>
            <sp xml:id="SDZ4-Redna-06-2005-05-16.sp224">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vidim, da je stopnja zadovoljnosti z odgovori premosorazmerna s časom. S
               tem smo zaključili prvi krog vprašanj.</p>
               <p>Imamo še dve vprašanji v tako imenovanem drugem krogu. In vabim k besedi gospoda
               poslanca Milana Petka, da postavi vprašanje ministru za visoko šolstvo, znanost in
               tehnologijo.</p>
            </sp>
            <sp xml:id="SDZ4-Redna-06-2005-05-16.sp225">

               <speaker>MILAN PETEK:</speaker>

               <p>Spoštovani gospod minister! Z nami ste kot minister prvi prišli in, kot izgleda,
               boste zadnji s kolegom Bajukom odšli. Mi smo vas do sedaj tudi potrpežljivo
               poslušali. Jaz vam pa postavljam vprašanje, vezano na en del vaših aktivnosti, to je
               koordinacija in skrbništvo razvoja informacijske družbe, vezano tudi seveda na to
               vprašanje javno dostopnih točk do interneta.</p>
               <p>Nekdanje ministrstvo za informacijsko družbo, ki ga je po naši presoji vlada
               vehementno in neutemeljeno ukinila, delovno področje pa razpršila na tri vladne
               resorje, je bilo namreč pri razvoju mreže javno dostopnih točk do interneta zelo
               uspešno. Tako je v slabih treh letih ob sodelovanju z ministrstvom za kulturo in
               nekdanjim ministrstvom za šolstvo, znanost in šport, vzpostavilo osem multimedijskih
               centrov, enajst e-knjižnic, 22 e-šol in pet spletnih kavarn. Javno dostopne točke so
               namreč eden izmed pomembnih mehanizmov premagovanja digitalnega razkoraka, torej
               ločnice med tistimi, ki imajo znanje in možnost uporabe sodobnih
               informacijsko-komunikacijskih tehnologij, in tistimi, ki te možnosti nimajo.</p>
               <p>Javno dostopne točke pa približujejo te tehnologije na brezplačen in javno dostopen
               način velikemu številu prebivalcev.</p>
               <p>Gospod minister, sprašujem vas: Kaj je ministrstvo za visoko šolstvo, znanost in
               tehnologijo v teh dobrih petih mesecih storilo, da bi prispevalo k nadaljnjemu
               razvoju omrežja javno dostopnih točk, do interneta za vse prebivalce in prebivalke
               Slovenije, tudi za socialno šibkejše in starejše, ki so pri uporabi novih tehnologij
               še posebej deprivilegirani? Doslej vaše ministrstvo, po naši evidenci, ni objavilo
               niti enega javnega razpisa za financiranje teh nalog, proračunsko leto pa se že
               preveša v drugo polovico. V LDS se sprašujemo, ali v vladi, ki se je sicer
               deklarativna zavezala razvoju in v svojih predvolilnih kampanjah tudi poudarjala
               pomen znanja informacijske družbe, sploh nameravate sprejeti kakršnekoli ukrepe za
               izboljšanje digitalne pismenosti v Sloveniji - če da, prosim za odgovore: Za
               konkretno katere in kdaj? Hvala.</p>
            </sp>
            <sp xml:id="SDZ4-Redna-06-2005-05-16.sp226">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-06-2005-05-16.sp227">

               <speaker>DR. JURE ZUPAN:</speaker>

               <p>Hvala lepa. Spoštovani gospod poslanec Petek, spoštovani predsednik, spoštovani
               poslanci.</p>
               <p>Nekako je vaše vprašanje v dveh sklopih in bom poskušal odgovoriti na vsakega
               posebej. Dejstvo je, da je bilo narejenih teh osem multimedijskih centrov, 11
               knjižnic in 20 šol in pet spletnih kavarn, zdaj je teh e-šol že 27. Je pa dejstvo,
               morda ste spregledali, da je prejšnji teden naše ministrstvo, ministrstvo za visoko
               šolstvo, znanost in tehnologijo skupaj z ministrstvom za kulturo objavilo razpis za
               vzpostavitev dodatnih multimedijskih centrov. Se pravi, ta razpis je v teku in po teh
               naših izkušnjah, ki smo jih imeli do sedaj, pričakujemo, da bosta letos nastala dva
               nova multimedijska centra in 10 do 11 e-knjižnic. Torej, to je s tem denarjem, to bo
               letos nastalo. Dodatno ministrstvo za visoko šolstvo, znanost in tehnologijo,
               eksplicitno pa direktorat za informacijsko družbo sodeluje s Telekomom Slovenija,
               Pošto, z občinami k trem dejavnostim. Eno je vzpostavljanje dodatnih javno dostopnih
               točk na javnih mestih, potem pa še k usposobitvi teh obstoječih točk. In tretjič še
               dodajanje, ne bom rekel Softvera, ampak potrebnih vsebin, kot se sedaj moderno reče,
               za te točke, zato da ljudje lahko na teh točkah delajo, recimo, EU uprava in podobne
               reči. To se pravi, se prenaša na te točke tiste programe, s katerimi lahko ljudje, ki
               sicer nimajo doma dostopa, to potem počnejo. To je ta prvi del odgovora.</p>
               <p>Drugi del odgovora je pa, kakšni so ukrepi na področju za digitalno pismenost
               oziroma za povečevanje digitalne pismenosti v Sloveniji. Tu imamo tudi skupen program
               z ministrstvom za šolstvo in šport in z ministrstvom za delo, dom in družino. To delo
               je zdaj v zaključni fazi, obsega pa tri točke. 1. točka se imenuje - ali pa, recimo,
               dejavnost bi temu rekel - računalnik v vsak dom. Ta program bo to je skupaj z
               gospodarsko zbornico in zunanjimi partnerji bo predstavljen zdaj na Eureki, ki bo od
               24. do 28. maja. Za to priložnost bomo mi to skušali to kot naš dodatek dodati in to
               je, povečati penetracijo računalniške opreme, interneta v gospodinjstvih ter s tem
               povečati tudi uporabo e-storitev.</p>
               <p>Drugi projekt je to, da bo v okviru projekta, ki ga pripravljamo, iz programa Phare
               namenjenih 5,6 milijona evrov, kar bo iz EU Phare, potem bo iz našega ministrstva 650
               milijonov, iz ministrstva za delo, dom in družino pa 1,3 milijona evrov za digitalno
               opismenjevanje brezposelnih. Torej, ta program je zdaj nabran skupaj in je v fazi
               pregledovanja, nato pa bo, upamo, v pol leta razpis narejen.</p>
               <p>Tretja točka pa je projekt vseživljenjskega učenja, katerega nosilca sta zopet
               skupaj, ker je pač naše ministrstvo koordinator tega in delamo skupaj z različnimi
               ministrstvi, ne delamo sami. To je pa skupaj z ministrstvom za šolstvo in šport,
               delamo pa v tem smislu, čemur rečemo horizontalno spremljanje prednostnih nalog
               informacijske družbe. Gre pa za vzpostavljanje platform za e-učenje. To je pa nakup
               opreme in pa trening ljudi, ki bodo pripravljali e-učenje. Vemo namreč, da je sama
               tehnologija e-učenja in pisanja e-učnih smeri ter e-elektronskih učnih programov, ki
               vodijo od začetka pa do konca, torej z vsem vodenjem in spremljanjem profesorjev,
               klepetalnicami in podobno, dokaj zahtevna zadeva in je seveda za to treba kadre
               usposobiti. To je pa ta tretji del. Toliko zdaj pripravljamo na našem direktoratu za
               informacijsko družbo v zvezi s tem.</p>
            </sp>
            <sp xml:id="SDZ4-Redna-06-2005-05-16.sp228">

               <speaker>PODPREDSEDNIK DR. MARKO PAVLIHA:</speaker>

               <p>Hvala, minister. Gospod poslanec.</p>
            </sp>
            <sp xml:id="SDZ4-Redna-06-2005-05-16.sp229">

               <speaker>MILAN PETEK:</speaker>

               <p>Minister, hvala za odgovor. Torej, bilo je vprašanje z namenom, da nam predstavite te
               aktivnosti, in kar se tega tiče, smo zadovoljni in bomo tudi spremljali realizacijo.</p>
               <p>Želel bi vas opomniti na to, da je ministrstvo za informacijsko družbo, takšno kot
               je prej bilo, spremljalo tako imenovane indikatorje razvitosti informacijske družbe,
               ki so se v zadnjih letih v Sloveniji neprestano izboljševali. Tako je, na primer,
               raziskava SIBIS - verjamem, da jo poznate, in je projekt EU -, pokazala, da je
               stopnja digitalne pismenosti v Sloveniji na precej visoki ravni, saj se je že leta
               2003 Slovenija uvrstila le malo pod povprečje Evropske unije, celo pred Francijo,
               Italijo, Grčijo, Španijo ter pred nekatere oziroma vse nove članice EU. Sicer je pa
               tudi raziskovalno poročilo Evropske komisije iz februarja 2005 z naslovom Pregledana
               e-vključenost, lokalna razsežnost informacijske družbe pokazala in ugotovila ter
               priporočila vsem državam članicam EU, da nadaljujejo z razvojem mreže javno dostopnih
               točk.</p>
               <p>Torej, mi smo vas vprašali: Ali ministrstvo sledi tem usmeritvam, tem ugotovitvam?
               To je bil namen tega našega vprašanja.</p>
            </sp>
            <sp xml:id="SDZ4-Redna-06-2005-05-16.sp230">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Je še kakšen komentar, gospod minister?</p>
            </sp>
            <sp xml:id="SDZ4-Redna-06-2005-05-16.sp231">

               <speaker>DR. JURE ZUPAN:</speaker>

               <p>Hvala lepa. Jaz bi se samo zahvalil. Mislim, da je to pomembno, da se med seboj
               nadzorujemo, da se med seboj opozarjamo, in za to sem vam hvaležen. Mi to spremljamo.
               Dejstvo pa je, da samo indikatorji, ki so, so na nek način pokazatelji, vendar je
               treba bistveno bolj kot spremljati, koliko računalnik vdira ali penetrira, kot se
               reče moderno, v našo družbo, je seveda treba, kaj se s tem dela, torej vsebine, in tu
               je treba naše delo še bolj poglobiti. Hvala lepa.</p>
            </sp>
            <sp xml:id="SDZ4-Redna-06-2005-05-16.sp232">

               <speaker>PODPREDSEDNIK DR. MARKO PAVLIHA:</speaker>

               <p>Vidite, da drži moja hipoteza - vedno več je razumevanja in strinjanja. Zadnji je na
               vrsti gospod poslanec mag. Milan Cvikl, ki bo postavil ministru za zunanje zadeve
               vprašanje na daljavo.</p>
            </sp>
            <sp xml:id="SDZ4-Redna-06-2005-05-16.sp233">

               <speaker>MAG. MILAN M. CVIKL:</speaker>

               <p>Hvala lepa, gospod podpredsednik. Gospodje in gospe poslanke in poslanci. Gospoda
               ministra Rupla tokrat že drugič ni na poslanskih vprašanjih, zato seveda bom postavil
               ustno poslansko vprašanje z željo, da se na njega odgovori na naslednji seji.</p>
               <p>Vprašanje se nanaša na to, kaj konkretno bo Slovenija storila z aktiviranjem
               instrumenta, ki si ga je sama zapisala v deklaracijo o usmeritvah za delovanje
               Republike Slovenije, in sicer tako imenovanega centra za pomoč približevanju Evropski
               uniji, ki je namenjen predvsem državam jugovzhodne Evrope, državam, ki v letu 2005
               pod luksemburškim in britanskim predsedstvom nadaljujejo svojo pot proti vstopanju v
               Evropsko unijo. Poznano je, da je nedavno Evropska komisija priporočila začetek
               pogajanj s Srbijo in Črno goro o stabilizacijsko pridružitvenem sporazumu, Makedonija
               je tudi s pomočjo "twinning" programa, ki ga izvaja slovenska vlada, služba vlade za
               evropske zadeve, uspela odgovoriti na vprašanje komisije, na podlagi katerega bo Svet
               Evropske unije preučil prošnjo za članstvo Makedonije v Evropski uniji. Bosna in
               Hercegovina se iz dajtonskega obdobja seli v bruseljsko obdobje. S Hrvaško je datum
               začetka pogajanj zaenkrat odložen in v Albaniji, kot je znano, pod nadzorstvom
               OVSE-ja se pripravlja na volitve. Bolgarija in Romunija sta podpisali konec
               prejšnjega meseca pristopni pogodbi in naj bi formalno vstopili v Evropsko unijo 1.
               januarja. Torej, je jasno, da se ta proces nadaljuje. Želja vrste evropskih držav je
               bila, da bi Slovenija bila v odnosu do jugovzhodne Evrope neke vrste "rezon oficier"
               ali če hočete, da bi pozorno poslušala pri vratih Evropske unije in razumela trkanje
               posameznih držav in seveda njihove zahteve. Zato smo se v lanskem letu zavezali tudi
               na mednarodni konferenci, da bomo zato ustanovili center za pomoč približevanju
               Evropski uniji. Nova vlada je v deklaraciji o usmeritvah za delovanje Republike
               Slovenije se prav tako zavezala, da bo predvsem v sodelovanju na bilateralni ravni z
               neposrednimi politični stiki, z učinkovito pomočjo pri reševanju nerešenih vprašanj
               in z aktivnimi nudenjem konkretne pomoči državam te regije uporabila center za pomoč
               približevanju Evropski uniji.</p>
               <p>Moje vprašanje ministru za zunanje zadeve je: Kaj konkretno bo Slovenija storila za
               aktiviranje centra za pomoč približevanja Evropski uniji kot instrumenta naše podpore
               procesu širitve Evropske unije v jugovzhodno Evropo? Želim odgovor na naslednji seji
               z željo, da bo minister uspel vendarle se tudi za kakšen dan ustaviti v državnem
               zboru. Hvala lepa.</p>
            </sp>
            <sp xml:id="SDZ4-Redna-06-2005-05-16.sp234">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospodu ministru dr. Zupanu se seveda še posebej zahvaljujem, ker je
               toliko časa vztrajal z nami. Drugim ministrom in ministrici se zahvaljujem s pomočjo
               magnetograma. S tem prekinjam to točko dnevnega reda, ki je bomo nadaljevali v sredo
               18. maja ob 14. uri, ko bo na tri vprašanja poslancev opozicije in vprašanja poslanca
               vladajoče koalicije odgovarjal predsednik vlade gospod Janez Janša. O predlogu
               poslanca mag. Cvikla, da državni zbor na naslednji seji opravi razpravo o odgovoru
               ministra za finance na njegovo poslansko vprašanje, bo pa državni zbor odločal v
               okviru jutrišnjih glasovanj. S tem prekinjam 6. sejo državnega zbora Republike
               Slovenije, ki jo bomo nadaljevali jutri ob 10. uri. Želim vam prijeten večer. Prosim?
           </p>
            </sp>
            <sp xml:id="SDZ4-Redna-06-2005-05-16.sp235">

               <speaker>MAG. MILAN M. CVIKL:</speaker>

               <p>Oprostite, ste pozabili na zahtevo gospoda poslanca Pečeta.</p>
            </sp>
            <sp xml:id="SDZ4-Redna-06-2005-05-16.sp236">

               <speaker>PODPREDSEDNIK DR. MARKO PAVLIHA:</speaker>

               <p>Se opravičujem, medtem se bil že opozorjen. Torej, gre za dva predloga, predlog mag.
               Cvikla in gospoda Pečeta. Želim vam lep večer. Izkoristite slehernega v trenutek in
               se dobro naspite ter spočijte in se čili in zdravi vrnite. <stage>(SEJA JE BILA
                  PREKINJENA 16. MAJA 2005 OB 19.37 URI)</stage>
               </p>
            </sp>
         </div>
      </body>
   </text>
</TEI>
