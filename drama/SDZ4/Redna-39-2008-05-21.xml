<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-39-2008-05-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|712CDA7D2379C687C12574790028814A</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=712CDA7D2379C687C12574790028814A</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-39-2008-05-21.DZ" n="39">
               <name>Redna</name>
               <date when="2008-05-21"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-39-2008-05-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 39. seje</stage>
            <stage type="date">(21. maj 2008)</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 9.01.</stage>


            <sp xml:id="SDZ4-Redna-39-2008-05-21.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 39. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               Roberto Battelli, Breda Pečan in Matjaž Švagan.</p>
               <p>Prehajamo na <title>1. TOČKO DNEVNEGA REDA - VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 21
               poslank in poslancev. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom, drugim
               odstavkom 245. člena in 247. členom Poslovnika Državnega zbora. Na prva tri vprašanja
               poslancev opozicije in na poslansko vprašanje poslanca vladajoče koalicije bo
               odgovoril predsednik Vlade. V nadaljevanju bosta na neodgovorjena poslanska
               vprašanja, postavljena na 38. seji zbora, odgovarjala le ministra, ki sta danes
               prisotna. Vsak poslanec ima za postavitev vprašanja na voljo tri minute. Predsednik
               Vlade in ministri odgovorijo na vprašanja v največ petih minutah. Če je vprašanje
               postavljeno več ministrom, imajo vsi skupaj na voljo pet minut za odgovor. Poslanec,
               ki ne bo zadovoljen z odgovorom, lahko zahteva dopolnitev odgovora, ne more pa
               postaviti dodatnega vprašanja. Obrazložitev zahteve za dopolnitev odgovora poslanec
               predstavi v dveh minutah, dopolnitev odgovora pa sme trajati največ tri minute.
               Poslanec, ki je postavil vprašanje, lahko zahteva, da se na naslednji seji opravi
               razprava o odgovoru predsednika Vlade, ministra ali generalnega sekretarja Vlade; o
               tem odloči Državni zbor brez razprave. V primeru, da poslanec na postavljeno
               vprašanje danes ne bo dobil odgovora, mu morajo predsednik Vlade, minister ali
               generalni sekretar Vlade v 30 dneh predložiti pisni odgovor. Poslanec, ki je postavil
               vprašanje, na katerega ni bilo odgovorjeno, lahko izjavi, da vztraja pri ustnem
               odgovoru; v tem primeru bom vprašanje uvrstil na naslednjo redno sejo Državnega
               zbor.</p>
               <p>V zvezi s to točko so se za danes opravičili naslednji ministri: minister za kulturo,
               dr. Vasko Simoniti, minister za šolstvo in šport, dr. Milan Zver, minister za okolje
               in prostor, gospod Janez Podobnik, minister za notranje zadeve, gospod Dragutin Mate,
               in minister za finance, dr. Andrej Bajuk, od 12.30 dalje.</p>
               <p>Na klopi ste prejeli pregled poslanskih vprašanj in pobud, na katere v poslovniškem
               roku ni bilo odgovorjeno.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade, gospod Janez Janša. Prvi bo poslansko vprašanje predsedniku Vlade
               postavil dr. Matej Lahovnik. Prosim.</p>
            </sp>
            <sp xml:id="SDZ4-Redna-39-2008-05-21.sp2">

               <speaker>DR. MATEJ LAHOVNIK:</speaker>

               <p>Hvala lepa. Spoštovani gospod predsednik Vlade! Po podatkih Eurostata je inflacija
               aprila meseca letos v območju evra znašala 3,3%, medtem ko je bila v Sloveniji kar
               dvakrat višja in je znašala 6,2%. Slovenija je država z najvišjo inflacijo v območju
               evra. Če pogledamo konkretno posamezne dobrine, pa vidimo, da so se mleko in mlečni
               izdelki aprila letos v primerjavi z aprilom lani podražili za tretjino, da se je
               sadje podražilo za 18%, da so se tekoča goriva podražila za 31,6%, da se je samo od
               začetka letošnjega leta dizelsko gorivo podražilo za več kot tretjino in da cene
               kurilnega olja presegajo vse sedanje rekorde. Po podatkih UMAR-ja se višje cene hrane
               in energentov prenašajo tudi v cene drugih proizvodov in storitev, inflacijska
               pričakovanja so na najvišjih nivojih doslej, zato se v Sloveniji soočamo že nekaj
               mesecev z inflacijo med 6 in 7% in visoka inflacija postaja ključen razvojni problem.
               V nedavni anketi je samo 13% vprašanih povedalo, da imajo letos višji standard, kot
               so ga imeli lani, in je kar trikrat več tistih, ki pravijo, da se jim je standard
               znižal. Ko so ljudi vprašali, kako so jih prizadele podražitve, jih kar 72%, torej
               skoraj tri četrtine, pravi, da zelo ali srednje. In samo četrtina je takšnih, ki teh
               sprememb skorajda ne občutijo. Po podatkih iste ankete 15% ljudi, ki je lani odšlo na
               počitnice, letos na te počitnice ne bo odšlo in kar 70% izmed teh pravi, da zaradi
               pomanjkanja denarja. Te podatke navajam predvsem zato, ker dejansko kažejo, da v
               strukturi košarice ...<stage>/Opozorilni znak za konec razprave./</stage>... ležijo predvsem nujne
               življenjske dobrine, torej tiste, zaradi katerih ljudje ne morejo zmanjšati nakupov,
               poleg hrane in energentov, je čedalje več tudi drugih takšnih proizvodov in storitev.
               To pa pomeni, da je treba ukrepati.</p>
               <p>Zato vas sprašujem: Kako bo Vlada Republike Slovenije v okviru svojih pristojnosti
               ukrepala, da se ta inflacijska pričakovanja znižajo? In predvsem: Kakšni so tudi
               ukrepi, da se standard teh ljudi, ki jih je inflacija najbolj prizadela, popravi?
            </p>
            </sp>
            <sp xml:id="SDZ4-Redna-39-2008-05-21.sp3">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-39-2008-05-21.sp4">

               <speaker>JANEZ JANŠA:</speaker>

               <p>Hvala za vprašanje, ki je korektno v tem smislu, da Vlada nima v rokah vseh
               inštrumentov, da vpliva na rast inflacije. Ima nekatere in o teh se v zadnjem letu
               tudi v Državnem zboru veliko pogovarjamo. Tudi, ko gre za primerjave, je treba biti
               korekten. Slovenija ima res najvišjo inflacijo v evroobmočju, vendar je takšno
               inflacijo imela tudi na začetku, ko smo stopili v evroobmočje, ker je bil to
               kriterij, ki smo ga najtežje dosegli. Se pravi, kar se tiče rangov v evroobmočju, se
               od 1. januarja lanskega leta ni nič spremenilo. Bolj objektiven pogled na ta problem
               v Sloveniji v primerjavi z evropskim problemom inflacije kaže ta graf, kjer se pač
               vidi, da so države v Evropski uniji, ki imajo bistveno nižjo inflacijo, in so seveda
               države, ki imajo tudi bistveno višjo inflacijo od Slovenije, tudi še enkrat večjo. In
               med Nizozemsko, ki ima najnižjo, in Slovenijo, ki ima 6 in še nekaj, je bistveno
               manjša razlika kot med Slovenijo in Latvijo, ki ima 13% inflacijo, je pa šla isto
               leto v Evropsko unijo kot mi.</p>
               <p>Predvsem, če pogledate na to primerjavo, vidite, da je stanje v Evropski uniji, kjer
               na nekatere politike vplivajo tudi splošni ukrepi, ki so seveda umerjeni z evropskim
               povprečjem in z nekimi prijemi, ki morajo upoštevati neko stanje ali pa idealno
               povprečno stanje celotne sedemindvajseterice, da se ti ukrepi potem različno odražajo
               na specifično stanje v posamičnih državah in da so nekatere strukture, žal zdaj tržne
               strukture, v novih državah članicah bistveno manj prilagojene na nek realen spopad z
               inflacijskimi pritiski, kot pa je to v tistih državah Evropske unije, ki imajo
               razvito tržno gospodarstvo in regulatorne mehanizme že dolga leta in desetletja. In
               to je en od naših problemov, ki se ga Vlada loteva, se pravi - nadzor ali reguliranje
               tržnih struktur in praks. Tu je bilo nekaj pomanjkljivosti v preteklosti. Urad za
               varstvo konkurence do lanskega leta ni zadovoljivo opravljal svoje delo. Tam so
               ljudje imeli tudi trajne oziroma 5-letne mandate. Vlada v to ni posegala. Že tam,
               kjer smo ob zaključku mandatov posegli v te institucije, smo bili obtoženi kadrovskih
               cunamijev. Tukaj bi verjetno morali že prej spremeniti zakonodajo tako, da bi se
               omogočile osvežitve, ker ravno nedelovanje dveh regulatornih instituciji - Urada za
               varstvo konkurence in Agencije za trg vrednostnih papirjev - sta v veliki meri
               oziroma je to nedelovanje v veliki meri prispevalo k temu, da obstajajo delni
               monopoli na področju ponudbe oziroma trgovine v Sloveniji in da zaradi tega ta
               amortizer, ki ga tržno gospodarstvo vedno do določene mere predstavlja ali pa pomeni
               pred inflacijskimi pritiski v Sloveniji, ni deloval v takšni meri kot v nekaterih
               drugih državah članicah Evropske unije.</p>
               <p>Ključen očitek, ki ga je bila Vlada doslej deležna iz poslanskih vrst opozicije, je
               bil, da imamo proračunski primanjkljaj. Če se ne motim, je ravno gospod poslanec, ki
               je postavil danes to vprašanje, podobno vprašanje postavil in dal v središče oziroma
               v jedro problema ravno proračunski primanjkljaj. Od lani naprej Slovenija nima več
               proračunskega primanjkljaja. Se pravi, fiskalna politika neposredno ni kriva za to
               inflacijo. Vlada je naredila vse, da ustvarimo presežek, da varčujemo in da na ta
               način dajemo tudi signal vsem ostalim sektorjem, da je to pač potreben korak.
               <stage>/Opozorilni znak za konec./</stage> Za blažitev inflacijskih pritiskov v tistih segmentih
               prebivalstva, kjer dolgoročni ukrepi ne predstavljajo realne rešitve v sedanjem času,
               pa smo sprejeli vrsto ukrepov... <stage>/Izklop mikrofona./</stage></p>
            </sp>
            <sp xml:id="SDZ4-Redna-39-2008-05-21.sp5">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite, gospod Lahovnik.</p>
            </sp>
            <sp xml:id="SDZ4-Redna-39-2008-05-21.sp6">

               <speaker>DR. MATEJ LAHOVNIK:</speaker>

               <p>Hvala lepa. Saj, spoštovani gospod predsednik Vlade, v marsičem se lahko strinjam z
               vami; tudi del tistega, kar ste omenili, drži. Ne razumem pa, zakaj Slovenijo
               primerjate z Latvijo. Latvija ni v evroobmočju. V Evropski uniji sta tudi Bolgarija
               in Romunija, pa se z njima, kar se inflacijskih meril tiče, ne moremo primerjati, ker
               smo uvedli evro, smo v evroobmočju in za nas je to merilo. In inflacija v Sloveniji
               je dvakrat višja od evroobmočja. Tudi 1.1.2006, ko smo vstopili v evroobmočje, smo
               izpolnjevali inflacijske maastrichtske kriterije, inflacija je bila precej nižja, kot
               je danes. Danes se praktično iz meseca v mesec soočamo z inflacijo med 6 in 7%. Jaz
               vem, da vseh vzvodov nima več Vlada. Jasno je, da monetarne politike nimamo več v
               svoji pristojnosti, ampak precej vzvodov je, nekaj izmed teh ste tudi sami
               omenili.</p>
               <p>Kar se tiče primanjkljaja in rebalansa, sem bil, mislim, prvi, ki sem povedal, da je
               ta rebalans droben korak v pravi smeri, ampak zelo, zelo droben korak, to je problem.
               Rebalans se nanaša na 2 promila bruto domačega proizvoda in, če gledamo strukturni
               primanjkljaj, je še vedno problem. Mi ne moremo gledati samo primanjkljaja kot
               takšnega, in to verjetno oba dobro veva. Tako problem inflacije ostaja na ravni med 6
               in 7% in zame je ključni problem, da tri četrtine ljudi pravi, da jih je inflacija
               zelo ali srednje prizadela in da se je trikrat več ljudem standard letos znižal v
               primerjavi s tistimi, ki se jim je povišal.</p>
               <p>Problem obstaja in nekaj vzvodov Vlada zagotovo ima; nekaj izmed teh ste nenazadnje
               tudi sami omenili.</p>
            </sp>
            <sp xml:id="SDZ4-Redna-39-2008-05-21.sp7">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-39-2008-05-21.sp8">

               <speaker>JANEZ JANŠA:</speaker>

               <p>Hvala lepa. No, najprej, kar se tiče teh merjenj vtisa, kako kakšen makroekonomski
               kazalec vpliva na standard. Če pogledate ankete v letu 2004, boste videli, da je tudi
               takrat veliko ljudi na vprašanje: Ali mislite, da letos živite slabše kot lansko
               leto," odgovarjalo z "Ja." To je običajen odgovor, ki ga vedno dobimo in je treba te
               odgovore vedno kombinirati tudi z realnimi statističnimi podatki.</p>
               <p>Glede presežkov je zelo pomembno, da vemo, da je Slovenija v lanskem letu dosegla
               tudi presežek širšega sektorja države. Minimalen, ampak vendarle in to prvič v
               zgodovini, da smo bistveno zmanjšali javno porabo, da smo povečali zaposlenost, kar
               pozitivno deluje na celotno makroekonomsko sliko, in da Vlada vodi striktno politiko
               na področju reguliranih cen, tam, kjer so cene regulirane in da Vlada kljub zelo
               velikim pritiskom in zelo majhni podpori s strani tistih, ki so zagovorniki na
               splošno ukrepov boja proti inflaciji, ne popušča pred zahtevami za to, da se plačna
               politika sprosti v smeri, ki bi inflacijo pognalo v spiralo. Morda je tukaj še
               največji izziv, tukaj se vodijo najtrša pogajanja, ker je treba upoštevati tudi
               socialno dimenzijo razvoja, vendar pa se je treba hkrati zavedati, da neka visoka,
               povprečna, linearna rast plač v državi predstavlja na koncu nevarnost tudi za tiste,
               ki bi dobili nekoliko večje dohodke, potem pa bi inflacija itak nižala njihovo realno
               vrednost. Vlada je imela tukaj nekoliko več podpore. Mislim, da bi bilo vsem lažje in
               da bi tudi to inflacijsko spiralo lažje krotili. Ne napovedujem pa, da bo Vlada lahko
               karkoli naredila na dveh ključnih segmentih, ki poganjata inflacijo, to sta cena
               nafte, ki se je povečala od 1. januarja do letos za 30% na svetovnih trgih, in cene
               hrane, ki so se v zadnjega pol leta povečale v povprečju skoraj za 70% na svetovnih
               trgih. Na te generatorje inflacije vlada nima vpliva in s tem bomo soočeni še v
               naslednjih mesecih.</p>
            </sp>
            <sp xml:id="SDZ4-Redna-39-2008-05-21.sp9">

               <speaker>PREDSEDNIK FRANCE CUKJATI:</speaker>

               <p>Hvala. Naslednji bo predsedniku Vlade postavil poslansko vprašanje gospod Zmago
               Jelinčič plemeniti. Izvolite.</p>
            </sp>
            <sp xml:id="SDZ4-Redna-39-2008-05-21.sp10">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Morda se vam bo zdelo vprašanje, gospod predsednik, da ni ravno
               za vas, ampak gre za vprašanje, na katerega mora odgovoriti Vlada Republike
               Slovenije, čeprav veliko mero teže in krivde nosi tudi Državni zbor, ki je tako na
               vrat na nos priznal samostojnost Kosova, ko ste vse stranke, razen Slovenske
               nacionalne stranke, glasovale za to. Gre za vprašanje Slovencev, ki so živeli na
               Kosovem. Ogromno slovenskih družin je bilo v Prištini, Kosovem polju, južni Kosovski
               Mitrovici in po ostalih delih te pokrajine. 99% teh družin, med 500 in 1000 ljudi,
               točnih podatkov še nimam, je bilo pregnanih s svojih domov. Domovi so bili požgani,
               ljudje so bili pretepeni in mnogi mladi Slovenci so bili odpeljani v Albanijo, kjer
               so jih razrezali in prodali kot rezervne dele v trgovini z organi. Imam kar nekaj
               podatkov, recimo, najbolj krut podatek je o 17 let staremu Ivanu Jeriču, ki so ga
               Albanci odpeljali, seveda ob pomoči UNMIK-a, UNPROFOR-ja in pa KFOR-ja, in so ga,
               starega 17 let učenca, iz drugega razreda srednje šole odpeljali in razrezali. Takih
               zadev je ogromno.</p>
               <p>Kaj bo naredila slovenska vlada na tem področju? Ali sploh ve slovenska vlada kaj o
               tem? Ali je slovenski vladi oziroma slovenski državi, vključno z Državnim zborom,
               sploh kaj do tega, da se zaščiti Slovence tudi drugje po svetu, ne samo tukaj v
               okolici in Argentini?</p>
               <p>Pričakujem, da se bo kaj storilo na tem področju. Jaz sem pripravljen podati vse
               podatke, ki jih imam. Podatkov ni malo. Podatki so grozljivi in upam, da ne bo več
               Državni zbor s tako srčnostjo sprejemal predstavnike parlamenta Kosova, kot so bili
               sprejeti pred nedavnim, ampak da jim bo postavil tudi kakšno vprašanje. In da ne bomo
               več poslušali vsakega namiga iz Združenih držav Amerike in Evropske unije, ampak da
               bomo razmišljali tudi o svojih ljudeh. Hvala lepa.</p>
            </sp>
            <sp xml:id="SDZ4-Redna-39-2008-05-21.sp11">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik.</p>
            </sp>
            <sp xml:id="SDZ4-Redna-39-2008-05-21.sp12">

               <speaker>JANEZ JANŠA:</speaker>

               <p>Hvala lepa. Čeprav se mi zdi, da je ta svoboda poslanskega vprašanja v tem primeru
               nekoliko, zelo, bom rekel, široko interpretirana, ker trditev, ki ste jo navedli, po
               mojem mnenju ne drži, saj uradnih podatkov o tem nimamo. Če bi se to dogajalo, kar
               pravite, dvomim, da bi to ostalo skrito očem javnosti. Sem tudi trdno prepričan, da
               mednarodne institucije, tako tiste, ki tam delajo, pod okriljem Združenih narodov,
               kot tiste, ki delajo tam po okriljem Evropske unije zagotovo niso storile tega, kar
               pravite. Tudi številke o katerih govorite prvič slišim. Po uradnih podatkih živi na
               Kosovu okoli 400 Slovencev. Nimamo podatka, da bi se komurkoli zgodilo kaj takšnega,
               kot ste tukaj navajali. Seveda bomo vse indice, ki jih imate in ki ste jih, kot
               pravite, pripravljeni izročiti, preverili. Se mi pa zdi vse skupaj zelo neverjetno.
            </p>
            </sp>
            <sp xml:id="SDZ4-Redna-39-2008-05-21.sp13">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite, gospod Jelinčič.</p>
            </sp>
            <sp xml:id="SDZ4-Redna-39-2008-05-21.sp14">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>No, zagotovo drži tisto, da Vlada nima podatka o tem, sploh pa nima pravih podatkov o
               tem. In mislim, da pravzaprav nima nobenih podatkov o tem in da Ministrstvo za
               zunanje zadeve je tukaj totalno zgrešilo svoj namen in vse ostalo. Carla Del Ponte je
               izdala knjigo "Lov", s podnaslovom "Jaz in vojni zločinci". Tam noter v veliki meri
               opisuje, kaj se je dogajalo in opisuje še kaj drugega. Dejstva so poznana v veliki
               meri, res pa je, da jih slovenska država ne pozna. In to je žalostno. Zanimivo je, da
               so ljudje iz tistih krajev poslali dopise s prošnjo, da bi objavili kaj od tega, tudi
               v nekatere slovenske časopise, recimo v Delo, pa v Delu niso hoteli objaviti tega -
               ne vem, zakaj. Verjetno zato, da ne bi kvarili lepe podobe ali kaj podobnega.</p>
               <p>Še enkrat, jaz upam, da bo Vlada naredila kaj na tem področju. Prosil bi tudi za
               pisni odgovor, da mi sporočite vsaj podatke, ki jih imate, čeprav mislim, da bo to v
               dveh vrsticah. Kajti, MZZ nima ničesar in jaz sem pa pripravljen predati tiste
               podatke, ki jih imam sam, dati kontaktne osebe, tako v Srbiji kot tistih morda dveh
               treh, ki so ostali na Kosovem, da se ta zadeva enkrat reši.</p>
               <p>Mislim pa, da nikakor ne smemo opravičevati raznih mednarodnih ustanov, kajti celo
               Carla Del Ponte jih je - iste ustanove, ki sem jih jaz omenil - obtožila tudi
               sodelovanja pri preprodaji človeških organov.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-21.sp15">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod predsednik, izvolite.</p>
            </sp>
            <sp xml:id="SDZ4-Redna-39-2008-05-21.sp16">

               <speaker>JANEZ JANŠA:</speaker>

               <p>Torej, po naših podatki v knjigi, ki jo omenjate, tega primera, ki ste ga navedli ni.
               In tudi nikjer drugje se ni pojavil. Tudi splošno vzdušje na Kosovu nikakor ni
               naklonjeno takšnemu ravnanju, o katerem govorite. Slovenci so tam dobro sprejeti,
               tako s strani večinskega naroda kot tudi s strani manjšin, tudi srbske. Slovenija ima
               v različnih organizacijah pod okriljem mednarodnih organizacij na Kosovu v zadnjih
               letih od 200 do 700 ljudi. Je močno prisotna tam. Večina teh pripadnikov Slovenske
               vojske, ki so v sestavi KFOR-ja, in te enote Slovenske vojske so v glavnem nastanjene
               na območjih, kjer ščitijo srbsko manjšino. In so pripadniki teh enot, lahko greste
               sami mednje in se v to prepričate, zelo dobro sprejeti iz obeh strani. Pravzaprav po
               teh podatkih, ki jih imamo, skoraj najbolje, tudi zaradi tega, ker se lažje
               sporazumevajo kot pripadniki teh sil iz nekaterih drugih držav. Tudi nasploh je
               vzdušje na Kosovu do Slovencev - in to ponavljam še enkrat - tako s strani večinskega
               naroda kot s strani manjšin pozitivno, kar seveda izključuje, da bi se dogajale
               stvari v nekem splošnem obsegu, v smislu tega, kar ste navajali.</p>
               <p>Morda je bil kje kakšen posamičen kriminalen primer; če imate konkretne podatke, bomo
               to preverili. Dvomim pa, da je to neka politika nekoga na Kosovu, usmerjena proti
               Slovencem, kjer se požigajo hiše, izganjajo družine in trguje s človeškimi organi. Z
               vsem spoštovanjem, gospod poslanec, ampak mislim, da ste tokrat malo pretiravali.</p>
            </sp>
            <sp xml:id="SDZ4-Redna-39-2008-05-21.sp17">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ4-Redna-39-2008-05-21.sp18">

               <speaker>ZMAGO JELINČIČ PLEMENITI:</speaker>

               <p>Hvala lepa. Glede na odgovor gospoda prvega ministra, še posebej zaradi tistega, da
               sem pretiraval, bi v skladu s Poslovnikom Državnega zbora predlagal, da o tem
               opravimo splošno razpravo. Namreč, opazil sem tudi pri nekaterih ministrih nasmeške
               in smejanje, ko sem govoril o teh tragičnih dogodkih. Treba je povedati, da Slovencev
               praktično ni več na Kosovu. Šlo je za etnično čiščenje in to etnično čiščenje se še v
               neki meri nadaljuje.</p>
               <p>Seveda ta primer ni poznam. Še marsikateri drugi primeri niso poznani, zaradi tega,
               ker je celo sedanji francoski zunanji minister Kouchner - v tistem času je bil on šef
               UNMIK-a - prepovedal kakršnokoli raziskavo v tej smeri. In vendar dejstva obstajajo
               in vendar so dokazi na določenih mestih! In mislim, da je skrajni čas, da se o tem v
               Sloveniji tudi pogovorimo, če že ne zaradi drugih narodnosti, vsaj zaradi naših
               ljudi. Če imamo tam skoraj 700 vojakov, to pomeni, da zelo dobro sodelujemo z
               lokalnim prebivalstvom. Seveda, sodelujemo, a ne z lokalnim prebivalstvom, sploh pa
               ne s tistim, ki je ogroženo, ampak sodelujemo z lokalnimi oblastmi, kar je nekaj
               drugega. In seveda smo tudi pod okriljem mednarodne skupnosti, kar je zopet nekaj
               drugega. Tudi v Afriki so se dogajali zločini, pri katerih so bili botri mednarodne
               organizacije, mirovne organizacije in podobno. Enako se je dogajalo na Kosovu. In ne
               smemo si zatiskati oči, zaradi tega, ker nam bo zgodovina očitala to. Odprimo zadeve
               in rešimo. Jaz sem povedal direkten primer. Lahko vam pripeljem starše, ki vam bodo
               povedali o teh stvareh. In ti starši ne živijo več v Prištini, ampak živijo v
               Beogradu, kamor so morali pobegniti, tako kot skoraj 99% Slovencev - kajti Kosovo
               hoče biti etnično čisto. Žal jih pri tem podpira Republika Slovenija in na žalost
               Državni zbor, razen Slovenske nacionalne stranke.</p>
               <p>Zato še enkrat prosim, da opravimo o tem javno razpravo. Hvala lepa.</p>
            </sp>
            <sp xml:id="SDZ4-Redna-39-2008-05-21.sp19">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca, gospoda Jelinčiča, da Državni zbor na naslednji seji
               opravi razpravo o odgovoru predsednika Vlade na njegovo poslansko vprašanje, bo
               Državni zbor odločil v okviru glasovanj v četrtek, 22. maja 2008.</p>
               <p>Naslednji bo poslansko vprašanje predsedniku Vlade postavil gospod Jožef Školč.
               Prosim.</p>
            </sp>
            <sp xml:id="SDZ4-Redna-39-2008-05-21.sp20">

               <speaker>JOŽEF ŠKOLČ:</speaker>

               <p>Hvala lepa. Gospod predsednik, danes ste že v odgovoru na prvo vprašanje poskušali z
               neprimernimi primerjavami zmanjšati težo podatkov o inflaciji. Kajti, če vzamemo
               podatke Umarja, potem je za lansko leto bila povprečna inflacija 3,6%, za letos se
               napoveduje 5,2%. To pomeni velik pritisk na socialno razslojevanje. Zato so analitiki
               IMB-ja prejšnji teden predlagali, da Vlada kot prvo od prednostnih nalog le poišče
               protiinflacijske ukrepe. Ti bi zmanjšali pritiske na rast cen in preprečili
               poslabšanje socialnega položaja prebivalcev v Sloveniji. Tudi sami ste rekli, da se
               Evropa sooča z novo realnostjo na socialnem položaju in da bo zato v ospredju
               slovenskega predsedovanja boj proti revščini in socialni izključenosti. Ampak ukrepi
               Vlade v zadnjem času so taki, da gredo v nasprotno smer. Davčna reforma je
               razbremenila najbogatejše. Poskrbeli ste za boljše prihodke politično nastavljenih
               prijateljev v podjetjih. Recimo, gospodu Križenovskemu ste omogočili na letni ravni
               10 tisoč, pa 25, v Telekomu 9282 dodatnih prihodkov itn., medtem ko za 800 tisoč
               davčnih zavezancev, za katere naj bi bila ta dohodninska reforma ugodna, pomeni to
               povečanje za 45 evrov. Ampak ob tem obstoji še majhna prevara. Ker ni več olajšav,
               mora marsikdo plačati dodatno, in ker ni več olajšav za stanovanja, so predvsem mladi
               na slabšem.</p>
               <p>Ali je to torej vaš prispevek k zmanjšanju teh socialnih razlik? Ali je to del te
               evropske politike, ki ustanavlja sklade? Zmanjšali ste tudi davek na kapitalske
               dobičke in spet profitirajo najbogatejši.</p>
               <p>Kaj boste naredili, da bodo vaše obljube meso postale in da ne boste eno govorili,
               delali pa drugo?</p>
            </sp>
            <sp xml:id="SDZ4-Redna-39-2008-05-21.sp21">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-39-2008-05-21.sp22">

               <speaker>JANEZ JANŠA:</speaker>

               <p>Hvala lepa za vprašanje. Najprej glede tega zadnjega naj rečem, da v tem mandatu
               oziroma po spremembi davčne zakonodaje proračun pobere bistveno bistveno več davka na
               dobiček kot pa v prejšnjem mandatu. Tako je bil ta ukrep v nasprotni smeri, kot ste
               dejali. Res pa je, da so v prejšnjem mandatu bila dolga leta, ko so bili kapitalski
               dobički neobdavčeni in proračun ni dobil od tega ničesar, saj smo se leta pogovarjali
               v tem Državnem zboru, ko so bile pozicije zamenjane. Zdaj pa se iz kapitalskih
               dobičkov v proračun nateče zelo veliko sredstev.</p>
               <p>Kar se tiče protiinflacijskih ukrepov, ki so na voljo Vladi, sem o vseh štirih
               govoril že prej in to nima smisla ponavljati. Kar se tiče socialnega razslojevanja in
               stopenj revščine v Sloveniji in v Evropski uniji, če je bila razprava v Državnem
               svetu, kjer so pristojni organi predstavili podatke - primerjava med Slovenijo in
               Evropo je tukaj v preglednici. Ne glede na to, da smo v Evropski uniji šele od leta
               2004, se Slovenija uvršča med države z najmanjšo razslojenostjo, kar ne pomeni, da je
               stanje idealno. Zelo pomembno je, da se izboljšuje, da se ne poslabšuje, kot ste vi
               rekli, in da Vlada tudi, ko gre za te posebne pritiske, kot je, recimo, inflacijski,
               na te pritiske odgovarja z ukrepi, ki omogočajo še posebej tistim, ki imajo nižje
               dohodke, da se s temi pritiski bistveno lažje soočajo. Tako je Vlada v tem mandatu,
               recimo, ko gre za upokojence, popravila krivico in uvedla usklajevanje pokojnin z
               bruto plačami; potem je uvedla varstveni dodatek, otroški dodatek se je povečal za
               8,4%, višja je splošna olajšava, povečali smo minimalno plačo in pripravljamo še
               nekatere ukrepe, v kolikor se bodo ti pritiski nadaljevali, tako kot smo obljubili na
               zadnji seji.</p>
               <p>Presežek, ki ga predlagamo v rebalansu proračuna za leto 2008, v nobenem segmentu ni
               dosežen na račun socialnih transferjev ali na račun ukrepov, s katerimi lahko
               zmanjšujemo to socialno razslojevanje, ampak je to presežek, ki je predlagan
               izključno na podlagi varčevanja, kjer so morali nekateri resorji bistveno poseči v
               svoje investicijske programe, največ ravno Ministrstvo za obrambo, in še nekateri, ki
               imajo večje investicije. Vendar pa nikoli nismo trdili, da ne obstaja morda še kakšen
               ukrep, ki bi ga lahko Vlada uporabila, če ga znate našteti oziroma predlagati, ga
               bomo pretehtali in z veseljem predlagali Državnemu zboru.</p>
            </sp>
            <sp xml:id="SDZ4-Redna-39-2008-05-21.sp23">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Školč.</p>
            </sp>
            <sp xml:id="SDZ4-Redna-39-2008-05-21.sp24">

               <speaker>JOŽEF ŠKOLČ:</speaker>

               <p>Kar se tiče tega zadnjega, imate predlog za spremembo dohodninske zakonodaje v delu,
               ko omogoča ponovno olajšavo za tiste mlade ljudi, ki kupujejo stanovanja. Ampak, jaz
               ne nasprotujem temu, da vi dobro poskušate poskrbeti za proračun, spraševal sem po
               tem, da omogočate, bom rekel, tudi posameznikom, da bolj bogatijo. To soočam z vašimi
               napovedmi, da boste skrbeli za manjše razslojevanje, v tem je poanta, zato ni
               potrebno tega preobračati. Ravno tako, bom rekel, podatki UMAR-ja pravijo, da se
               minimalna plača ne glede na ukrepe ni povečala, ampak da se je realno znižala za
               1,1%. To so podatki vaših služb. Ravno tako UMAR pravi, da se je dostopnost do
               socialnovarstvenih storitev, merjena z javno mrežo institucij in z obsegom kapacitet,
               je za razliko od prejšnjih let v letu 2006 ostala na istem, ni se izboljšala. Število
               odklonjenih prosilcev se je celo povečalo. To so podatki, gospod predsednik, ki vas
               demantirajo. Mi v teh nekaj minutah nikoli nimamo časa, da bi se soočili z vsem vašim
               propagandnim aparatom, ki ga imate, in da bi s podatki, ki jih sami producirate,
               povedali, da pač producirate laži, da je socialno stanje drugačno, da ukrepov za
               odpravo revščine ni; in ne nazadnje ste imeli včeraj nadstropje nižje posvet, kjer so
               govorili ljudje, ki se s tem soočajo ...<stage>/Opozorilni znak za konec razprave./</stage>...in
               postavljali podobna vprašanja, kot jih postavljam danes tukaj.</p>
               <p>Ali je to nova pravičnost, ki jo oznanjate?</p>
            </sp>
            <sp xml:id="SDZ4-Redna-39-2008-05-21.sp25">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-39-2008-05-21.sp26">

               <speaker>JANEZ JANŠA:</speaker>

               <p>Vprašanje socialne pravičnosti in socialne razslojenosti ni samo stvar prihodkov,
               bogastva, uspešnosti, gospodarske rasti, ampak je povsod tudi stvar distribucije ali
               pa redistribucije in to je tudi velik problem oziroma velik izziv, kjer ni idealnega
               sistema. Če pogledate to primerjavo, ki jo pred vami, vidite, da je Luksemburg, ki je
               po nacionalnem dohodku na prebivalca najmanj še enkrat bogatejši od Slovenije,
               socialno bolj razslojena država. Čeprav imajo na voljo dovolj sredstev, da bi to
               revščino že zdavnaj odpravili, nimajo vzpostavljenega nekega mehanizma, ki bi to tudi
               dejansko v praksi omogočil. Ker revščina ni samo vprašanje denarja, vprašanje
               materialnega statusa, je tudi vprašanje predvsem izobraževanja, znanja, ne nazadnje
               tudi kulture, socialne vključenosti, statusa in tako dalje. S tega vidika bi bil zelo
               vesel, če bi kdo kaj konkretnega predlagal. Predlagate evropski model - za Slovenijo
               ni več dovolj, ker je Slovenija nad evropskim povprečjem.</p>
               <p>Kar se tiče realnih podatkov pa je vedno tako. Vedno je možno nek posamični primer
               potegniti ven iz slike in na podlagi tega skušati ustvariti neko generalno resnico,
               vendar to ne drži. Ne morete trditi, da zato, ker je en avtobus potniškega prometa
               zamudil, celotni potniški promet ne funkcionira. Približno takšna je bila vaša
               trditev. Od leta 2000 do sedaj realne oziroma plače v Sloveniji realno rastejo. Se
               pravi, splošni standard se, če merimo po tem prihodku, povečuje. Res pa je, da je v
               tem času prihajalo do nepravilnost, res je, da če si je nekdo v 10 letih nabral 700
               ali milijardo evrov premoženja, da imajo drugi toliko manj. Res je, da do tega ni
               moglo priti na zakonit in na pošten način. Kar pa se tiče odgovornosti, za to pa se
               je treba malo širše vprašati.</p>
            </sp>
            <sp xml:id="SDZ4-Redna-39-2008-05-21.sp27">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog. Izvolite, gospod Školč.</p>
            </sp>
            <sp xml:id="SDZ4-Redna-39-2008-05-21.sp28">

               <speaker>JOŽEF ŠKOLČ:</speaker>

               <p>Hvala, gospod predsednik. Mislim, da je o tem treba v skladu s poslovnikom opraviti
               ustrezno razpravo. Sam nisem vlekel na dan nobenega konkretnega primera, ampak
               statistične podatke, gospod predsednik Vlade. Statistične podatke vladnega urada. V
               tem oziru se spet nekako neustrazno izmikate. Ne morete vseh odgovorov pokriti z
               današnjo tabelo.</p>
               <p>Če že hočete primer Luksemburga, potem je pri Luksemburgu vprašanje tudi, koliko je
               revščine in koliko je prikrite revščine. O tem pač govorimo. Ni samo vprašanje
               razslojenosti, ampak je vprašanje realne revščine. In to so bile tiste stvari, ki bi
               jih lahko včeraj, če vas res zanimajo, poslušal v dvorani pod nami. In dejstvo je
               tudi, da nima samo en posameznik nižje plače, kot bi hoteli s primerom o avtobusu
               povedati, ampak da je minimalna plača realno nižja. Po vaših podatkih...</p>
            </sp>
            <sp xml:id="SDZ4-Redna-39-2008-05-21.sp29">

               <speaker>PREDSEDNIK FRANCE CUKJATI:</speaker>

               <p>....gospod Školč imate proceduralni predlog? ....</p>
            </sp>
            <sp xml:id="SDZ4-Redna-39-2008-05-21.sp30">

               <speaker>JOŽEF ŠKOLČ:</speaker>

               <p>Seveda, gospod predsednik....</p>
            </sp>
            <sp xml:id="SDZ4-Redna-39-2008-05-21.sp31">

               <speaker>PREDSEDNIK FRANCE CUKJATI:</speaker>

               <p>... ali želite nadaljevati s polemiko?</p>
            </sp>
            <sp xml:id="SDZ4-Redna-39-2008-05-21.sp32">

               <speaker>JOŽEF ŠKOLČ:</speaker>

               <p>Gospod predsednik, vzdržite ste tega. Imam utemeljitev za to, da je pač potrebno o
               neustreznem odgovoru predsednika Vlade o tem, da ne pozna podatkov svojih uradov,
               razpravljati v tej dvorani. Jaz bi rad, da razpravljamo o njegovih odgovorih in o
               podatkih Umarja, ne o mojih nekih za lase privlečenih trditvah, kot bi rad javnosti
               predstavil predsednik Vlade. In prosim, da nas v tej diskusiji pač podprete. Ne bomo
               razpravljati tokrat o mojih trditvah, ampak o pomanjkljivem znanju predsednika Vlade
               in nepoznavanju podatkov Umarja. Hvala lepa.</p>
            </sp>
            <sp xml:id="SDZ4-Redna-39-2008-05-21.sp33">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Školča, da Državni zbor na naslednji seji opravi
               razpravo o odgovoru predsednika Vlade na njegova poslanska vprašanja, bo Državni zbor
               odločil v okviru glasovanj v četrtek, torej jutri, 22. maja.</p>
               <p>In zadnji bo poslansko vprašanje predsedniku Vlade postavil mag. Franc Žnidaršič.
               Prosim.</p>
            </sp>
            <sp xml:id="SDZ4-Redna-39-2008-05-21.sp34">

               <speaker>MAG. FRANC ŽNIDARŠIČ:</speaker>

               <p>Lepa hvala za besedo! Spoštovani predsednik Vlade, spoštovani ministrski zbor,
               kolegice in kolegi! Vlada Republike Slovenije je v svojem odklonilnem mnenju glede
               Zakona o spremembi Zakona o usklajevanju transferov posameznikom in gospodinjstvom
               navedla, da bi predlagala sprememba zakona pomenila razveljavitev enotnega modela
               usklajevanja in da bi se vsi transferi usklajevali z rastjo povprečnih bruto plač. V
               nadaljevanju Vlada pojasnjuje oboje argumentov in pri tem pozablja, da je s
               sprejetjem zakona v enoten način usklajevanja poenotila in pomešala socialne pravice
               iz naslova čiste solidarnosti in pravice iz zavarovanj, kar je za nas nesprejemljivo.
               Pri tem je zavestno zamolčala dejstvo, da je poenotenje v večini povzročilo
               poslabšanje njihovega položaja, s sprejetim Zakonom o varstvenem dodatku in Zakonom o
               družinskih prejemkih pa svoj enoten način usklajevanja že sama tudi porušila, ker
               pomeni, da je priznala in šla z zakonom, sprejetim jeseni 2006, v napačno smer.</p>
               <p>Kar zadeva usklajevanje pokojnin, s plačami tudi ne rastejo tako kot določa 150. člen
               zakona, pač pa bistveno počasneje, saj podatki kažejo, da so pokojnine v povprečju
               povprečnih plač v državi v zadnjih petnajstih letih padle za nekaj nad 20%. To je
               dokaz, da niti pokojnine niti socialni transferi ne morejo ogroziti javnih financ,
               saj se le del potrebnih sredstev pokriva iz proračuna, večina pa iz pokojninske in
               zdravstvene blagajne. Povedano drugače. Veljavni zakon dejansko pomeni zamrznitev, v
               primeru pričakovanega padanja inflacije pa celo večletno realno zmanjševanje
               transferjev, kar bi ob visokih podražitvah hrane za upravičence pomenilo ne samo
               socialno, pač pa tudi eksistenčno vprašanje. Naš zakon zato ponuja ureditev, po
               kateri bi usklajevali po enotnem sistemu, vendar tako, da bi v državi zagotovili ne
               samo vzdržnosti javnih financ, pač pa tudi socialno vzdržnost in uresničevanje
               pravic, ki so zapisane v posameznih zakonih iz naslova zavarovanj.</p>
               <p>Zaradi povedanega, vas, spoštovani predsednik Vlade, sprašujem: Ali ne bi kazalo
               spremeniti stališča Vlade do predlaganega zakona in ga vsaj v glavnih ciljih
               podpreti, kar bi šlo v kontekst pogosto omenjene blaginje in spremenjenih
               okoliščin?</p>
               <p>In drugič. Ali ni nekoliko cinizma v napovedanem proračunskem presežku, ki je nastal
               tudi na račun poslabšanja položaja večine tistih, ki so prejemniki socialnih
               transferjev in se otepajo z revščino? Znotraj tega je v letošnjem letu napovedan
               prihranek bil 25 milijonov evrov. Hvala lepa.</p>
            </sp>
            <sp xml:id="SDZ4-Redna-39-2008-05-21.sp35">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-39-2008-05-21.sp36">

               <speaker>JANEZ JANŠA:</speaker>

               <p>Hvala lepa. Najprej glede te zadnje trditve. Res je, da se pritisk na nekatere dele
               proračuna, kjer so sredstva za socialne transfere, v zadnjih letih nekoliko
               zmanjšuje. To pa predvsem zaradi tega, ker se je povečala zaposlenost. V Sloveniji se
               je v zadnjih letih ustvarilo na desettisoče novih delovnih mest, toliko več ljudi se
               je zaposlilo, toliko manj je brezposelnih, toliko več ljudi, ki so na novo zaposleni,
               plačujejo prispevke in toliko manj jih dobiva socialne transferje. Se pravi, splošna
               gospodarska in socialna slika, ki se je v Sloveniji izboljšala zaradi večje
               zaposlenosti in tudi zaradi realne rasti plač, je prispevala tudi k ustvarjanju
               večjih prilivov na eni strani, na drugi strani k zmanjšanju nekaterih odlivov. Kar pa
               ne pomeni, da so se transferji posameznikom zmanjšali. Nikjer se niso zmanjšali,
               povsod so se povečali ali pa so realno ostajali enaki, vse številke to kažejo. Delež
               sredstev, ki jih Slovenija porabi, recimo, za izplačilo pokojnin, od leta 2004 do
               leta 2008 znaša približno enako oziroma je ta delež približno enak, med 10 in 11%
               bruto domačega proizvoda - niha za nekaj desetink vsako leto, glede na to, kako se
               pač gibajo ostale makro številke. In glede na to, da se bruto domači proizvod
               skokovito povečuje, ker imamo visoko gospodarsko rast, delež, ki se ohranja na
               približno enaki ravni, kaže, da se povečujejo realno tudi pokojnine, pa tudi vsi
               ostali izdatki, ki so vezani na samo rast. Če pogledamo primerjavo, vidimo, da,
               recimo, eden takih pomembnih pokazateljev, ki se uporablja povsod, v vseh normalnih
               državah, vseh državah, kjer imajo tudi solidarnostne sisteme pokojninskega
               zavarovanja in zakonodajo, ki ščiti zaposlene, je primerjava med podatkom o minimalni
               plači in minimalni pokojnini za polno delovno dobo. Bližina teh številk je v
               Sloveniji zelo velika. Mislim, da smo država - ne poznam druge, morda je še kakšna
               država -, kjer sta ti dve številki tako blizu. Minimalna pokojnina za polno delovno
               dobo je v Sloveniji 403 evre, kdor dobi manj, dobi varstveni dodatek, tako da je to
               izravnano. Minimalna plača za poln delovni čas pa je 566 evrov bruto, neto okoli 400
               evrov, kar pomeni, da je v bistvu minimalna plača enaka, kot je minimalna pokojnina.
               Tako da je, kar se tega tiče, težko govoriti, da je kakšen sloj tu deprivilegiran. Še
               posebej ne moremo trditi, da se v Sloveniji pokojnina tretira kot sociala. Pokojnina
               je plačilo za minulo delo na podlagi vplačanih prispevkov in seveda tudi
               solidarnostnega sistema, kar pomeni, da se prispevki vplačujejo tudi sproti oziroma
               predvsem sproti. In ta razmerja je treba upoštevati. S porušitvijo tega razmerja, se
               pravi, z neko intervencijo samo v enem segmentu, ne bi dobili ničesar. Bi pač samo
               začeli nek proces, ki bi na koncu v situaciji, v kakršni smo, pognal naprej
               inflacijsko spiralo, ki bi na koncu največ vzela ravno tistim, ki imajo najmanjše
               dohodke.</p>
               <p>S tega vidika neki linearni ukrepi niso pravi, o tem se pogovarjamo že celo leto.
               Vlada je že pripravila nekatere ukrepe, s katerimi skuša pomagati tistim, ki so
               najbolj prizadeti, in bo pripravila še nekatere ukrepe v prihodnosti, če se bodo ti
               trendi nadaljevali. Vendar bodo to ukrepi, ki bodo natančni, ki bodo šli samo na
               tiste, ki so dejansko prizadeti, in ki ne bodo predstavljali nevarnosti za to, da to
               inflacijsko spiralo z lastnim prispevkom poganjamo v nebo.</p>
            </sp>
            <sp xml:id="SDZ4-Redna-39-2008-05-21.sp37">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev? Izvolite.</p>
            </sp>
            <sp xml:id="SDZ4-Redna-39-2008-05-21.sp38">

               <speaker>MAG. FRANC ŽNIDARŠIČ:</speaker>

               <p>Lepa hvala.</p>
               <p>Torej, nekatere vsebinske zadeve v vašem odgovoru so takšne, kot ste rekli, ampak vse
               pa ne držijo. V BDP-ju se stroški za pokojninske blagajne v zadnjih 4-ih letih
               zmanjšujejo hitreje kot prej, tako da skupni stroški za socialno varnost upokojencev
               padajo. Tudi po poročilu Računskega sodišča kaže, da Vlada v proračunu nima vgrajenih
               strateških mehanizmov za varstvo starejših, recimo, čeprav je bilo to v svojem
               programu bilo napovedano.</p>
               <p>Moram tudi povedati, da nisem dobil odgovora, kako je mogoče zamrzniti pravice iz
               posameznih zavarovanj. Denimo: iz pokojninskega zavarovanja, zdravstvenega
               zavarovanja, zavarovanja za primer brezposelnosti, kajti - v nasprotju z vašo
               trditvijo, prejemki oziroma transferi iz tega naslova lansko leto niso porasli niti
               za 1 cent, kar pomeni, da so se realno zmanjšali ob inflaciji, kakršna je bila.
               Realno zmanjšali! In na realno zmanjšanje ni mogoče pristati, zlasti ne ob vašem
               pojasnilu, da je v BDP-ju razlika nastala zaradi zaposlovanja. Ja, saj se vedno
               računa na dosežen skupni rezultat, odstotek, ki gre za posamezne stvari. In kadar je
               odstotek imenitnejši, takrat ne moremo poslabšati položaja tistih, ki se napajajo iz
               tega skupnega ustvarjenega premoženja. In tukaj vidim pomanjkljivost te rešitve in
               seveda težavo v tem smislu, da dolgoročno to ne vzdrži kritike. Kajti, če bi
               stagnirala oziroma padala inflacija naslednjih 5 let, 5 let ne bi dobili ti ljudje
               niti centa več, ker je poračun vezan na rast inflacije, ne pa na inflacijo, kakršna
               je. In to je nesprejemljivo, ker bi realno prihajali v vedno večje težave.</p>
               <p>In v tem smislu želim dopolnilni odgovor.</p>
               <p>Hvala.</p>
            </sp>
            <sp xml:id="SDZ4-Redna-39-2008-05-21.sp39">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod predsednik, izvolite.</p>
            </sp>
            <sp xml:id="SDZ4-Redna-39-2008-05-21.sp40">

               <speaker>JANEZ JANŠA:</speaker>

               <p>Hvala lepa.</p>
               <p>Tega zadnjega nisem razumel, kakšna je razlika med inflacijo in rastjo inflacije.
               Jasno je, da so poračuni vezani na rast, ne pa neko stanje. Saj, če bi bili vezani na
               neko trajno stanje ali pa na zamrznjeno stanje, potem poračunov ne bi bilo, ker ni
               gibanja. Morda sem narobe razumel.</p>
               <p>Zdaj, kar se tiče teh primerjav oziroma moje trditve, da je večja zaposlenost in
               izboljšana makroekonomska oziroma gospodarsko-socialna slika v Sloveniji prispevala
               na zmanjševanje pritiskov na nekatere socialne transfere, to velja za ključne
               transfere, tiste, ki so največji, in treba je tudi ločiti, kaj je socialni transfer
               in kaj je kakšna druga pravica.</p>
               <p>To, da se neke stvari ali nekega mehanizma ne da zamrzniti oziroma da se to ne bi
               smelo - tega ne vem. Če je temu tako, če bi bilo temu tako, potem takoj po volitvah
               leta 2001 s soglasjem DeSUS-a prejšnji parlament ne bi zamrznil usklajevanje pokojnin
               s plačami. Pa ste ga! In šele ta Vlada in ta parlament je v tem mandatu to popravil.
               Torej, očitno se to da. In jaz sem vesel, da smo to skupaj naredili. Ne vidim pa
               razlogov o tem, da nekaj, za kar smo se v koaliciji na začetku mandata soglasno
               zmenili, nekaj mesecev pred volitvami zdaj podiramo in zahtevamo stvari, ki niso
               realne.</p>
            </sp>
            <sp xml:id="SDZ4-Redna-39-2008-05-21.sp41">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite, gospod Žnidaršič.</p>
            </sp>
            <sp xml:id="SDZ4-Redna-39-2008-05-21.sp42">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod predsednik. Torej, glede na odgovor, ki ni natančen oziroma je
               pomanjkljiv v tem smislu, da tudi uresničen ni v celoti, predlagam, da se v skladu s
               poslovniškimi določili o tem v Državnem zboru opravi splošna razprava tudi zaradi
               tega, ker mi nismo uresničili leta 2005 v koalicijskem sporazumu predvidene spremembe
               Zakona o pokojninskem in invalidskem zavarovanju, tako kot tam piše; še več, z
               Zakonom o usklajevanju transferjev smo zamrznili na primer letni dodatek, za katerega
               smo tam napisali, da bo počasi rasel proti 75% tistega v javnem sektorju. Lani ni
               zrasel niti za 1 cent in letos bo zrasel manj, kot bi moral. To pomeni, da smo
               odstopili od dogovora.</p>
               <p>Kar zadeva zamrznitev pokojnin, usklajevanje pokojnin v letu 2000 z našim soglasjem,
               moram povedati, da ni šlo za zamrznitev, ampak da takratni način usklajevanja ni bil
               zamrznitev, je bilo pa nekaj slabše kot to, kar je sedaj. Mi smo popravili način
               usklajevanja, vendar ne dosledno, pokojnine se ne usklajujejo s plačami, pač pa so
               lansko leto na primer zaostale za 2% glede na neto plače in za 1,3% v primerjavi z
               bruto plačami. To pomeni, da koalicijskega dogovora mi nismo v celoti realizirali,
               smo pa popravili usklajevanje nekaj na boljše.</p>
               <p>Kar zadeva pravice iz zavarovanj, pa tudi nisem dobil odgovora. Namreč, ni mogoče
               sprejeti podmene, da lahko kdorkoli z nekim drugim zakonom poruši to, kar imajo
               ljudje pravico dobiti iz nekega zavarovanja. To je enako, kot če bi zavaroval kasko
               avto, v enem drugem zakonu bi pa pisalo, da je to že prav, da ima zavarovano, ampak
               dobil pa ne bo, ker smo mi o tem zamrznili in smo se odločili, da zamrznemo. Seveda
               je ta odločitev mogoča, ampak je napačna, vedno je mogoča takšna odločitev, ni pa
               dobra in zaradi tega je prav, da se o tem širše pogovorimo, da pridemo s še bolj
               natančnimi podatki na površje in da potem vidimo, kaj se da napraviti.</p>
               <p>Dolgoročno je treba stvari urediti na ta način, kot mi predlagamo. Kratkoročno je pa
               marsikaj mogoče, tudi, recimo, razmišljanje o draginjskem dodatku. Mi ne moremo biti
               proti takim rešitvam, podpiramo take rešitve, ampak na način, da bi to zadelo
               resnično tiste, ki so najbolj prizadeti, in seveda iz pravega naslova. Hvala lepa.
            </p>
            </sp>
            <sp xml:id="SDZ4-Redna-39-2008-05-21.sp43">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca, gospoda Žnidaršiča, da Državni zbor opravi razpravo o
               odgovoru predsednika Vlade na njegovo poslansko vprašanje, bo Državni zbor odločal
               jutri v okviru glasovanj.</p>
               <p>S tem zaključujem postavitev vprašanj predsedniku Vlade.</p>
               <p>Prehajamo na odgovore na poslanska vprašanja, postavljena na 38. seji zbora. Najprej
               bo minister za gospodarstvo, mag. Andrej Vizjak, odgovoril na vprašanja treh
               poslancev, in sicer: gospoda Dušana Kumra, dr. Pavla Gantarja in gospoda Ljuba
               Germiča. Najprej pa odgovor na vprašanje gospoda Dušana Kumra v zvezi z odprodajo
               državnega premoženja. Gospod minister, izvolite, imate besedo.</p>
            </sp>
            <sp xml:id="SDZ4-Redna-39-2008-05-21.sp44">

               <speaker>MAG. ANDREJ VIZJAK:</speaker>

               <p>Spoštovane poslanke in poslanci, lepo pozdravljeni tudi z moje strani! Prebral sem
               poslansko vprašanje poslanca Dušana Kumra, tudi magnetogram, ko ga je postavil na
               prejšnji seji, in iz teh splošnih vprašanj sem potem pravzaprav videl, da ga predvsem
               zanimajo okoliščine glede odprodaje deleža Holdinga Slovenskih elektrarn v Tovarni
               dušika Ruše.</p>
               <p>Vlada vodi postopke odprodaje državnih deležev v skladu z zakonom o javnih financah
               in v skladu z uredbo, ki podrobneje določa postopke prodaje. Gre za zelo
               transparenten in tudi zahteven postopek, v katerem se opredeli komisija, izvedejo se
               cenitve ter se hkrati tudi izvede javni način, bodisi poziv bodisi razpis, s čimer se
               pridobijo ustrezne ponudbe. Na koncu se s ponudnikom, po soglasju Vlade, sklene tudi
               pogodba. V pogodbi se opredelijo vse obveznosti, ki so že prej izhajale tudi iz
               razpisa oziroma iz predhodno objavljenih zahtev prodajalca do bodočega kupca. Tako je
               bilo tudi v tem primeru. Eden zelo pomembnih vzvodov zavarovanj je bila tudi
               ohranitev delovnih mest, je bila tudi zahteva do kupca glede nadaljevanja
               proizvodnje, posodabljanja proizvodnje, izpolnjevala okoljskih zahtev in podobno. In
               zato so bile zahtevane tudi garancije. V tem primeru je bil prodajalec v imenu
               države, pravzaprav Holding Slovenske elektrarne in teh garancij, ki še niso unovčene
               v primeru TDR Ruš, je približno 4,7 milijonov evrov. Iaj se je zgodilo s tem
               podjetjem? Žal, zaradi okoliščin, ki so na strani kupca, je prišlo do težav v
               podjetju, do prisilne poravnave, ki je bila sprožena na predbožični večer lanskega
               leta in ko je v skladu s prodajno pogodbo Holding Slovenske elektrarne tudi opravil
               revizijo je kazalo, da so možnosti ohranitve dejavnosti zelo zelo nizke in zato je
               tudi 7.4. sam TDR predlagal začetek stečajnega postopka. Seveda bo Holding kot
               prodajalec v tem primeru in sklenitelj prodajne pogodbe poskrbel predvsem za interese
               zaposlenih v tem primeru in zato tudi išče pravne možnosti in vzvode, kako unovčene
               bančne garancije nameniti tudi poplačilu teh terjatev. Hkrati pa tudi sam menim, da
               je gospodarska situacija in tudi nizko število brezposelnih ter povpraševanje
               nekaterih podjetij takšno, da se bodo posledice izgube delovnih mest kar najmanj
               poznale tudi pri delavcih samih, nekaj s prezaposlitvami, upam, da velika večina, in
               seveda nekaj tudi z ustreznimi poplačili oziroma odpravninami.</p>
               <p>Država, Holding Slovenske elektrarne v njenem imenu je pri tem postopku sledil in se
               zavzemal za cilje nadaljnjega razvoja in ohranitve delovnih mest in nadgradnje
               proizvodnje. To je bilo s strani kupca v prodajnem postopku tudi zelo jasno pokazano.
               Zaradi razlogov na njegovi strani do izvršitve tega ni prišlo. Kupec ni spoštoval
               določb prodajne pogodbe in tudi ni razvijal dejavnosti tako, kot se je zavezal in
               obljubil in nenazadnje tudi za kar je položil garancijo. Država bo v tem primeru
               ravnala kot dober gospodar in bo imela še poseben čut tudi do tistih, ki so v tem
               konkretnem primeru izgubili zaposlitev.</p>
            </sp>
            <sp xml:id="SDZ4-Redna-39-2008-05-21.sp45">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev odgovora? Izvolite, gospod Kumer.</p>
            </sp>
            <sp xml:id="SDZ4-Redna-39-2008-05-21.sp46">

               <speaker>DUŠAN KUMER:</speaker>

               <p>Hvala lepa za besedo. Spoštovane kolegice in kolegi.</p>
               <p>Moram priznati, da sem prav z zanimanjem poslušal, kaj mi bo danes minister
               odgovoril, kaj mi bo naložil v tem odgovoru. Pričakoval sem, da mi boste povedali,
               kako ali če sploh boste tudi kaj ukrenili proti lastniku in vsem tistim, ki so mu
               pomagali, da so podjetje pripeljali v stečaj. Tu seveda mislim na dejstvo, da mu je
               država, beri Vlada, beri Ministrstvo za gospodarstvo, prodalo za smešno nizko ceno
               200.000 evrov podjetje z zelo obvezujočo pogodbo. In to, kar ste prej rekli, ne drži.
               Vi, država, Vlada skupaj s Holdingom Slovenskih elektrarn je skupaj z lastnikom
               kršila podpisano pogodbo in vi skupaj z njimi ste krivi, da je podjetje šlo v stečaj.
               <stage>(Počakajte, boste potem imeli priložnost odgovarjati.)</stage> In kaj je danes, dve leti po
               tistem, v obvezujoči pogodbi? Mesec dni po podpisu je začel lastnik prodajati
               soglasje Holdinga Slovenskih elektrarn premoženje tega istega podjetja, in to obrate,
               za katere se je v pogodbi zavezal, da jih bo saniral, celo vrednostno so bile
               ocenjene. In to s soglasjem Holdinga oziroma države.</p>
               <p>Zato vas še enkrat sprašujem minister:</p>
               <p>Kaj boste ukrenili proti očitni zlorabi oškodovanja družbenega premoženja?</p>
               <p>Kaj boste ukrenili v zvezi s kršenjem podpisane pogodbe, kjer je sodelovalo tudi
               državni podjetje Holding Slovenskih elektrarn?</p>
               <p>Kaj boste storili proti funkcionarjem SDS, ki sedijo v tem holdingu in na vašem
               ministrstvu?</p>
               <p>Ali se ne čutite tudi vi odgovornega za te zlorabe, ki so se v tem primeru
               dogodile?</p>
            </sp>
            <sp xml:id="SDZ4-Redna-39-2008-05-21.sp47">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp48">

               <speaker>MAG. ANDREJ VIZJAK:</speaker>

               <p>Spoštovani gospod Kumer, sedite očitno v napačni dvorani. To ni sodišče. Vi ste tukaj
               obsodili celo kupico ljudi, da so zlorabili zadeve, da so odgovorni in pričakujete
               kazen. Zakaj je še niste naložili? Še kazen bi lahko naložili. Ne vem, enega bi
               ustrelili, tako kot ste v preteklosti znali početi. To je neodgovorno od vas.</p>
               <p>Še enkrat. V konkretnem primeru zavezuje relacijo med kupcem in prodajalcem prodajna
               pogodba. Niti enega elementa niste našteli, kjer bi bila ta prodajna pogodba kršena.
               Rekli ste, da je bila kršena. Seveda boste sedaj v nadaljevanju, ko boste zopet
               zlorabili Poslovnik in boste zahtevali razpravo, jaz ne bom več imel priložnosti
               odgovarjati na vaše stvari, jaz več ne bom imel priložnosti in boste tukaj zavajali
               javnost. Še enkrat, kar se tiče relacij med Holdingom, je za to zadolžena tudi tista
               oseba s strani Holdinga, ki je skrbnik pogodbe. Dodobra so in bodo v nadaljevanju
               proučili morebitne zlorabe s strani poslovodstva, vendar se morate zavedati, da je
               pri odprodaji nepotrebnega premoženja za nadaljevanje proizvodnje šlo tudi za
               sredstva, ki so bila vložena nazaj v plače zaposlenih, v tudi ne nazadnje določenega
               repromateriala, poplačilo stroškov, povezanih z delovanjem, na primer elektrike in
               podobnega. Ni res, da je kar nekdo nekaj prodajal in ta denar je izginil. To ni res,
               enostavno povedano. Če imate o tem dokaze, ste jih dolžni predstaviti tudi odgovornim
               osebam za to. Torej zavračam kakršnokoli po sedanjih ugotovitvah kršitev in zlorabo
               kupca. Je pa res, da se je neodgovorno, po mojih podatkih, obnašal do zaposlenih, do
               podjetja in podjetje pripeljal do situacije, v kakršni je. Zato bo država z
               garancijami, ki jih je imela kot zavarovanje za tak primer, ustrezno tudi sanirala
               nekatere probleme, ki so s tem tudi nastali.</p>
            </sp>
            <sp xml:id="SDZ4-Redna-39-2008-05-21.sp49">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite, gospod Kumer.</p>
            </sp>
            <sp xml:id="SDZ4-Redna-39-2008-05-21.sp50">

               <speaker>DUŠAN KUMER:</speaker>

               <p>Hvala lepa. V skladu s poslovnikom predlagam, da v Državnem zboru opravimo širšo
               razpravo o tem konkretnem primeru in odgovoru ministra, predvsem tudi, ker se nanaša
               še na nekatere druge. V obrazložitvi tega bom pa glede na vehemenco - minister očitno
               ne ve, da sedi v Državnem zboru, ne pa nekje na nekem mitingu - vam prebral razpisne
               pogoje in potem pogoje, ki so v pogodbi zapisani in ki so kršeni, da ne boste rekli,
               da govorim na pamet. Pogodbo in soglasje Holdinga Slovenskih elektrarn imam tu.</p>
               <p>Pogoji v razpisu so bili: da se pripeljejo novi programi, da se ne odpusti niti enega
               zaposlenega, da se izvede zastavljen razvojni program na dvanajstih projektih. Še
               enkrat, po mesecu in pol, ko je bil ta razpis in ko je bila pogodba podpisana, je
               začel odprodajati premoženje tega istega podjetja, in to na tistih programih, ki bi
               jih morali sanirati. Celotna pogodba je predvidevala obdržati celoten obseg
               proizvodnje, posodobitev z investicijami v posameznih segmentih, uvedbo dodatnih
               programov in neodpuščanje delavcev. V letu in pol niti ena od teh zadev ni
               uresničena! Danes, aprila, jaz vem, da ste bili v tujini, prejšnji teden so delavci
               dvigovali delovne knjižice in podjetje je šlo v stečaj! In to je počenjal ta lastnik
               v soglasju s Holdingom Slovenskih elektrarn, ki je državno podjetje, nad katerim
               bdite vi, minister. In vi zavajate slovensko javnost in nas tu v parlamentu in nas
               imate za bedake! Ampak vi ste meni enkrat že govorili o elektriki, da mešam jabolka
               in hruške...</p>
            </sp>
            <sp xml:id="SDZ4-Redna-39-2008-05-21.sp51">

               <speaker>PREDSEDNIK FRANCE CUKJATI:</speaker>

               <p>Gospod Kumer!</p>
            </sp>
            <sp xml:id="SDZ4-Redna-39-2008-05-21.sp52">

               <speaker>DUŠAN KUMER:</speaker>

               <p>In jaz vam danes povem, da vi pijete očitno vsak dan juice iz gozdnih sadežev.</p>
            </sp>
            <sp xml:id="SDZ4-Redna-39-2008-05-21.sp53">

               <speaker>PREDSEDNIK FRANCE CUKJATI:</speaker>

               <p>Gospod Kumer, prosim, ne nadaljujte z novimi očitki...</p>
            </sp>
            <sp xml:id="SDZ4-Redna-39-2008-05-21.sp54">

               <speaker>DUŠAN KUMER:</speaker>

               <p>Hvala lepa!</p>
            </sp>
            <sp xml:id="SDZ4-Redna-39-2008-05-21.sp55">

               <speaker>PREDSEDNIK FRANCE CUKJATI:</speaker>

               <p>....kajti minister nima več priložnosti odgovoriti na vaše nove očitke. Niti tega ne
               more reči, da vaše trditve ne držijo.</p>
               <p>O predlogu poslanca, gospoda Kumra, da Državni zbor na naslednji seji opravi razpravo
               o odgovoru ministra na njegovo poslansko vprašanje, bo Državni zbor odločal jutri v
               okviru glasovanj.</p>
               <p>Sedaj bo minister Andrej Vizjak odgovoril na poslansko vprašanje dr. Pavla Gantarja v
               zvezi z dodeljevanjem radijskih frekvenc. Prosim.</p>
            </sp>
            <sp xml:id="SDZ4-Redna-39-2008-05-21.sp56">

               <speaker>MAG. ANDREJ VIZJAK:</speaker>

               <p>Hvala lepa. Spoštovani poslanec! Agencija za pošto in elektronske komunikacije je pri
               podeljevanju radijskih frekvenc zavezana zakonu o elektronskih komunikacijah. V 36.
               členu tega zakona je določeno, da se lahko izda odločba o dodelitvi radijskih
               frekvenc skladno s splošnim aktom o načrtu uporabe radijskih frekvenc, in sicer v
               dveh različnih postopkih. Načeloma se odločba izda na podlagi zakona, ki ureja
               splošni upravni postopek, in plačilo za učinkovito uporabo radijskih frekvenc ni
               predvideno. Le izjemoma v primerih, ko tako določa zakon o elektronskih
               komunikacijah, pa je potrebno pred izdajo odločbe izvesti postopek javnega razpisa,
               odločbo o dodelitvi radijske frekvence se izda na podlagi javnega razpisa, kadar se v
               postopku pridobitve mnenj zainteresirane javnosti ugotovi, da se učinkovita uporaba
               radijskih frekvenc lahko zagotovi le z omejitvijo števila izdanih odločb o dodelitvi
               radijskih frekvenc. Kadar APEK ugotovi, da je interesa več, kot je možnih odločb,
               takrat lahko izbere tiste in na podlagi javnega razpisa in ko se prijavijo, izbere
               tiste, ki najbolje ustrezajo razpisnim pogojem, recimo temu tako, ki tudi ponudijo
               pri tem tudi najvišje plačilo.</p>
               <p>V konkretnem primeru, to se pravi v primeru, za katerega sprašujete, je APEK na
               podlagi prvega odstavka ocenil, da zna biti več interesa in je v Uradnem listu
               objavil javni poziv za pridobitev mnenj zainteresirane javnosti glede dodelitve
               predmetne radijske frekvence. Po informacijah APEK-a, pa je bila opravljena tudi
               dodatna objava na spletnih straneh APEK-a v relevantnem času, česar pa zaradi
               kasnejše umaknitve ni mogoče več z gotovostjo trditi, na kar so leteli tudi javni
               očitki tistih, ki so se odzvali na ta ukrep APEK-a. APEK tudi zatrjuje, da je
               predmetni postopek v celoti izveden v skladu z zakonom o elektronskih komunikacijah.
               Na podlagi tega javno objavljenega poziva v Uradnem listu, gotovo so o tem jasna
               dokazila, in po podatkih APEK-a tudi na spletnih straneh, je ugotovljeno, da se je
               odzvala in izrazila interes le ena družba, samo ena gospodarska družba, zato je bil
               APEK tudi zavezan ravnati v skladu s četrtim odstavkom 38. člena Zakona o
               elektronskih komunikacijah in navedeni družbi je bila izdana odločba o dodelitvi
               proste radijske frekvence na podlagi določb zakona, ki ureja splošni upravni
               postopek.</p>
            </sp>
            <sp xml:id="SDZ4-Redna-39-2008-05-21.sp57">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Gantar.</p>
            </sp>
            <sp xml:id="SDZ4-Redna-39-2008-05-21.sp58">

               <speaker>DR. PAVEL GANTAR:</speaker>

               <p>Glejte, gospod predsednik, spoštovani gospod minister. Jaz nisem posebej zadovoljen s
               tem odgovorom. Prav gotovo mi ni treba brati določil zakona o elektronskih
               komunikacijah, verjemite mi, da ga dobro poznam. Ko se pojavi ponudnik za uporabo
               radijske frekvence, mora APEK z javnim pozivom ugotoviti, ali poleg tega ponudnika
               obstaja še kakšen drug ponudnik, in na osnovi tega potem lahko po postopkih
               predvideno odloči. To je APEK storil na zelo nenavaden način. V Uradnem listu je
               sicer objavil ta poziv, in sicer 21.12., pred božičem, to je Uradni list številka
               118., in trdi, da je to objavil tudi na spletni strani, kar je običajno, ne dodatno,
               običajno mora to tudi objaviti na spletni strani, trdi, da je objavil tudi na spletni
               strani. Na spletni strani APEK-a takrat, ko sem pisal to vprašanje, so bili
               objavljeni še trije ali dva drugi pozivi, ki so bili takrat istočasno objavljeni,
               tega pa ni bilo. Torej lahko utemeljeno sklepamo, ne glede na to, kar trdi APEK, da
               poziva na spletni strani dejansko ni objavil. To je prva stvar. Ampak okoli tega je
               prav gotovo dejstvo, da je objavil to zadevo tako ali drugače pomanjkljivo v času, ko
               je bilo pričakovati, da ne bo kakšne velike pozornosti pri drugih potencialnih
               operaterjih.</p>
               <p>Tisto, kar vas pa dejansko sprašujem, pa je: Ali se je ponudnik, ta, ki se je
               vendarle prijavil, izjasnil v zvezi s plačilom?</p>
               <p>Ta poziv mora vsebovati tudi izjasnitev v zvezi s plačilom. Ali se je izjasnil, ali
               je rekel, da je pripravljen plačati toliko ali toliko ali nič.</p>
               <p>In bi zaprosil tudi za mnenje: Zakaj je APEK opustil to obveznost, da se vendarle to
               plačilo izplača? Hvala lepa.</p>
            </sp>
            <sp xml:id="SDZ4-Redna-39-2008-05-21.sp59">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-39-2008-05-21.sp60">

               <speaker>MAG. ANDREJ VIZJAK:</speaker>

               <p>Še enkrat. Poskušal sem na podlagi citiranja členov zakona obrazložiti, zakaj APEK v
               primeru izraženega interesa samo enega pravzaprav tudi nima zakonske podlage terjati
               plačila. Gre za upoštevanje splošnega upravnega postopka zakonodaje in izdaje odločbe
               na podlagi upoštevanja postopkovnih določil ZUP-a, ki pa plačila za učinkovito
               uporabo frekvenc ne predvideva. Še enkrat, če je več interesa, kot je ponudbe, se
               izvede javni razpis in se dodeli tistim, ki so pod najugodnejšimi pogoji pripravljeni
               prevzeti oziroma dobiti te radijske frekvence. Če pa tega interesa ni ugotovljenega,
               pa zakonodaja ne predvideva, da bi tistemu, samo enemu, ki se mu bo podelila
               frekvenca oziroma dala ta odločba, da se še od tistega terja plačilo. Po podatkih, ki
               mi jih je posredoval APEK, ni imel pravne podlage, da bi od tega enega edinega
               interesenta terjal tudi plačilo.</p>
            </sp>
            <sp xml:id="SDZ4-Redna-39-2008-05-21.sp61">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ4-Redna-39-2008-05-21.sp62">

               <speaker>DR. PAVEL GANTAR:</speaker>

               <p>Predsednik, poglejte, v skladu s poslovniškim določilom dejansko predlagam, da
               Državni zbor na naslednji seji opravi razpravo o neustreznemu odgovoru ministra. Jaz
               se ne spuščam in ne govorim o zakonodaji, to poznamo dobro. Postavil sem konkretno
               kratko vprašanje. Ta razprava bo čez en mesec lahko zelo kratka: Ali se je ponudnik
               izjasnil o plačilu? To je moral storiti, ker je to v pogojih te ponudbe. Zakon ne
               predvideva plačila, ampak ga tudi ne preprečuje. Cela vrsta strokovnjakov sodi, da je
               kakšno plačilo, lahko tudi manjše, pogoj za to, da bo s to frekvenco tudi nekaj
               storil. Navsezadnje so šle tudi, če sem razumel, tožbe na sodišča v Sloveniji,
               pritožbe in celo pritožbe na Evropsko komisijo.</p>
               <p>Zato predlagam, da ne o pravni regulaciji, to poznamo dobro, ampak o konkretnem
               odgovoru oziroma neodgovoru opravimo razpravo na naslednji seji Državnega zbora.
               Hvala lepa.</p>
            </sp>
            <sp xml:id="SDZ4-Redna-39-2008-05-21.sp63">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Gantarja, da Državni zbor na naslednji seji opravi
               razpravo o odgovoru ministra na njegovo poslansko vprašanje, bo Državni zbor odločil
               v okviru jutrišnjih glasovanj.</p>
               <p>Sedaj bo gospod minister odgovoril na poslansko vprašanje gospoda Ljuba Germiča v
               zvezi z učinki prodaje delnic v državnih podjetjih. Prosim.</p>
            </sp>
            <sp xml:id="SDZ4-Redna-39-2008-05-21.sp64">

               <speaker>MAG. ANDREJ VIZJAK:</speaker>

               <p>Seveda je iz vprašanja mogoče razumeti, da se nanaša na Slovensko industrija jekla.
               Če se motim, mi bo poslanec v nadaljevanju lahko to tudi pojasnil.</p>
               <p>Če je temu tako, potem bi lahko govorili, da je s prodajo 55,35 delnic Slovenske
               industrije jekla, so bili doseženi naslednji cilji. Prvi cilj je, da se razširi
               prodajni trg Slovenske industrije jekla na evropski trg. Z vertikalno povezavo
               Slovenske industrije jekla z ruskim kupcem oziroma skupina OAO Koks, je omogočena
               ohranitev vseh poslovnih funkcij in tudi izboljšanje njihove konkurenčnosti pri
               proizvodnji jekla, saj gre za vertikalno povezavo med dobavitelji surovin,
               proizvodnjo in tržiščem. Novi lastnik izkazuje visoko boniteto. Visoka boniteta pa je
               tudi dodatna garancija za doseganje zastavljenih ciljev. Slovenska industrija jekla
               je s tem zagotovila oziroma je zagotovljeno tudi izpolnjevanje dolgoročnih
               zastavljenih ciljev, dodatna vlaganja v opremo v višini približno 250 milijonov evrov
               do leta 2010. Samo v letu 2008 bo vloženih skoraj 110 milijonov evrov, ohranitev
               delovnih mest, z vstopom novega lastnika se je dejansko povečalo število zaposlenih.
               Navajamo podatke, 1.1. 2007 je skupina SIJ zaposlovala 3077 zaposlenih, 1.1.2008 -
               3227, se pravi 150 več. Do konca leta je predvideno cca. 3300 zaposlenih. Te številke
               pomenijo oziroma govorijo več kot komentar. Zelo pomembno je, da je novi kupec
               sprejel tudi širšo odgovornost do slovenskega družbenega in ekonomskega okolja.
               Nenazadnje se to odraža v sponzorstvu do nekaterih športnih aktivnostih, zlasti v
               tistem delu Slovenije. Višina kupnine je v tem primeru izpolnjevala tudi zgornjo mejo
               cenitvenega poročila. Malim delničarjem je bil pri tem omogočen izstop po enaki ceni,
               kljub temu da ruski kupec ni bil zavezan podati prevzemne ponudbe po takrat veljavni
               zakonodaji.</p>
               <p>Ocenjujemo da je ta odprodaja delnic bila uspešna, da so zadoščeni cilji, nekateri
               celo preseženi, da je s tem, ne samo na nek kratek rok, temveč predvsem na dolgi rok
               zagotovljena tudi prihodnost in razvojna naravnanost podjetij, jedrnih družb in pa
               tudi ostalih v okviru Slovenske industrije jekla.</p>
            </sp>
            <sp xml:id="SDZ4-Redna-39-2008-05-21.sp65">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev? Izvolite.</p>
            </sp>
            <sp xml:id="SDZ4-Redna-39-2008-05-21.sp66">

               <speaker>LJUBO GERMIČ:</speaker>

               <p>Hvala lepa, gospod predsednik. Gospod minister, kolegice in kolegi!</p>
               <p>Jaz razumem, gospod minister, da seveda ne želite odgovarjati na vprašanje, ki sem
               vam ga postavil. Glede na to, da ste kolegu Kumru jasno povedali, da ste pogledali
               magnetogram, to pomeni, da niste želeli natančno pogledati magnetograma mojega
               vprašanja. Zavestno se izmikate odgovoru, ki ga pričakujem že od lanskega novembra,
               ko vam postavljam pisna vprašanja, in mi danes odgovarjate popolnoma ironično v
               odnosu do ljudi, ki so izgubili delovna mesta v TDR Metalurgiji v Rušah. Če bi
               pogledali magnetogram, gospod minister, in od vas se pravzaprav pričakuje, da
               pogledate vsebino vprašanja tudi iz magnetograma, zato sem ga postavil na prejšnji
               seji Državnega zbora in prosil, da mi naj danes ustno odgovorite. Seveda pa že iz
               prejšnjega odgovora sledi, da vam odgovori na temo TDR Metalurgija niso povšeči. Kako
               razložiti, da ste ravnali kot dober gospodar, če ne želite javnosti povedati, kakšna
               je bila cenitev tega podjetja?!</p>
               <p>Dvakrat vas to sprašujem. Ko vas sprašujem, da je bila boniteta kupca, kateremu
               prodati to premoženje, mi govorite da je bila boniteta ocenjena v finančnem
               poslovanju leta 2005. Ko vas opozorim, da je bilo prejšnje poslovanje slabo, rečete,
               da to ni edini kriterij.</p>
               <p>Ko vas vprašam, kako je možno za tako malo kupnino prodajati posamezne dele podjetja
               v okviru novega lastnika, rečete, da vam ni znano. In danes upate povedati slovenski
               javnosti, da so ti odgovori pravzaprav odraz ravnanja države kot dobrega
               gospodarja.</p>
               <p>In gospod minister, pričakujem da mi odgovorite na moje vprašanje, ki sem vam ga
               postavil. Gre za vprašanje prodaje delnic državnih podjetij in TDR Metalurgija, ki je
               bila v večinski lasti HSE-ja, ki je v 100% lasti države seveda si zasluži te
               odgovore.</p>
               <p>Jaz bi želel jasno povedati, da z odgovorom, s katerim ste mi postregli, nisem
               zadovoljen in upam, da mi boste zdaj v nadaljevanju odgovorili na vprašanja, ki sem
               vam jih postavil. Hvala lepa.</p>
            </sp>
            <sp xml:id="SDZ4-Redna-39-2008-05-21.sp67">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod minister.</p>
            </sp>
            <sp xml:id="SDZ4-Redna-39-2008-05-21.sp68">

               <speaker>MAG. ANDREJ VIZJAK:</speaker>

               <p>Prebral bom. Vi ste vprašali: "Kako ocenjujete učinke strategije in prodaje delnic
               države v podjetjih v državni lasti in na področju metalurgije, glede na zagotavljanje
               delovnih mest, poplačilo malih delničarjev?" Res je, spoštovani, to je vaše vprašanje
               in jaz odgovarjam na vaše vprašanje in sem se navezal na največje podjetje, ki je iz
               te branže. In če ste vi imeli v mislih TDR Ruše, bom z veseljem, glede na to, da sem
               že podal odgovor, podal odgovor tudi na to vprašanje.</p>
               <p>Kar se tiče Tovarne dušika Ruše je več kot jasno, da je bila to ena izmed bolečih ali
               pa bi rekel, težavnejših naložb Holdinga Slovenske elektrarne. Holding Slovenske
               elektrarne je skoraj od svoje ustanovitve leta 2000 iskal primernega strateškega
               partnerja za nadaljevanje proizvodnje oziroma za odprodajo in za nek nadaljnji razvoj
               te družbe. To je bil dolgotrajen proces. In na podlagi več propadlih izbiranj se je
               končno pojavil kupec, ki je jamčil, tudi z garancijami na koncu, da bo nadgradil
               razvojne projekte, programe in bo razvil to podjetje naprej. Ker seveda nismo naivni
               in seveda vsako stvar na besedo ne verjamemo, smo zato tudi terjali ustrezne
               garancije. Teh garancij je bilo kar nekaj. Jaz sem povedal, da je neunovčenih še
               približno 4,7 milijona evrov. Bilo jih je pa več. In ko je očitno, da novi kupec ni
               bil v stanju izpolniti pogojev iz prodaje, to se pravi, ni bil sposoben zagotoviti
               ohranitve delovnih mest do konca prihodnjega leta, ni bil sposoben vlagati v
               posodobitve, in je zabredel v težave. Zakaj je zabredel v težave, je vrsta tako
               objektivnih kot subjektivnih razlogov, na katere država, žal, nima vpliva. Bili so
               pritiski, da se mu sproščajo garancije, češ, da bo imel denar za poplačilo nekaterih
               terjatev tudi do državnih podjetij, tudi v krogu tega parlamenta. Želim poudariti, da
               je kupec zašel v težave, zato je bil sprožen tudi postopek prisilne poravnave ....
               <stage>/Opozorilni znak za konec razprave./</stage> in kasneje stečaj. Tako Holding Slovenske
               elektrarne kot ministrstvo in ostala ministrstva v Vladi bomo v tem primeru ravnali
               pod ...<stage>/Izključen mikrofon./</stage></p>
            </sp>
            <sp xml:id="SDZ4-Redna-39-2008-05-21.sp69">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ4-Redna-39-2008-05-21.sp70">

               <speaker>LJUBO GERMIČ:</speaker>

               <p>Hvala lepa, gospod predsednik. Gospod minister, hvala za odgovor. Seveda se z njim ne
               morem strinjati in bi želel, da skladno s Poslovnikom opravimo razpravo o vašem
               odgovoru.</p>
               <p>Kaj nas zanima? Gospod minister v tej razpravi bi želel, da jasno postrežete z
               dokumentom cenitve tega podjetja. Kaj je bilo vrednostno ocenjeno v višini 229.000
               evrov, zato da so bili posamezni deli zelo hitro prodani v milijonskih vrednostih
               evrov in kje je danes ta denar? Obstajajo podatki, da je prihajalo do prelivanja tega
               denarja med posameznimi družbami istega lastnika.</p>
               <p>Drugič. Hočemo, da jasno poveste, zakaj ste dovolili prodajo po delih, čeprav sami v
               odgovoru navajate, da po delih prodaja ni prišla v poštev, zato ker bi producirala
               stečaj. Zelo hitro je Holding Slovenskih elektrarn dal soglasje za prodajo po delih.
               In danes smo v stečaju, za katerega vi govorite, da ravno prodaja po delih naj ne bi
               bila razlog za stečaj. Totalno nasprotno, glede na vaše odgovore. To pa vse piše v
               vprašanju, gospod minister, ki bi ga lahko videli, če bi želeli to prebrati. Razumem
               pa, da tega niste želeli prebrati. In zato, da boste pa lahko odgovorili na ta
               vprašanja, sem prepričan, da boste tudi podprli to splošno razpravo.</p>
               <p>Nadalje me zelo zanima naslednje. Ko govorite o tem, da bo izguba delovnih mest v
               našem okolju zelo hitro premagana. Z vami se seveda ne morem strinjati, glede na to,
               da poznam okolje, v katerem živim, in glede na to, da poznam izobrazbeno strukturo
               ljudi, ki so sedaj izgubili delo. Ta delovna mesta ne rastejo kot gobe po dežju.</p>
               <p>Seveda bi pa bilo treba zelo jasno odgovoriti tudi v okviru razprave o vašem
               odgovoru, ali tu le ne gre za malo širše povezave. Kako razumeti to politično
               navezavo SDS, vas kot ministra, direktorja Holdinga in predstavnika v nadzornem
               odboru TDR Metalurgija, pred prodajo, ki je bil predsednik SDS regije. In je v našem
               okolju zelo velikokrat poudarjal, kako je treba podpreti to prodajo in kako uspešna
               je ta prodaja. Danes smo priče popolnoma drugačnemu dogodku.</p>
            </sp>
            <sp xml:id="SDZ4-Redna-39-2008-05-21.sp71">

               <speaker>PREDSEDNIK FRANCE CUKJATI:</speaker>

               <p>Gospod Germič, zopet padate v skušnjavo, da postavljate nove očitke, na katere
               minister ne more več odgovarjati.</p>
            </sp>
            <sp xml:id="SDZ4-Redna-39-2008-05-21.sp72">

               <speaker>LJUBO GERMIČ:</speaker>

               <p>Gospod predsednik, teče mi čas. Utemeljujem, zakaj nisem zadovoljen z odgovorom in
               zakaj predlagam skladno s Poslovnikom...</p>
            </sp>
            <sp xml:id="SDZ4-Redna-39-2008-05-21.sp73">

               <speaker>PREDSEDNIK FRANCE CUKJATI:</speaker>

               <p>Ne postavljati novih očitkov, na katere minister ne more več odgovarjati.</p>
            </sp>
            <sp xml:id="SDZ4-Redna-39-2008-05-21.sp74">

               <speaker>LJUBO GERMIČ:</speaker>

               <p>Gospod minister noče odgovarjati na konkretna vprašanja, ne na prvo pisno ne na drugo
               pisno vprašanje in niti ne na vprašanje, ki sem ga ustno postavil. In niti ni želel
               prebrati magnetograma. Zato, žal, moram ponavljati vprašanja, ki sem jih že
               postavil.</p>
               <p>In zato predlagam, da Državni zbor, v izogib kakršnimkoli špekulacijam, kakršnimkoli
               dvoumnostim v okolju, v katerem živimo, in v potrditev tega, kar vi danes govorite,
               gospod minister, da je država ravnala kot dober gospodar, da opravimo razpravo o tem
               vašem odgovoru in da boste lahko demantirali vse to, kar danes kot dvom tu
               izpostavljam. Hvala lepa.</p>
            </sp>
            <sp xml:id="SDZ4-Redna-39-2008-05-21.sp75">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Germiča, da Državni zbor na naslednji seji opravi
               razpravo o odgovoru ministra na njegovo poslansko vprašanje, bo Državni zbor odločal
               jutri v okviru glasovanj.</p>
               <p>Sedaj bo minister za kmetijstvo, gozdarstvo in prehrano gospod Iztok Jarc odgovoril
               na vprašanje gospoda Sama Bevka v zvezi z lastninskimi razmerji pri
               kulturnozgodovinskih spomenikih. Ima pa na voljo tri minute, kajti dve minuti sta
               bili porabljeni že na prejšnji seji s strani drugega ministra za odgovor na to
               vprašanje. Gospod Iztok Jarc, izvolite.</p>
            </sp>
            <sp xml:id="SDZ4-Redna-39-2008-05-21.sp76">

               <speaker>IZTOK JARC:</speaker>

               <p>Hvala, predsednik. Glede tega dopolnilnega odgovora. Razumem, da se nanaša na
               kmetijska zemljišča in gozdove, ki so v upravljanju sklada in na njih stojijo
               neodmerjeni objekti, ki imajo kulturni oziroma zgodovinski pomen. Veste, da je sklad
               omenjena zemljišča dobil v času lastninskega preoblikovanja s strani
               gozdnogospodarskih podjetij. Po mnenju sklada so bila ta podjetja posebej opozorjena,
               da predhodno uskladijo zemljiškoknjižno stanje z dejanskim stanjem v naravi. Predvsem
               primeri, ko so na zemljiščih obstajali geodetsko neodmerjeni objekti oziroma so se
               dogodili primeri, da so bili prenosi opravljeni brez geodetskih odmer po stanju v
               zemljiški knjigi. Sklad navaja, da gre to za konkreten primer, ki ga osebno ne
               poznam. Verjetno ga vi dobro poznate. V glavnem pa sklad pravi naslednje, in jaz se s
               tem strinjam: "Menimo, da je prav, da se opravijo geodetske odmere objektov in
               pripadajočih funkcionalnih zemljišč posameznemu objektu, ko gre za te primere.
               Kasneje pa se te novonastale parcele na podlagi sklepa Vlade Republike Slovenije
               prenesejo iz sklada na pristojno institucijo." Verjetno v tem primeru Ministrstvo za
               kulturo ali koga drugega.</p>
               <p>Sama koncesija zemljišč oziroma gozdov v teh primerih ni problem, ker so predmet
               koncesije zgolj zemljišča oziroma gozdovi, ne pa tudi objekti. Glede na navedeno
               predlagajo, pravim, jaz ne vem, kateri konkreten primer tukaj je v mislih, da se
               pristojna institucija obrne na sklad, ki je pripravljen pri tej zadevi sodelovati in
               opraviti potrebne postopke, da se dejansko to upravljanje s temi objekti, če imajo
               takšen pomen, dejansko tudi prenese pristojnim institucijam. Hvala.</p>
            </sp>
            <sp xml:id="SDZ4-Redna-39-2008-05-21.sp77">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora gospod Bevk? Izvolite.</p>
            </sp>
            <sp xml:id="SDZ4-Redna-39-2008-05-21.sp78">

               <speaker>SAMO BEVK:</speaker>

               <p>Hvala lepa za besedo, gospod predsednik. Spoštovani zbor! Gospodu ministru Jarcu se
               zahvaljujem za njegov odgovor. Mislim, da bi lahko po tej poti tudi šli. V bistvu pa
               sem spraševal za konkretne kulturnozgodovinske spomenike in naravne znamenitosti, ki
               naj bi bile prihodnje leto vpisane na seznam svetovne dediščine pri Unescu, to je
               dediščine živega srebra, ki je vezana na to bogato tehniško in naravoslovno zgodovino
               našega območja. Gre za štiri klavže in Divje jezero. Ne gre pa samo za to, da se
               naredi odmera teh kulturnozgodovinskih spomenikov in vplivnega območja, ožjega,
               temveč tudi zato, da se tem novim bodočim upravljavcev zagotovijo tudi sredstva za
               vzdrževanje in upravljanje teh spomenikov. Sedaj so bili ti spomeniki, pa ne samo ti
               spomeniki, tudi drugi podobni objekti drugod po Sloveniji v upravljanju Sklada
               kmetijskih zemljišč in gozdov, ki so bili potem s koncesijami preneseni skupaj s
               parcelami, kjer so pretežno gozdovi, na gozdna gospodarstva. V tem konkretnem primeru
               na soško gozdno gospodarstvo. Soško gozdno gospodarstvo je v bistvu gospodarilo samo
               z gozdovi, s temi kulturnozgodovinskimi spomeniki in naravnimi znamenitostmi pa ni
               upravljal nihče, ne Sklad kmetijskih zemljišč in gozdov, ne soško gozdno
               gospodarstvo, ne kulturno ministrstvo, ne okoljsko ministrstvo, ampak je bila to v
               bistvu dobra volja lokalne skupnosti. Zato mislim, ...<stage>/Opozorilni znak za konec
               razprave./</stage>... da je treba za vzdrževanje teh spomenikov, teh, ki bodo to skrb
               prevzeli, zagotoviti tudi določena finančna sredstva. V tem smislu vas, gospod
               minister, dodatno sprašujem za pojasnilo.</p>
            </sp>
            <sp xml:id="SDZ4-Redna-39-2008-05-21.sp79">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-39-2008-05-21.sp80">

               <speaker>IZTOK JARC:</speaker>

               <p>Kot sem omenil, je sklad nedvomno predvsem upravljavec zemljišč in gozdov in je to
               njegova prvenstvena naloga. Z aktivnostmi, kot se jih vi omenili, se v bistvu ne
               ukvarja, niti niso sestavni del teh pogodb, s katerimi so ta zemljišča oziroma
               gozdovi prenešeni v različne zakupne ali kakršnekoli druge pogodbe. Verjetno je to
               medresorsko vprašanje. Jaz vam lahko obljubim samo to, da bom govoril z ljudmi iz
               sklada, da čimprej stopijo v stik s pristojnimi institucijami in da se dogovorijo,
               kakšne so možnosti za rešitev tega vprašanja. Drugega ne morem dodati. Hvala.</p>
            </sp>
            <sp xml:id="SDZ4-Redna-39-2008-05-21.sp81">

               <speaker>PREDSEDNIK FRANCE CUKJATI:</speaker>

               <p>Hvala. Sedaj bo minister za gospodarstvo mag. Andrej Vizjak odgovoril na vprašanje
               dr. Mitje Slavinca v zvezi s spoštovanjem oddajne teorije pri javnih razpisih. To
               vprašanje je bilo naslovljeno tudi na ministra za šolstvo in šport, ki je danes
               odsoten, bo pa odgovoril na naslednji seji, če mu bo preostanek časa to dopuščal.
               Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp82">

               <speaker>MAG. ANDREJ VIZJAK:</speaker>

               <p>Hvala lepa. Sredstva subvencij se dodeljujejo na podlagi predhodno izvedenih javnih
               razpisov, ki potekajo v skladu s pravilniki in objavami. Vsaka objava mora vsebovati
               tudi rok. Kar je najpomembnejše pri tem in je v bistvu tudi odgovor, ta rok mora biti
               dovolj dolg, da se prijavitelj lahko kvalitetno na razpis tudi prijavi, da odda
               kakovostno vlogo, da ima dovolj časa. Zelo pomembno je, da mora biti ta rok za vse
               enako dolg in vsi morajo imeti pri tem enake pogoje.</p>
               <p>Seveda si prizadevamo, da je v razpisih objavljen čim daljši rok. Vendar v nekaterih
               primerih ali pravzaprav v vseh je pri tem potrebno slediti tudi načelo učinkovitosti
               oziroma potem tudi izpeljave postopka v doglednem času. Zato so, kot tudi navaja
               poslanec, roki nekje 45, 60, 30, 45, 60 dni in podobno.</p>
               <p>Seveda ključno vprašanje, je, zakaj se ne bi štela tudi oddaja na pošti tistega
               istega dne do neke ure, kot še stvar v roku. Dostikrat se namreč...</p>
               <p>Spoštovani predsednik, motijo tako poslanca kot mene in...</p>
            </sp>
            <sp xml:id="SDZ4-Redna-39-2008-05-21.sp83">

               <speaker>PREDSEDNIK FRANCE CUKJATI:</speaker>

               <p>Hvala za opozorilo. Mislim, da je zaleglo.</p>
            </sp>
            <sp xml:id="SDZ4-Redna-39-2008-05-21.sp84">

               <speaker>MAG. ANDREJ VIZJAK:</speaker>

               <p>...dostikrat po tem roku, takoj po tem roku, se pravi, če je recimo to, kot vi
               navajate, ponedeljek ob 12. uri tudi javno odpiranje, tudi začetek neke formalne
               preverke prispelih vlog, dostikrat je, ne vedno, včasih je temu tako, drugič ni tako.
               Zato menimo, da je ključno, da se vsakomur da oziroma da je na voljo dovolj dolg čas
               za pripravo kakovostne vloge. In če je tako, potem je irelevantno, ali je dan, ko
               potuje pošta, v tem roku ali ni v tem roku in bi se s tem, če bi upoštevali tudi ta
               predlog, ki je bil dan, da bi se za pravočasne štele tudi tiste vloge, ki so do te
               ure oddane na pošto, postavilo vprašanje, kdaj bo ta vloga prispela do tega naslova,
               ki obravnava vloge, in tudi na nek način, kaj se dogaja na tej poti s to vlogo.
               Menim, da je ureditev, kot je, dobra in omogoča vsem pod enakimi pogoji sodelovanje
               na razpisih in pri oddaji vlog.</p>
            </sp>
            <sp xml:id="SDZ4-Redna-39-2008-05-21.sp85">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Slavinec, želite dopolnitev? Izvolite.</p>
            </sp>
            <sp xml:id="SDZ4-Redna-39-2008-05-21.sp86">

               <speaker>DR. MITJA SLAVINEC:</speaker>

               <p>Hvala lepa za priložnost, da dopolnim to vprašanje.</p>
               <p>Poglejte, spoštovani gospod minister. Zadeva je zelo enostavna. Jaz ne vem, zakaj si
               izmišljujete, iščete izgovore, ne vem, kaj vse si boste še izmislili, samo da ne bi
               naredili nekaj, kar mimogrede so na drugih ministrstvih ugotovili že na začetku
               mandata in sedaj nadaljujejo, konkretno na Ministrstvu za visoko šolstvo, da je en
               korak, s katerim podajajo roko državljankam in državljanom, še posebej tistim, ki ne
               živijo v Ljubljani. Vi pravite - Kaj se bo dogajalo, ko bo vloga prihajala po pošti?
               Kaj se bo takrat dogajalo? Ja, kaj pa se zdaj dogaja če v petek oddajo, da je v
               ponedeljek potem na pošti?! Saj lahko tudi po pošti pošiljajo in se bo isto dogajalo.
               Torej kot vidite, so vam svetovali slab izgovor. Naslednja stvar. Ne gre se samo za
               čas, kdaj pride. Če jo oddate na katerikoli pošti v Sloveniji v ponedeljek do 12.
               ure, kar je potem ekvivalentno in enakovredno tistim, ki se iz Ljubljane sprehodijo
               čez cesto in oddajo na ministrstvo, potem bo najkasneje v dveh dneh to tukaj. In ta
               dva dneva prav gotovo ne prispevata nič, ne pomenita nič v primerjavi s 45, 60 dni
               ali pa še več, kolikor si ministrstvo vzame za odgovor. Še pomembnejša stvar so
               stroški. Poglejte, če želi nekdo, spet bom od bolj oddaljenega kraja, recimo iz
               Lendave, pripeljati do 12. ure na ministrstvo vlogo, mora zjutraj kreniti, voziti po
               predpisih vsaj tri ure ali pa še več, tukaj poiskati parkirni prostor in potem
               oddati, v primerjavi z nekom, ki gre samo čez cesto. In se spet vrniti nazaj, toliko
               in toliko več stroškov, če noče izgubiti vikenda za pripravo, kajti v petek je potem
               nujno to oddati. Zelo enostavno. Samo razširite, kot so že druga ministrstva to
               naredila, in stvar bo rešena.</p>
            </sp>
            <sp xml:id="SDZ4-Redna-39-2008-05-21.sp87">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp88">

               <speaker>MAG. ANDREJ VIZJAK:</speaker>

               <p>Ja, jaz nisem slišal nobenega novega argumenta, kot le to, da se zdi to poslancu
               smiselno. Jaz sem navedel nekaj okoliščin, za katere mislim, da bi to dodatno
               zapletle in naredile cel postopek manj učinkovit. Rok za oddajo vloge je določen in
               je določen za vse enako. In ga tudi dejansko imajo, vsi enakega. In če bi šteli za
               pravočasne tudi tiste vloge, ki so do neke ure oddane na pošto, potem pomeni, da bi
               verjetno s tem tudi bistveno dlje čakali na odgovor in za nadaljnje faze postopka. In
               še enkrat, menim da je ključno pri samih vlogah, da je dan vsem pravzaprav res enak
               in enakopraven tudi način. Po moji oceni se mi zdi najpomembneje, da je na voljo v
               razpisu dovolj dolgi rok za kakovostno pripravo vlog. Težko si predstavljam, da že v
               marsikaterem primeru, tudi pri nas, ob najavljenih razpisih, ko so še pred objavo
               razpisa že razpisi najavljeni, ko so tudi prijavitelji seznanjeni s tem, kaj se bo
               dejansko v razpisu zgodilo, da bi bil, to se pravi tri ure ali koliko navajate, ali
               dan, dva, tisti ključni razlog, ki bi postavljal pod vprašaj tistega prijavitelja iz,
               ne vem, najbolj oddaljenega dela Slovenije. Še enkrat, mislimo, da je v dosedanji
               ureditvi zadeva dobro urejena in ne izključujem nobene možnosti, da je v duhu
               učinkovitosti tudi nadgrajujemo v prihodnje.</p>
            </sp>
            <sp xml:id="SDZ4-Redna-39-2008-05-21.sp89">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ4-Redna-39-2008-05-21.sp90">

               <speaker>DR. MITJA SLAVINEC:</speaker>

               <p>Hvala lepa. Želim dati proceduralni predlog, da na naslednji seji o odgovoru na moje
               vprašanje opravimo širšo razpravo. In takrat bomo mogoče imeli tudi priložnost še
               enkrat in bolj temeljito podati argumente in o njih razpravljati, o katerih sem sedaj
               trdil in jih bom v obrazložitvi še enkrat poudaril. Ne gre za enako dolg rok oziroma
               dolg rok. Gre za to, da imajo vsi čim bolj enake možnosti. In, glejte, rok je lahko
               zaradi mene deset let, ampak nekateri iz objektivnih razlogov, zaradi take oddajne
               teorije, morajo zadevo oddati prej oziroma se na pot odpraviti prej, da bodo
               pravočasno oddali, nimajo enako dolgega roka. To je prva stvar. V primeru, da se
               dopušča možnost izbire, ali nekdo prinese na ministrstvo ali pa v domačem kraju ob
               istem času odda na pošto, so možnosti enake za vse. In to je ključen in temeljen
               argument - enake možnosti, čim bolj enake možnosti.</p>
               <p>Druga stvar, ki sem jo tudi povedal, pa so stroški. S tem ljudem prihranite ne samo
               izgubo časa zaradi formalnosti, da se nekdo pripelje v Ljubljano pogledat, kako
               ministrstvo izgleda, in zadevo odda, ampak da nima dodatnih stroškov tudi s
               transportom. Še ena, zelo pomembna zadeva.</p>
               <p>In poudarjam vam, spoštovani gospod minister, in ne samo vam, saj podobno velja za
               mnoga druga ministrstva, da ne bo nobene škode - in to argumentiram tudi na primeru
               dobre prakse prej navedenega ministrstva in še katerega -, saj se da v večini
               primerov - okej, se strinjam, da mogoče v katerem pa res ne -, se da v večini
               primerov zastopati oddajno logiko tako, da velja, ko tisti, ki vlogo daje, oddaja, ne
               ko pride na ministrstvo. Res bi rad, da v tem Državnem zboru to razpravo opravimo in
               da se še kdo drug začne zavedati, da se Slovenija ne konča na robu kotline, ampak je
               nekoliko večja. Predpostavimo, da bi bila še večja, kaj bi potem to pomenilo, ne samo
               te tri ure, ki sem jih sedaj povedal, ob taki logiki. Tudi če se vam ne bo zdela ta
               razprava potrebna, pa predlog zaključujem s tem, da vsi ministri, vsa ministrstva,
               vključno s tistim, na katero je danes bilo naslovljeno vprašanje, o tem predlogu še
               enkrat razmislite. In kot rečeno, ker se v večini primerov da narediti tako, da velja
               tudi, če oddate vlogo na pošti do tistega roka, da tako v razpisnih pogojih zapišete,
               brez velikega cirkusa in brez kakršnekoli... <stage>/Izklop mikrofona./</stage></p>
            </sp>
            <sp xml:id="SDZ4-Redna-39-2008-05-21.sp91">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Slavinca, da Državni zbor razpravlja o odgovoru
               ministra na njegovo poslansko vprašanje, bo Državni zbor odločal jutri v okviru
               glasovanj.</p>
               <p>Minister za šolstvo in šport dr. Milan Zver je dolžan še en odgovor na poslansko
               vprašanje dr. Mitja Slavinca. Ker pa je danes opravičeno odsoten, bo ta dolg povrnil
               na naslednji seji zbora.</p>
               <p>Sedaj prehajamo na vprašanja poslank in poslancev v prvem krogu. Gospod Bojan Kontič
               bo postavil poslansko vprašanje ministrici za zdravje. Izvolite.</p>
            </sp>
            <sp xml:id="SDZ4-Redna-39-2008-05-21.sp92">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani ministri, gospa ministrica! V tem mandatu
               že tretjič postavljam vprašanje povezano s fizioterapijo, s težavami, s katerimi smo
               seznanjeni predvsem s pomočjo medijev in seveda s protesti, ki smo jih deležni tudi v
               medijih.</p>
               <p>O pomenu fizioterapije kot stroke verjetno ne gre izgubljati odvečnih besed. Brez te
               stroke enostavno v postopkih zdravljenja ne gre več. Šlo pa je za to občutljivo
               razmerje, na eni strani Zbornica fizioterapevtov Slovenije in na drugi strani Društvo
               fizioterapevtov Slovenije, strokovno združenje. In ker je šlo za dodeljevanje javnih
               pooblastil in ker je bilo v začetku odločeno, da ta javna pooblastila dobi zbornica,
               smo o nepravilnostih opozorili ministra. Minister je takrat imenoval komisijo,
               začasno zadržal podelitev javnih pooblastil.</p>
               <p>Seveda me pa sedaj, glede na polemike v medijih in skrb za to področje, spodbuja k
               temu, da vam zastavim vprašanja: Kaj se je bistvenega od takrat do danes dejansko
               tudi zgodilo? Ali so takratni dvomi, ki so bili tudi utemeljeni, ali predvsem s
               strani Društva fizioterapevtov Slovenije, strokovnega združenja, odpravljeni ali ne?
               Vprašanje je tudi: Koliko je aktivnih fizioterpevtov v Slovenijo, ki so zaposleni v
               javnem zdravstvu?</p>
               <p>Koliko članov ima Zbornica fizioterapevtov Slovenije?</p>
               <p>Kakšno je strokovno stanje na področju fizioterapije s strani ocene ministrstva za
               zdravje?</p>
               <p>Kot sem dejal je bila takrat leta 2005 imenovana komisija, ki naj bi pridobila
               podatke o številu fizioterapevtov v bolnišnicah, zdravstvenih domovih, zdraviliščih,
               socialnovarstvenih ustanovah in tudi s strani koncesionarjev, se pravi vključno s
               koncesionarji. Ti podatki bodo zbrani do 5.12.2005, je bilo takrat napovedano, potem
               bo komisija opravila še obisk pri društvu in zbornici in tudi tam pregledala
               dokumentacijo o članstvu. Ocenjujemo, da bo z delom končala do 15.12.2005. O
               rezultatih boste obveščeni.</p>
               <p>Prosim za odgovore oziroma na prejšnja vprašanja. Hvala lepa.</p>
            </sp>
            <sp xml:id="SDZ4-Redna-39-2008-05-21.sp93">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp xml:id="SDZ4-Redna-39-2008-05-21.sp94">

               <speaker>ZOFIJA MAZEJ KUKOVIČ:</speaker>

               <p>Hvala lepa, spoštovani gospod predsednik. Spoštovane poslanke in poslanci. Spoštovani
               udeleženci na balkonu in seveda gospod poslanec Kontič, hvala za vprašanje.</p>
               <p>Nisem bila seznanjena, da je bilo to vprašanje že večkrat postavljeno. Da je pa to
               odprta tema in še nerešena tema - to pa seveda poznam. Tu gre za en zelo kompliciran
               splet okoliščin. Kot ste že sami omenili, je Zdravniška zbornica, je Društvo
               fizioterapevtov in po slovensko gre tukaj za rahle nesporazume in mi želimo to po
               najboljših možnih močeh rešiti. Ker je tudi zakonodaja na tem področju nedorečena,
               slaba, predvsem v Zakonu o zdravstveni dejavnosti. Tudi prakse na področju javnega
               podeljevanja, torej razpisa, javnih razpisov za podeljevanje javnih pooblastil je
               zelo malo, zato smo tu kar v eni stiski. Veliko je bilo tu razprav z eno in drugo
               grupacijo. To sem videla po zapisnikih. Edina dobra novica je ta, da to ni nekaj kar
               bi stalo, kar se ne bi obravnavalo znotraj našega direktorata z zainteresiranimi
               strankami. Rešitve pa ni. In seveda, jaz vam obljubim, da bomo to rešitev v tem
               poletju našli. Ne me za teden dni držati, kot me znajo držati nekateri - ali je to
               31. april ali 5. maj, ampak rešitev bomo našli, imamo tudi pravne strokovnjake, imamo
               seveda tudi sklep Upravnega sodišča oziroma sodbo, ki je naložila tudi možnost, da se
               postopek razpisa obnovi. Ampak tudi ti pogoji so takšni, da se pravzaprav v tem ne
               najdemo.</p>
               <p>Da pa zadeva ni tako kritična, pa gledam tudi s stališča, kaj je v zgodovini bilo,
               kdo je ta javna pooblastila imel. Imam informacijo, da teh javnih pooblastil prej ni
               bilo in da so zadeve tekle, tako kot tečejo tudi danes. Po nepreverjenih podatkih
               Zbornice fizioterapevtov je danes trenutno aktivnih 1400 fizioterapevtov. In zbornica
               naj bi imela skladno s temi podatki 1080 članov, govorim pa, da so to nepreverjeni
               podatki, ker imamo tudi težavo zaradi zakonodaje, ki seveda ni "up to date" o
               pridobivanju podatkov. Tudi kot ministrstvo. In iz podatkov IVZ-ja pa sledi, da ima
               Slovenija aktivnih 1012 fizioterapevtov, od teh jih je 325 zaposlenih v osnovnem
               zdravstvu, specialističnih organizacijah - 25, v bolnišnicah - 197, na klinikah in
               inštitutih - 173 ter 123 v zdraviliščih. In trditev ministrstva, da ni skrbi glede
               strokovne usposobljenosti fizioterapevtov, zaposlenih v javnem zdravstvu, kajti
               zavodi morajo kadrovanje izvesti s pomočjo uradnih razpisov, kjer morajo biti
               upoštevane zahteve tudi na področju izobrazbe. Stanje pri nekaterih podjetnikih,
               morda celo zdravilcih, pa smo uredili in definirali tudi z zakonom o zdravilstvu in s
               podzakonskimi akti, ki nekateri so že, nekateri so še verjetno v nastajanju, ker
               gotovo so vprašanja na tem področju odprta. In zavedamo se nujnosti reševanja. Je pa
               tudi res nekaj, da vse preveč se znamo vsi skupaj pogovarjati o tem, kakšno
               pooblastilo imamo, vse premalo pa o tem, za kaj smo odgovorni. Hvala.</p>
            </sp>
            <sp xml:id="SDZ4-Redna-39-2008-05-21.sp95">

               <speaker>PREDSEDNIK FRANCE CUKJATI:</speaker>

               <p>Hvala. Želi te dopolnitev? Izvolite, gospod Kontič.</p>
            </sp>
            <sp xml:id="SDZ4-Redna-39-2008-05-21.sp96">

               <speaker>BOJAN KONTIČ:</speaker>

               <p>Hvala lepa, gospod predsednik. S tem slednjim se lahko z ministrico strinjam. Glede
               javnih pooblastil oziroma urejenosti v zakonu, če to v zakonodaji ni bilo predvideno,
               seveda teh javnih pooblastil enostavno ni bilo. Zakonodaja to sedaj predvideva in ta
               javna pooblastila se morajo podeliti. Gre v bistvu za zgodbo, ki ima dolgo brado. In
               seveda vas za en teden ne bom držal. To vam tudi jaz obljubim tukaj v Državnem zboru,
               v upanju, da se bo vaša napoved o tem, da se to v poletnih mesecih razreši,
               uresničila. Je pa žal dejstvo, da sem na to opozarjal leta 2005, sedaj je leto 2008,
               kar nekaj časa je preteklo, pa se na tem področju, kolikor sedaj vidim, glede na vaše
               podatke, ni zgodilo nič oziroma razrešilo se ni nič, čeprav je bilo napovedano, kot
               sem dejal prej, da bo komisija končala z delom 15.12.2005 in nas o rezultatih
               obvestila. Torej iz vašega odgovora lahko sklepam, da je verjetno komisija opravila
               svoje delo. Mislim opravila časovno. Verjetno pa ni pravih rezultatov. Kajti ta
               komisija bi morala ugotoviti, koliko je dejansko število fizioterapevtov, koliko jih
               je včlanjenih v zbornico in koliko jih je včlanjenih v društvo. To bo zelo pomembno
               pri podelitvi javnih pooblastil. In glede na številke, ki ste jih navajali, seveda so
               različne in z različnimi številkami tudi operirajo tako eni kot drugi. In težava je
               lahko velika. Zanesljiv je pa podatek, ki pravi, da je 796 aktivnih fizioterapevtov,
               ki niso vpisani v register zbornice, ker so aktivni člani Društva fizioterapevtov
               Slovenije. Se pravi več kot polovica. Vprašanje sedaj, kako soočiti te podatke. Želim
               vam veliko uspeha pri tem, da to v poletnih mesecih storite.</p>
               <p>Zanima pa me: Ali je komisija po vaši oceni opravila kvalitetno svoje delo
               ali...<stage>/Izklop mikrofona/</stage>...</p>
            </sp>
            <sp xml:id="SDZ4-Redna-39-2008-05-21.sp97">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp xml:id="SDZ4-Redna-39-2008-05-21.sp98">

               <speaker>ZOFIJA MAZEJ KUKOVIČ:</speaker>

               <p>Hvala lepa. Resnično ne poznam vseh teh podatkov in teh detajlov, ker jih je zelo
               veliko. Saj sem omenila, da nekaj 1000 različnih pisem na mesec pride na ministrstvo.
               Plus tega je treba reševati vse za nazaj. Tako tega odgovora nimam, bom ga preverila.
               Tudi sicer prihajam iz skupščine svetovne zdravstvene organizacije, ki je bila v
               Ženevi, in pozno ponoči sem prišla. In na tej skupščini je bila edina skrb globalno
               zdravje in visoke cene hrane. Samo toliko, da omenim, kaj pravzaprav je danes realna
               skrb. Realna skrb je, da se bodo nalezljive bolezni iz nerazvitega sveta razširjale,
               če ne bomo preventivno zelo dobro delovali. In kar se hrane tiče, da cene hrane
               povzročajo že globalni problem. To vprašanje mi je pa dalo tudi klicaj na to, da je,
               ne samo vprašanje, tudi sem dobivala od posameznih fizioterapevtov pisma, zato sem
               videla, da se vmes cel čas nekaj dogaja na ministrstvu, sestankov je bilo na to temo
               20 do 30 in nisem šla vsega brati nazaj. In očitno je največja težava v tem, kadar
               dva ali več taborov deluje malo drug proti drugemu. Zato je tukaj zelo težko najti
               rešitev. Ampak na nek način jo bomo našli. Koliko bo ugodna ali neugodna, ne vem.
               Sodbo sodišča imamo. S podatki pa pravzaprav trenutno ne razpolagamo s takšnimi, ki
               bi lahko rekli, da so zanesljivi. Hvala.</p>
            </sp>
            <sp xml:id="SDZ4-Redna-39-2008-05-21.sp99">

               <speaker>PREDSEDNIK FRANCE CUKJATI:</speaker>

               <p>Hvala. Naslednji bo poslansko vprašanje ministru za promet postavil gospod Aleš
               Gulič. Prosim gospoda ministra, da se nam pridruži, verjetno je nekje zunaj dvorane.
            </p>
            </sp>
            <sp xml:id="SDZ4-Redna-39-2008-05-21.sp100">

               <speaker>ALEŠ GULIČ:</speaker>

               <p>Torej, ker mi teče čas bom...</p>
            </sp>
            <sp xml:id="SDZ4-Redna-39-2008-05-21.sp101">

               <speaker>PREDSEDNIK FRANCE CUKJATI:</speaker>

               <p>Ne, gospod Gulič, ne bomo vam kradli časa. Jaz bi predlagal, da preskočimo in se
               potem zamenjamo. In sicer, najprej gospod Zvonko Černač postavi vprašanje ministru za
               obrambo, ki je prisoten. Izvolite, gospod Černač.</p>
            </sp>
            <sp xml:id="SDZ4-Redna-39-2008-05-21.sp102">

               <speaker>ZVONKO ČERNAČ:</speaker>

               <p>Hvala lepa. Spoštovani gospod minister, ministrica, ministri, kolegice in kolegi!
               Ministrstvo za obrambo Republike Slovenije je po osamosvojitvi postalo upravljavec
               oziroma lastnik premoženja bivše JLA, številnih vojašnic, skladišč, stanovanj,
               zemljišč in ostalih nepremičnin. Kmalu bo minilo dvajset let od takrat, zato je
               utemeljeno pričakovanje, da je vse premoženje v uporabi ozirom, da je dobilo znane
               lastnike, vendar vemo, da temu ni tako. Kljub temu, da so bile v preteklih letih
               številne nepremičnine prodane, mnoge pa tudi prenesene lokalnim skupnostim za njihove
               razvojne potrebe, Ministrstvo za obrambo Republike Slovenije še vedno razpolaga s
               precejšnjim premoženjem iz tega naslova, kar izhaja tudi iz vsakoletnega programa, ki
               ga sprejemamo v Državnem zboru.</p>
               <p>Omejil se bom samo na dva primera gospodarjenja s tem premoženjem, od številnih, ta
               dva primera sem gospodu ministru tudi prej izročil. Prvi primer kaže primer dobre
               prakse. Gre za bivša propadajoča skladišča, ki so bila prodana, res je trajalo dolgo
               časa, od leta 1992 do 2000, vendar v slabih petih letih je na tistem območju nastala
               nova poslovno-trgovska cona. Drugi primer pa ni tako vzpodbuden, drugi primer pa kaže
               na nepremičnine, ki še vedno propadajo, vse od leta devetdeset dalje, in ki so v
               vojaških dokumentih opredeljene kot dolgoročno perspektivne za potrebe vojske.</p>
               <p>Ti objekti so bili takrat, ko je bivša JLA odšla, v nespornem stanju. Potrebno bi
               bilo samo zagotoviti učinkovito gospodarjenje z njimi. Zdaj, lahko bi pokazali še
               kakšen primer recimo stanovanj, ki so zaprta od leta devetdeset naprej. Kljub
               naporom, ki jih v zadnjem obdobju službe ministrstva namenjajo hitrejši dokončni
               ureditvi gospodarjenja s tem premoženjem, in moram reči da velikemu posluhu za
               razvojne potrebe posameznih lokalnih okolij, kjer se takšne nepremičnine nahajajo, pa
               statistika kljub vsemu govori o tem, da se bo ukvarjanje s tem premoženjem, ki
               dolgoročno gledano za potrebe slovenske vojske verjetno ni potrebno, s takšnim tempom
               dogajalo še naslednjih dvajset let.</p>
               <p>Iz tega razloga ministra za obrambo, gospoda Erjavca sprašujem: Koliko nepremični, ki
               jih je ministrstvo dobile od bivše JLA in jih ne potrebuje za svoje potrebe, je še
               vedno v upravljanju ministrstva in kakšni so načrti ministrstva v zvezi s tem
               premoženjem? Hvala lepa.</p>
            </sp>
            <sp xml:id="SDZ4-Redna-39-2008-05-21.sp103">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister izvolite.</p>
            </sp>
            <sp xml:id="SDZ4-Redna-39-2008-05-21.sp104">

               <speaker>KARL ERJAVEC:</speaker>

               <p>Najprej lep pozdrav predsedniku Državnega zbora in poslankam in poslancem. Poseben
               pozdrav tudi poslancu, ki mi je postavil vprašanje.</p>
               <p>Naj povem, da dejansko že teče osemnajsto leto odkar ima Ministrstvo za obrambo v
               lasti nepremičnine bivše jugoslovanske ljudske armade res pa je, da se v zadnjih
               štirinajstih letih na tem področju praktično ni nič zgodilo. Moram reči, ko sem
               prevzel mandat tudi ni bilo evidenc, ni bilo jasno, natančno, kaj je v lasti
               Ministrstva za obrambo in tako dalje. Tako da smo takoj, z mojim prihodom, tudi
               pripravili načrt ukrepov, s katerimi smo v bistvu urejali zemljiško-knjižno stanje,
               dokumentacijo in druge zadeve. Moram reči, da smo v tem času veliko stanovanj predali
               lokalnim skupnostim, tudi na območju vaše občine, zlasti za potrebe socialnih
               stanovanj. Kar se tiče ostalih nepremičnin, moram povedati, da je tu stanje različno,
               nekje so še vedno sive lise v prostorskih aktih.</p>
               <p>Kar se tiče kmetijskih zemljišč in gozdov, moram reči, da tu tečejo postopki za
               prenos na Sklad kmetijskih zemljišč in gozdov. Da imamo stražnice in nekatere druge
               objekte v najemu, teh je 48, medtem ko ostalo čaka na prodajo na dražbah. Moram pa
               reči, da imamo določene težave z dražbami, ker ne uspemo določenih nepremičnin
               prodati. V takem primeru pač moramo trikrat poskusiti z dražbo, potem pa lahko gremo
               v direktno prodajo, ali pa, če lokalna skupnost pokaže nek javni interes, takšno
               nepremičnino tudi prenesemo. Moram reči, da smo tudi v tem mandatu veliko nepremičnin
               prenesli na druge državne organe, v smislu uresničevanja javnega interesa, zlasti na
               pravosodje, kjer je stalno pomanjkanje prostorov, tako za potrebe sodišč, tožilstev
               in zaporov, kot tudi policije, pa tudi na Ministrstvo za šolstvo in Ministrstvo za
               delo za potrebe, na primer, centrov za socialno delo. Naj povem, da smo v letu 2005
               na ta način pridobili 1,6 milijona evrov, v lanskem letu pa je ta znesek znašal 7
               milijonov evrov, kar kaže na to dinamiko. Moram pa povedati, da iz teh sredstev
               obnavljamo potrebno vojaško infrastrukturo, gre zlasti za kadetnico v Mariboru in za
               razne poligone. Moram pa reči, da so vse te nepremičnine ponavadi kar v slabem
               stanju. Na primer, povprečna starost stanovanj je 40 let, kar zahteva tudi določene
               stroške za prenovo. Tako da pričakujem, da ne bo trajalo naslednjih 20 let, da bomo
               to uredili. Da traja toliko časa, je krivo zlasti zato, ker se v preteklosti pač ni
               nihče ukvarjal s to problematiko. Res pa je, da sedaj, ko imamo poklicno vojsko in ko
               smo v zavezništvu, je povsem jasno, kateri objekti, katere nepremičnine Slovenske
               vojske so perspektivne tudi za nadaljnji razvoj. Tako da računam, da bi v naslednjem
               mandatu lahko novi minister to dokončno uredil.</p>
            </sp>
            <sp xml:id="SDZ4-Redna-39-2008-05-21.sp105">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ4-Redna-39-2008-05-21.sp106">

               <speaker>ZVONKO ČERNAČ:</speaker>

               <p>Hvala lepa. No, predlagal bom, gospod minister, nekaj drugega. Prepričan sem, da to
               lahko uredite še vi.</p>
               <p>Ne glede na to, da gre dejansko za številne nepremičnine, je pa globalno gledano
               finančni učinek relativno majhen, če gledam z vidika potreb ministrstva.</p>
               <p>Moje mnenje je tudi, da je upravljanje s tem premoženjem za ministrstvo neko breme.
               Tudi verjetno ni naloga tega ministrstva, da bi se ukvarjalo z nekimi posli, ki so po
               naravi neke vrste nepremičninski posli. Glede na to, da je že 18 let preteklo, odkar
               se te stvari urejajo, je tudi kar nekaj škode nastalo s tem, ko to premoženje na eni
               strani ni operativno, na drugi strani se mu pa zmanjšuje vrednost s tem, ko propada.
               Iz tega razloga in zaradi tega, da bi se ta vprašanja dejansko dokončno uredila,
               dajem gospod minister pobudo, da ponovno preverite realnost potreb nepremičnin, s
               katerimi razpolaga ministrstvo in da, prvič, v primerih, ko gre za nepremičnine, ki
               so dolgoročno pomembne za Slovensko vojsko oziroma za potrebe države, zagotovite
               njihovo učinkovito upravljanje. In drugič, za vse ostale nepremičnine, ki pa so za
               ministrstvo nepotrebne, naj se jih v skladu z novo zakonodajo, ki omogoča prenos
               lokalnim skupnostim, neodplačno prenese le tem z namenom njihove adaptacije in oddaje
               v neprofitni najem, ko gre za stanovanja oziroma za rast razvojnega potenciala, ko
               gre za ostale nepremičnine. V okoljih, kjer pa lokalne skupnosti, zaradi stroškov
               prenove, ne bodo zainteresirane za takšne prenose, pa naj se te nepremičnine proda.
               Jaz mislim, gospod minister, da za to ni potrebno čakati naslednjega mandata.
               Prepričan sem, da ste z ustrezno organizacijo službe na ministrstvu sposobne to
               zadevo urediti v roku, ki ne more biti daljši od treh mesecev. Hvala lepa.</p>
            </sp>
            <sp xml:id="SDZ4-Redna-39-2008-05-21.sp107">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp108">

               <speaker>KARL ERJAVEC:</speaker>

               <p>Ko bomo prejeli vašo pobudo, jo bomo pač preučili in pogledali, kaj lahko storimo.
            </p>
            </sp>
            <sp xml:id="SDZ4-Redna-39-2008-05-21.sp109">

               <speaker>PREDSEDNIK FRANCE CUKJATI:</speaker>

               <p>Hvala. Sedaj bo gospod Aleš Gulič postavil poslansko vprašanje ministru za promet.
               Prosim.</p>
            </sp>
            <sp xml:id="SDZ4-Redna-39-2008-05-21.sp110">

               <speaker>ALEŠ GULIČ:</speaker>

               <p>Spoštovani gospod predsedujoči, cenjene kolegice in kolegi! Spoštovani gospod
               minister.</p>
               <p>Postopki homologacije v naši državi so vezani na štiri pooblaščene strokovne
               organizacije in lastniki rabljenega vozila z evropsko homologacijo, se pravi tisti,
               ki so ga kupili izven Republike Slovenije, že nekaj časa opozarjajo na neko nenavadno
               prakso pooblaščenih strokovnih organizacij v postopkih posamične odobritve vozila
               oziroma pridobitve nacionalne homologacije. Pooblaščeni naj ne bi v teh postopkih
               upoštevali odločb tretjega odstavka 31. člena Pravilnika o ugotavljanju skladnosti
               vozil in namesto te določbe pooblaščene strokovne organizacije pri ugotavljanju
               primernosti opreme za uravnavanje emisij izpušnih plinov kot minimalni standard
               zahtevajo, da osebno ali tovorno vozilo izpolnjuje standarde oziroma zahteve
               Direktive 94/12 ES, ki se je začela uporabljati leta 1997. To pomeni, da v tem
               postopku homologacije upoštevajo harmonizirane predpise, ki pa ob izdelavi oziroma
               prvi registraciji vozila sploh še niso obstajali in tako vozila, ki so bila izdelana
               pred letom 1997, ne morejo pridobiti potrdila o skladnosti. Lahko jih dobijo precej
               starejša vozila, tista nad 25 let, ker gre potem po drugih pravilnikih o
               starodobnikih, ampak to je druga zgodba. Ampak vmes je neka luknja, ki to onemogoča.
               Meni je seveda jasno, da je v javnem interesu da si Slovenija ne želi, da bi postala
               avtomobilski odpad, ampak tukaj gre ponavadi ne toliko za finančne in materialne
               želje, ampak bolj za duhovne. Se pravi, človek si zaželi pač nekaj, kar ga je recimo
               vleklo takrat, ko se seveda to še ni dalo. Ob vstopu v Evropsko skupnost je bilo tudi
               samo po sebi jasno, da bi bilo to možno, ampak očitno se je zgodilo nekaj
               drugega.</p>
               <p>Gospod minister, mene zanima: Kako gledate na to problematiko? Kakšno je stališče
               ministrstva do uporabe takšnih vozil? Ali se v resnici ne da tega pridobiti ali je to
               samo nek "UZUS" neka inercija, ki se vleče še od prej, pa seveda tudi kakšen je
               nadzor nad temi pooblaščenimi strokovnimi organizacijami? Saj, kakor mi ljudje
               pišejo, obstajajo indici, da je moč do takšnih potrdil priti seveda če koga
               "podmažeš", da to povem bolj po domača, kot sem napisal v vprašanju.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-21.sp111">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp112">

               <speaker>MAG. RADOVAN ŽERJAV:</speaker>

               <p>Hvala lepa, gospod predsedujoči, predsednik. Hvala lepa za vprašanje gospod poslanec,
               hkrati opravičilo ker so me zunaj zadržali novinarji.</p>
               <p>Kar pa se tiče vprašanja bom povedal sledeče. Torej, pravni položaj pridobitelja
               oziroma lastnika rabljenega vozila s predhodno pridobljeno evropsko dehomologacijo ni
               predmet določb 31. člena Pravilnika o ugotavljanju skladnosti vozil, ki obravnava
               posamično odobritev vozila in na katerega se sklicuje poslansko vprašanje, temveč
               pravzaprav določb o posebnih vrstah uvoza vozil iz 34. do 38. člena, kjer sta
               obravnavana bolj enostavna postopka. To sta: identifikacija in ocena tehničnega
               stanja vozila. Tako je v 35. členu določeno, da mora fizična ali pravna oseba, ki
               uvozi rabljeno vozilo predhodno začasno ali trajno registrirano v drugi državi
               članici Evropske unije, pri strokovni organizaciji vložiti le zahtevo za
               identifikacijo in oceno tehničnega stanja vozila. Identifikacija je namenjena
               ugotovitvi istovetnosti vozila glede na podatke v priloženih dokumentih. Pri oceni
               tehničnega stanja vozila pa se vizualno preveri njegova celovitost, torej vgrajenost
               vseh zahtevanih sestavnih delov in sposobnost za varno vožnjo v cestnem prometu, to
               pa je 37. člen pravilnika.</p>
               <p>Strokovne organizacije. Trenutno je teh že 28 in ne samo 4, kot ste vi omenili. Pri
               svojem delu, poleg zgoraj navedenega pravilnika, zaradi zagotovitve usklajenega
               delovanja upoštevajo tudi obvezno navodilo za postopek identifikacije in ocene
               tehničnega stanja vozila, ki ga je na podlagi 4. in 27. člena pravilnika izdal
               direktor Direkcije Republike Slovenije za ceste. S tem navodilom je podrobneje
               opredeljen način preveritve celovitosti vozila na način, da se od strokovnega delavca
               zahteva, da preveri tudi celovitost in opremljenost vozila glede na podatke
               proizvajalca ter glede na pravilnik o napravah in opremi vozil v cestnem prometu.
               Vgrajeni morajo biti vsi sestavni deli, tako na primer zračni blazini, če so bile
               prvotno vgrajene v vozilo, pa so bile naknadno odstranjene zaradi aktiviranju pri
               trku in tako naprej. Prisotnost in brezhibnost posameznih sistemov se preverja z
               izvajanjem pregledov. Strokovni delavec mora posebej preveriti vgrajenost opreme za
               uravnavanje emisije izpušnih plinov in tudi to, ali ta oprema zagotavlja predpisano
               raven emisije izpušnih plinov, kot jo določa Pravilnik o napravah in opremi vozil v
               cestnem prometu. Na osnovi zapisanega lahko zatrdimo, da je omejitev glede zahteve za
               vgrajenost ustrezne opreme za uravnavanje emisij, govorim o mejni vrednosti
               onesnaževanja, kot jih določa stopnja EURO 2, popolnoma v skladu z veljavnimi
               predpisi in se tudi poenoteno izvaja. To pa nikakor ne pomeni, da lahko pri
               strokovnih organizacijah izključimo možnost, kakor ste sami navedli, koruptivnih
               dejanj. Trenutno opravljajo strokovni nadzor nad delom strokovnih organizacij delavci
               Sektorja za vozila v okviru Direkcije Republike Slovenije za avtoceste. Res je, da je
               ta nadzor, tudi po naši oceni, premalo intenziven, vendar je treba upoštevati
               dejstvo, da so trenutno v sektorju zaposleni le trije strokovni delavci, ki komaj
               sledijo potrebam po rednem operativnem delu. Pri dosedanjih občasnih kontrolah
               delovanja strokovnih organizacij niso bile ugotovljene večje pomanjkljivosti.
               Pojavljajo se le manjša odstopanja, ki se sproti odpravljajo v sodelovanju med
               strokovnimi organizacijami in organom za posamično odobritev vozil. Naj to ne bo na
               nek način opravičilo, kar se tiče povezave z nadzorom. Prav zato bomo na tem področju
               morali dodati kakšen kamenček, da bo ta nadzor učinkovitejši in da bomo dosegli to,
               da bodo te organizacije delale tako, kot morajo. Hvala lepa.</p>
            </sp>
            <sp xml:id="SDZ4-Redna-39-2008-05-21.sp113">

               <speaker>PREDSEDNIK FRANCE CUKJATI:</speaker>

               <p>Hvala. Sedaj bo gospa Darja Lavtižar Bebler postavila .... Želite dopolnitev?
               Izvolite gospod Gulič.</p>
            </sp>
            <sp xml:id="SDZ4-Redna-39-2008-05-21.sp114">

               <speaker>ALEŠ GULIČ:</speaker>

               <p>Pravzaprav niti ne bo dopolnitev, bolj bo pobuda, to je konec koncev tudi prostor za
               pobude. Jaz mislim, da bi bilo treba vendarle potem res natanko pogledati, kaj je
               prinesel ta nadzor v teh 28, sedaj pravite, strokovnih organizacijah. Zaradi tega,
               ker očitno je, da tega pravilnika o ugotavljanju skladnosti vozil oziroma teh členov,
               ki ste jih vi navajali ne upoštevajo, ampak upoštevajo zgolj črko evropske direktive.
               In če je vozilo po letu 1997 seveda to ima, če je pred letom 1997 tega potrdila nima,
               da je usklajeno, četudi se je že v 95 letu marsikatero vozilo pravzaprav tudi v
               Evropi delalo z EURO 2 standardom, to velja tudi za motorna kolesa, ki so tako ali
               tako vedno malo pred časom. Ampak tukaj smo govorili bolj o avtomobilih.</p>
               <p>Seveda je tudi vrsta takšnih vozil, katerih življenjska doba je bistveno daljša. Tam
               v pisnem delu sem navedel avtodome. Predlagam, da se te zadeve res dodobra pregleda,
               da ne bodo ljudje imeli težav. Predvsem imajo ljudje težave, ker se jim to zavrne in
               potem spet tekajo od Poncija do Pilata, da bi našli pravzaprav koga, na katerega
               lahko naslovijo pritožbo, kam se lahko obrnejo. Seveda, ponavadi so ta vozila že
               tukaj, kajti kupovanje oziroma ta uvoz, pod narekovaji, je zdaj omogočen. In potem
               zadeve stojijo in pravzaprav povzročajo nejevoljo. Tako da mislim, gospod minister,
               da bi bilo dobro to pregledati in na nek način uskladiti. Tu je, konec koncev, tudi
               Državni zbor, ki potem sprejema takšne odločitve, in zakaj se tega ne naredi. Hvala
               lepa.</p>
            </sp>
            <sp xml:id="SDZ4-Redna-39-2008-05-21.sp115">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp116">

               <speaker>MAG. RADOVAN ŽERJAV:</speaker>

               <p>Samo to bi dodal, hvala za pobudo, in bomo to zadevo prav gotovo še malo natančneje
               pogledali. Hvala lepa.</p>
            </sp>
            <sp xml:id="SDZ4-Redna-39-2008-05-21.sp117">

               <speaker>PREDSEDNIK FRANCE CUKJATI:</speaker>

               <p>Hvala. Gospa Darja Lavtižar Bebler bo postavila poslansko vprašanje ministru za javno
               upravo. Prosim.</p>
            </sp>
            <sp xml:id="SDZ4-Redna-39-2008-05-21.sp118">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. Spoštovane kolegice in kolegi, spoštovani gospod
               minister dr. Virant! Na vas sem naslovila vprašanje: Kateri so bili razlogi, da ste v
               Noveli zakona o sistemu plač v javnem sektorju, ki se obravnava po nujnem postopku,
               posegli tudi na določbe, ki urejajo napredovanja javnih uslužbencev, predvsem
               vrhunskih strokovnjakov, tako piše v obrazložitvi. Koliko teh vrhunskih strokovnjakov
               je po vašem poznavanju sedaj v javni oziroma državni upravi? In: Ali se bo oziroma
               kako se bo z izrednim napredovanjem ohranilo sorazmerje plač javnih uslužbencev v
               javni oziroma državni upravi?</p>
               <p>V poglavju o napredovanju se omogoča na delovnih mestih, ki imajo nazive,
               napredovanje za skupaj 10 plačnih razredov. Z novelo se predlaga tudi možnost, da se
               lahko javnega uslužbenca zaradi posebej utemeljenih razlogov in ob podanem soglasju
               ob zaposlitvi, premestitvi ali imenovanju v naziv ali višji naziv uvrsti za 5 plačnih
               razredov višje od plačnega razreda delovnega mesta oziroma naziva. To so citati iz
               ciljev, ki jih pripisujete spremembam Zakona o sistemu plač v javnem sektorju.</p>
               <p>Predlagana novela torej uvaja celo vrsto novih izjem in odstopanj od uveljavljenega
               sistema plač v javnem sektorju. Ali to ne pomeni neutemeljenega in pretiranega
               odstopanja od prvotno zamišljenega koncepta oziroma sistema? Tudi iz mnenja
               Zakonodajno-pravne službe, denimo, k 5. členu predlagane novele, izhaja, da gre za
               opustitev urejanja razmerij med razponi plačnih razredov po posameznih plačnih
               podskupinah. Razlogi za takšen prehod na predlagani način zakonskega urejanja pa niso
               ustrezno pojasnjeni in niso razvidni niti iz obrazložitve.</p>
               <p>V predlaganem 12. členu, denimo, uvajate izredno napredovanje kar za 5 plačnih
               razredov, o čemer sem že govorila. Sodim, da ni primerna tako široka diskrecijska
               pravica predstojnika organov. In zanima me, recimo, konkretno: Katerega javnega
               uslužbenca, zaposlenega v Javnem zavodu RTV Slovenija, ste imeli v mislih, ko ste
               rekli, da bi tudi tovrstni javni uslužbenci na Zavodu RTV Slovenija lahko napredovali
               za pet plačnih razredov, ob soglasju pristojnega ministra. Pristojni minister na tem
               področju, kolikor vem, je minister za kulturo. Pa bi prosila za odgovor. Hvala.</p>
            </sp>
            <sp xml:id="SDZ4-Redna-39-2008-05-21.sp119">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp120">

               <speaker>DR. GREGOR VIRANT:</speaker>

               <p>Hvala lepa gospod predsednik. Malo neobičajna praksa je, da razpravljamo v okviru
               poslanskih vprašanj o zakonskem predlogu, ki je tik pred obravnavo v Državnem zboru.
               S tem načeloma ni nič narobe, ampak za razpravo prav o tem členu, po katerem
               sprašujete, bo kar dosti časa pri obravnavi zakona, ki bo predvidoma enkrat sredi
               naslednjega tedna na matičnem delovnem telesu. Pa vendarle bom glavne argumente za to
               rešitev povedal že danes, v okviru odgovora na to poslansko vprašanje.</p>
               <p>Načela novega plačnega sistema v javnem sektorju, ki je tik pred uveljavitvijo, pred
               implementacijo, tvorita načeli enotnosti in preglednosti, torej vse plače v javnem
               sektorju naj bodo urejene enotno in pregledno. Gre za to, da se uvede red v plačah
               javnega sektorja. Načelo je odprava plačnih nesorazmerij, torej da se poravnajo,
               odpravijo nekatere plačne krivice, ki so nastale, nekatera delovna mesta uvrstile
               prenizko v primerjavi z drugimi. Je pa eden od principov, ki ga želi Vlada
               zasledovati pri tem novem plačnem sistemu, tudi fleksibilnost, možnost boljšega
               nagrajevanja tistih, ki pokažejo boljše delovne rezultate. Možnost boljšega
               nagrajevanja vrhunskih javnih uslužbencev, to je tistih, ki so najboljši, ki največ
               prispevajo k doseganju ciljev organizacije. In tukaj ulovimo pri urejanju plačnega
               neko ravnovesje. Ravnovesje med redom na eni strani, torej da plače niso prepuščene
               kaosu in neredu, in na drugi strani fleksibilnostjo, to se pravi, da sistem ne bi bil
               tako tog, da nam ne bi omogočil, da v javnem sektorju obdržimo kvalitetne ljudi, ker
               bi nam ti ljudje pobegnili v zasebni sektor. In teh instrumentov fleksibilnosti je v
               novem sistemu veliko. Je napredovanje, ki bo po novem striktno vezano samo na oceno
               delovne uspešnosti, ne tako kot sedaj, na lovljenje in nabiranje različnih točk z
               udeležbo na seminarjih itd., itd., ko se je ugotavljalo, da napredujejo tisti, ki
               imajo veliko časa hoditi po seminarjih, tisti ki pa veliko delajo in nimajo časa
               hoditi na seminarje, pa ne morejo napredovati, pa del plače za delovno uspešnost,
               tisti običajni, pa plačilo za povečan obseg dela in sestavni del tega je tudi
               določba, ki jo sedaj predlagamo, da se lahko javnega uslužbenca iz posebej
               utemeljenih razlogov, ob zaposlitvi ali razporediti na neko drugo delovno mesto ali
               imenovanje v naziv, takoj uvrsti za pet plačnih razredov višje od izhodišča.
               Predstavljajte si recimo, da imamo nekega strokovnjaka iz gospodarstva, iz banke,
               zavarovalnice, od koderkoli, ki ima za seboj 20-letno, 15-letno uspešno vrhunsko
               kariero v zasebnem sektorju. In ga želimo pridobiti za delo v javnem sektorju, v
               državni upravi ali kje drugje, ponudimo mu plačo, ki je izhodiščna za neko delovno
               mesto, se pravi, bo imel takšno plačo, kot jo ima sicer začetnik na takšnem delovnem
               mestu. Ne gre. Takšnemu človeku pač moramo ponuditi plačo, ki ga bo motivirala, da se
               bo zaposlil v upravi ali kjerkoli drugje v javnem sektorju - v zdravstvu, v kulturi,
               v šolstvu, kjerkoli, sicer ne bomo mogli dobivati kvalitetnih ljudi iz gospodarstva.
               Kar pa je zelo pomembno za prevetritev javne uprave. Seveda, vsak tak menedžerski
               mehanizem, ker to je menedžerski mehanizem, ima tudi svoje rizike. Lahko se zlorabi,
               o tem ni nobenega dvoma, ampak ko tehtamo ali je boljše vzpostaviti sistem, ki bo
               popolnoma tog in trd ali pa prevzeti ta riziko in zaupati menedžerjem javnega
               sektorja, da bodo te vzvode uporabili tako, kot je treba - v korist javnosti, v
               korist inštitucije, ki jo vodijo, absolutno pretehta, pri meni osebno in tudi pri
               Vladi je pretehtalo to slednje. To se pravi, zaupali jim bomo in verjamemo, da bo ta
               inštrument uporabljen tako, kot je treba.</p>
               <p>Navsezadnje imamo za to spremembo podporo vseh sindikatov javnega sektorja, mislim,
               da to ni nepomembno. To pomeni, da oni sami tega ne vidijo, kot neko rušenje razmerja
               v plačah.</p>
               <p>Še to moram reči, približno tak inštrument ima že danes javna uprava, ne pa tudi
               drugi deli javnega sektorja. S to določbo mi samo širimo tisto, kar je v javni
               upravi, torej na ministrstvih, upravnih enotah, občinskih upravah že danes možno,
               tudi na šolstvo, zdravstvo, kulturo in ostalo, kar mislim, da je prav. O RTV-ju pa v
               drugem delu... ...<stage>/Izklop mikrofona./</stage>...</p>
            </sp>
            <sp xml:id="SDZ4-Redna-39-2008-05-21.sp121">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev? Izvolite.</p>
            </sp>
            <sp xml:id="SDZ4-Redna-39-2008-05-21.sp122">

               <speaker>DARJA LAVTIŽAR BEBLER:</speaker>

               <p>Hvala, gospod predsednik.</p>
               <p>Prosila bi še za odgovor v zvezi s tem: Katere javne uslužbence na zavodu RTV
               Slovenija ste imeli v mislih.</p>
               <p>Pa tudi odgovorila bi na to. Ni tako neobičajno, da se zastavljajo tovrstna vprašanja
               pri poslanskih vprašanjih, zaradi tega, ker je pač tudi ta zakon predlagan po nujnem
               postopku, kjer velja, da bi te spremembe morale biti tako nujne in manjše, da jih je
               mogoče po tem postopku sprejeti. Iz obrazložitve k zakonu pa ni povsem jasno, kaj je
               pesnik hotel povedati.</p>
               <p>In tole bi poudarila, zelo zanimive stvari se dogajajo na področju sistema plač v
               javnem sektorju in tudi širše v zvezi s položajem in statusom javnih uslužbencev. V
               Noveli zakona o javnih uslužbencih predlagate opustitev obveznih strokovnih izpitov,
               ukinjate Upravno akademijo, kandidatom za javne uslužbence nerazumno znižujete
               zahteve in pogoje za službo v državni oziroma javni upravi. Tudi denimo v predlaganem
               resornem zakonu, Zakonu o zunanjih zadevah se znižujejo kriteriji, denimo za
               generalnega sekretarja Ministrstva za zunanje zadeve in za nepoklicne diplomate, ki
               so doslej morali izpolnjevati enake pogoje za imenovanje v naziv, kot poklicni
               diplomati in ki so do slej morali imeti najmanj univerzitetno izobrazbo in so morali
               obvladati dva tuja jezika, od tega enega svetovnega, kar se zdaj tudi odpravlja.</p>
               <p>S predlaganimi spremembami zakona o sistemu plač vnašate dodatne možnosti novih
               izjemnih napredovanj ob diskrecijski pravici predstojnika. Ne morem drugače, kot da
               si mislim, da so to priprave, da se zagotovi zakonsko pokritje zato, da še pred
               jesenskimi parlamentarnimi volitvami pospravite na varna delovna mesta v državni in
               javni upravi vse svoje lojalne ljudi in da jim preko izrednega napredovanja
               zagotovite boljše, se pravi dobre plače. Nova vlada pa se tovrstnih delavcev ne bo
               mogla znebiti, če tudi bodo nesposobni. Hvala.</p>
            </sp>
            <sp xml:id="SDZ4-Redna-39-2008-05-21.sp123">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp124">

               <speaker>DR. GREGOR VIRANT:</speaker>

               <p>Hvala. Ta drugi del vprašanja ni bil najavljen, je pa tudi tisto vaše konstantno
               vprašanje oziroma domneva, da vse, kar delamo, pravzaprav delamo z nekimi zlimi
               nameni in sicer zato, da bi v upravi zaposlovali sebi lojalne politično pripadne
               ljudi in tako naprej. To poslušamo vsa ta leta. Meji že na paranojo, več ne vem, kako
               bi na to odgovarjal. Jaz vsako določbo zakona, ki se spreminja argumentiram,
               utemeljim, vsaka ima svoj "rezon". Na take očitke pa človek sploh ne ve, kako bi
               odgovoril, razen s tem, da rečeš, ni res, ne delamo tega zato, da bi zaposlovali
               strankarsko lojalne ljudi. Nesmiseln očitek, popolnoma.</p>
               <p>Tudi o ukinitvi strokovnih izpitov v upravi bo govora ob obravnavi Zakona o javnih
               uslužbencih.</p>
               <p>Jaz bi vam samo postavil protivprašanje, katera uspešna, odlična firma v
               gospodarstvu, ki ima vrhunsko razvit sistem upravljanja s kadrovskimi viri, pa pozna
               kaj, kar bi bilo vsaj približno podobno našim birokratskim strokovnim izpitom?</p>
               <p>Ampak, da se vrnemo na vaše osnovno vprašanje, vprašali ste, katere uslužbence RTV-ja
               smo imeli v mislih pri možnostih izrednega napredovanja. Še enkrat bom povedal, ta
               določba velja in bo veljala za celoten javni sektor. Javni sektor obsega 160 tisoč
               javnih uslužbencev in nobenega konkretnega nismo imeli v mislih, ampak smo imeli v
               mislih menedžerski instrument, ki bo omogočal ustrezno nagrajevanje in motiviranje
               tistih, ki najbolje delajo in tudi pridobivanje takšnih kadrov iz gospodarstva, iz
               zasebnega sektorja. To, da bi dal minister za kulturo soglasje k takemu napredovanju
               v Javnem zavodu RTV Slovenija, pa ni dobro. S tem se strinjam. Tukaj se je v zakon
               prikradla določba, ki so jo, mislim da, tudi sindikati spregledali, so nas potem na
               to opozorili in to bomo popravili. To soglasje bo dal Programski svet. Skozi celoten
               plačni zakon veje nekoliko poseben status Javnega zavoda RTV Slovenije, ne poseben
               status v tem smislu, da bi se plače drugače urejale, ampak, da se Vlado in ministra
               izključi iz urejanja plač v Javnem zavodu RTV Slovenije zaradi zagotovitve njihove
               neodvisnosti.</p>
            </sp>
            <sp xml:id="SDZ4-Redna-39-2008-05-21.sp125">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite, gospa Bebler.</p>
            </sp>
            <sp xml:id="SDZ4-Redna-39-2008-05-21.sp126">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsednik. Že s prvimi spremembami Zakona o javnih uslužbencih
               ste pravzaprav sami pokazali kam merite in veste, da so bile tiste prve spremembe
               Zakona o javnih uslužbencih uperjene ravno v to, da zagotovijo lojalne politične
               ljudi na najodgovornejših položajih v državni upravi in zato mi prosim ne zamerite,
               če tako vidim tudi tokratne predlagane spremembe v tej luči, zaradi tega, ker so
               tako, v bistvu, nesistematične in ki dejansko rušijo sistem, pa lahko zagotavljate še
               toliko, kolikor hočete, da temu ni tako. Mi smo se seznanili že pred kakšnim slabim
               letom, da potekajo tudi po posameznih ministrstvih različna dogajanja v tej smeri, da
               se pripravljajo nove sistemizacije delovnih mest, in sicer v tem smislu, da se
               delavci zaposleni za določen čas premeščajo na nova delovna mesta, ki so postavljena
               na novo za nedoločen čas in iz teh ministrstev so nas opozarjali, da gre tudi za
               takšne namene, torej pred volitvami, zagotoviti lojalnim političnim ljudem delovna
               mesta za nedoločen čas. Da pa smo zaskrbljeni nad to situacijo, pa je seveda
               razumljivo, navsezadnje sami ste rekli, da gre za približno 130.000 do 150.000 ljudi,
               ki jih ti zakoni zadevajo. Mislim da, ne glede na to, da ste rekli, da itak bo zdaj v
               obravnavi v Državnem zboru ta predlog za spremembe in dopolnitve zakona, gre pa tukaj
               za neko širšo problematiko tudi v povezavi z drugimi zakoni, ki se tega področja
               dotikajo. Zato menim, da bi bilo primerno, da se opravi v Državnem zboru širša
               razprava o tem vašem odgovoru ali bolje rečeno o situaciji s katero se soočamo. Kar
               pa zadeva javne uslužbence Javnega zavoda RTV-ja, me pa tudi zelo čudi, kako se je
               lahko prikradla ravno te vrste napaka, kot pravite, v zakon, naši bivši bratje bi
               rekli "sasvim slučajno". Jaz v te slučaje ne verjamem in zaradi tega bi predlagala,
               da v skladu s Poslovnikom opravimo širšo razpravo o teh vprašanjih oziroma konkretno
               o tem odgovoru ministra. Sicer pa, gospod minister, najlepša hvala za odgovore.</p>
            </sp>
            <sp xml:id="SDZ4-Redna-39-2008-05-21.sp127">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanke gospe Darje Lavtižar Bebler, da Državni zbor na naslednji
               seji opravi razpravo o odgovoru ministra na njeno poslansko vprašanje, bo Državni
               zbor odločal jutri v okviru glasovanj.</p>
               <p>Sedaj bo gospod Milan Petek postavil poslansko vprašanje ministru za promet.
               Prosim.</p>
            </sp>
            <sp xml:id="SDZ4-Redna-39-2008-05-21.sp128">

               <speaker>MILAN PETEK:</speaker>

               <p>Hvala, predsednik. Lep pozdrav vsem prisotnim ministrom! Dejstva o poslovanju
               Slovenskih železnic kažejo, da se je iz nekoč pozitivnega trenda poslovnih rezultatov
               zadeva korenito obrnila v negativni trend, takšna je vsaj naša ocena. Ocenjujemo, da
               je to posledica spremenjene oziroma sprejete zakonodaje v tem parlamentu, ki jo je
               "sforsiral" in zahteval predsednik Vlade, nekateri sindikati železnic, sekretar
               Verlič, realiziral pa vaš predhodnik, gospod Božič. Vi za to seveda niste krivi, ste
               pa sedaj tisti, ki nadaljujete to politiko. In to skrbi.</p>
               <p>Neka radijska oddaja je predstavila javnosti dejstvo, da je bilo 17,8 milijona evrov
               od prodaje nepremičnin v Novi Gorici porabljenih za redno izplačilo plač in regresa
               zaposlenih na železnicah. Samo po sebi to ne bi skrbelo, če ne bi kazalo na neko
               situacijo, ki pravzaprav ogroža dolgoročen razvoj železniškega sistema. Ne bom
               ugibal, ali so zemljišča, ki so v lasti Slovenskih železnic in se veselo
               razprodajajo, potrebna za nadaljnji razvoj železniškega sistema, ali jih bo morda
               zaradi razvoja kdaj celo treba drago kupovati nazaj. Kaj je možno in kaj je smotrno
               prodajati, bi bilo treba natančno določiti v nacionalnem programu razvoja
               železniškega prometa v Sloveniji. Tega programa kljub danim zagotovilom v štirih
               letih mandata te Vlade ni in očitno ga pred javnostjo ne bo.</p>
               <p>Zato vas v skrbi za razvoj Slovenskih železnic in slovenskega železniškega sistema
               sprašujem sledeče, gospod minister: Ali obstaja izdelan načrt odprodaje vseh
               zemljišč, ki so v lasti Slovenskih železnic? Ali je zanje strokovno ugotovljeno, da
               za nadaljnji razvoj Slovenskih železnic oziroma za nadaljnji razvoj celotnega
               prometnega sistema Republike Slovenije ne bodo potrebna? In kateri organ je
               verificiral oziroma odobril program prodaje? Katera so ta zemljišča? Kakšna je skupna
               površina teh zemljišč? Kolikšna je skupna danes ocenjena vrednost teh zemljišč?</p>
               <p>Drugo vprašanje pa je povezano z vodenjem Slovenskih železnic. Normalno bi bilo, da
               kandidat za direktorja predstavi svoj program poslovne sanacije že kot predpogoj za
               prevzem vodenja te družbe. Tega ni bilo, zato vas sprašujem: Ali, glede na to, da je
               bilo vodstvo imenovano že nekaj časa nazaj, in kdaj bo javnosti predstavljen vsaj
               poslovni načrt Slovenskih železnic za letošnje leto, če že resnega sanacijskega
               programa ali pa celo razvojnega programa Slovenskih železnic očitno ne moremo
               pričakovati?</p>
               <p>Torej, to so zadeve, ki morda res sodijo v poslovno sfero, vendar se tako tičejo
               razvoja na tem področju, in cele Slovenije, zaradi tega menim, da minister lahko da
               ustrezen odgovor.</p>
            </sp>
            <sp xml:id="SDZ4-Redna-39-2008-05-21.sp129">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp130">

               <speaker>MAG. RADOVAN ŽERJAV:</speaker>

               <p>Hvala lepa gospod predsednik. Hvala tudi za vprašanje.</p>
               <p>Torej, z Zakonom o železniškem prometu iz leta 1999 so se prej enotne železniške
               nepremičnine razdelile na del, ki je na podlagi zakona pridobil status javnega dobra
               v lasti države, in del, ki je ostal gospodarski družbi Slovenske železnice d.d.,
               sedaj seveda Slovenske železnice d.o.o. Na skupnem seznamu zemljišč je po stanju na
               dan 31. 12. 2007 v lasti Republike Slovenije, javne železniške infrastrukture,
               javnega dobra, 44 milijonov kvadratnih metrov zemljišč, to je 94,17%, v lasti
               Slovenskih železnic d.o.o. pa 2,7 milijona kvadratnih metrov zemljišč, kar je 5,82%.
               Zemljišča, ki služijo odvijanju železniškega prometa oziroma zemljišča na katerih je
               bil v preteklosti planiran razvoj železniške infrastrukture in so jih Slovenske
               železnice v ta namen že pridobile, imajo status javnega dobra. Javne železniške
               infrastrukture so v lasti Republike Slovenije in jih Slovenske železnice, zgolj kot z
               zakonom določen upravljavec javne železniške infrastrukture, ne morejo prodajati. Od
               5,82% zemljišč, ki so ostala v lasti Slovenskih železnic, ker niso sestavni del javne
               železniške infrastrukture oziroma na njih ni predviden razvoj javne železniške
               infrastrukture, se je v skladu z železniškim internim pravilnikom za razpolaganje s
               stvarnim premoženjem, ki prodajo nepremičnin ureja podobno kot državna uredba,
               dodajajo tista, ki jih Slovenske železnice ne potrebujejo in so predhodno zaobsežena
               v letnem planu prodaje nepremičnin. Zemljišča, ki so v lasti Slovenskih železnic pa
               se prodajajo v skladu z načrtom prodaje nepremičnin v okviru poslovnega načrta za
               posamezno poslovno leto, kar je obravnaval in sprejel nadzorni svet. V letu 2007 je
               bila največja prodaja zemljišča v Novi Gorici, v letu 2008 pa realizacija lani
               podpisane pogodbe o kapitalskem vstopu v Emonico, po kateri so Slovenske železnice
               kot stvarni vložek vložile zemljišče. V obeh primerih gre za dezinvestiranje tistega
               dela premoženja, ki ni vključen v osnovni posel. Prodaje niso bile realizirane zaradi
               likvidnostnih pritiskov, torej zaradi izplačila plač, kot ste tudi sami navajali. To
               potrjujejo tudi podatki, ki kažejo, da se je stanje zadolžitve zmanjšalo iz 264
               milijonov evrov v začetku leta 2007 na 252 milijonov evrov na koncu leta 2007. Denar
               je namenjen za financiranje investicij. Med temi je pomembnejši novi tehnični center
               Moste, kjer se bodo opravljale tehnološke dejavnosti na vozilih. V prihodnjih letih
               Slovenske železnice ne načrtujejo prodaje večjih površin zemljišč. O medletnih in
               letnih rezultatih poslovanja poslovodstvo Slovenskih železnic redno poroča Nadzornemu
               svetu ter za javnost na obdobnih novinarskih konferencah.</p>
               <p>V naslednjem tednu je sklicana novinarska konferenca na kateri bodo predstavljeni
               tudi rezultati poslovanja v prvem trimesečju 2008. V zaključni fazi pa je priprava
               strateškega načrta razvoja, ki bo v javnosti predstavljen predvidoma v juniju 2008,
               torej v naslednjem mesecu.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-21.sp131">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev? Izvolite gospod Petek.</p>
            </sp>
            <sp xml:id="SDZ4-Redna-39-2008-05-21.sp132">

               <speaker>MILAN PETEK:</speaker>

               <p>Hvala.</p>
               <p>Gospod minister, nekaj podatkov moram reči, da je uporabnih in služijo za jasnejšo
               predstavo, kaj se na Slovenskih železnicah dogaja, čeprav moram reči, da me nekaj
               stvari vseeno ne zadovoljuje. Jaz mislim, da je Nacionalni program razvoja Slovenske
               železniške infrastrukture tako pomemben akt, tako pomemben dokument, da bi moral
               imeti prednost in iz tega bi morala izhajati tudi strategija razvoja Slovenskih
               železnic. Bomo videli, ko bo junija ta predstavljen, ali pa se le dajo rešitve v tem
               dokumentu.</p>
               <p>Moje dopolnilno vprašanje v zvezi s tem je namenjeno ravno temu, čemur ste rekli
               "vstop v Emonico". Z ozirom, da skozi Ljubljano poteka zelo zelo pomembna prometna
               pot, po kateri vozi ogromno vlakov, tako potniških, posebej pa tovornih, ki enostavno
               na takšen način koncipiranega postajališča v Ljubljani v okviru Emonice, pod zemljo,
               ne morejo pravzaprav ustrezno potovati ali uporabljati te infrastrukture.</p>
               <p>In zato me zanima: Ali so v okviru teh zemljišč, o katerih ste prej govorili,
               predvideni tudi nekateri logistični centri, ki v Sloveniji morajo nastati, predvideno
               kje bodo te mednarodne tranzitne poti potekale - ali še vedno v središču Ljubljane
               ali bo torej za tovorni promet narejen nek obvoz in bo ta Ljubljana doživela neko
               železniško obvoznico po kateri bo to pravzaprav tehnično sploh možno?</p>
               <p>In mene zanima ob tem, ko smo govorili o zemljiščih, torej tudi odgovor: Ali je v
               kontekstu tega razvoja predvideno, da se ta tovorni promet iz centra Ljubljane
               preseli nekam na obrobje?</p>
               <p>Se vnaprej zahvaljujem za odgovor.</p>
            </sp>
            <sp xml:id="SDZ4-Redna-39-2008-05-21.sp133">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp134">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Na kratko. Kar se tiče Emonice. Vedno znova je vprašanje poglobitev - ja, poglobitev
               - ne. Skratka, predvidena je poglobitev. Se pravi, možnost za poglobitev je.</p>
               <p>Kar pa se tiče tistega drugega vprašanja, ko ste rekli - obvozna proga, da tudi
               obvozna proga je predvidena, da bi se tranzit izognil središču Ljubljane.</p>
            </sp>
            <sp xml:id="SDZ4-Redna-39-2008-05-21.sp135">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospa Maria Pozsonec bo sedaj postavila poslansko vprašanje ministru za kmetijstvo,
               gozdarstvo in prehrano.</p>
               <p>Izvolite.</p>
            </sp>
            <sp xml:id="SDZ4-Redna-39-2008-05-21.sp136">

               <speaker>MARIA POZSONEC:</speaker>

               <p>Hvala lepa za besedo, gospod predsednik. Vsem prisotnim lep pozdrav.</p>
               <p>Po znanih podatkih v Sloveniji 200 tisoč ljudi živi pod življenjskim minimumom.
               Največji delež med družinskimi izdatki predstavljajo izdatki za hrano.</p>
               <p>Zanima me: S kakšnimi ukrepi bo ministrstvo ublažilo posledice visoke rasti cen
               prehrambenih izdelkov v primerjavi z odkupnimi cenami kmetijskih izdelkov, da bomo
               vsem prebivalcem, otrokom in vsem, lahko ponudili človeku dostojno življenje in
               zdravo prehrano? Hvala.</p>
            </sp>
            <sp xml:id="SDZ4-Redna-39-2008-05-21.sp137">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp138">

               <speaker>IZTOK JARC:</speaker>

               <p>Hvala lepa. V Sloveniji je po mojih informacijah delež hrane v skupnem strošku
               gospodinjstva, nekje v povprečju 15% do 20% in je primerljiv s podobnimi državami v
               Evropski uniji. Drugače pa je to vprašanje, ki v veliki meri, žal, presega
               pristojnost resornega ministrstva za kmetijstvo, vendar vseeno mogoče nekaj
               informacij v zvezi s tem. Predvsem informacij v zvezi stabiliziranja, prepotrebnim
               stabiliziranjem cen nekaterih kmetijskih surovin. Najprej bi rad povedal tudi, da so
               določene kmetijske surovine v bistvu, v petnajstih letih padanja, v lanskem letu
               doživele nesorazmerno in s tem se strinjam, prehitro, skokovito rast. Predvsem tukaj
               mislim na žitarice, ki so dosegle tudi 100 in več procentno rast kmetijskih
               proizvodov, cen. Izkazalo se je pravzaprav, da ta visoka rast pravzaprav ni dobra, ne
               za tistega, to so v prvi fazi predvsem poljedelci, ki so od tega nekaj imeli, se
               pravi ne za kmeta, ne za potrošnika. Izkazalo se je seveda, da je ta visoka rast cen
               posameznih kmetijskih surovin pogojena z nekaterimi globalnimi spremembami na
               področju ponudbe in tudi povpraševanja na globalni ravni, kamor je Slovenija vpeta,
               in da imamo pravzaprav tri vrste kriz. Imamo krizo visokih cen in hrane, imamo krizo
               visokih cen energije in imamo seveda tudi klimatsko krizo oziroma krizo sprememb
               klime. Tako se je pravzaprav izkazalo, da so te visoke cene hrane udarile po žepu
               tudi same prebivalce. Če gledamo recimo primerjalno razmerje, letos februar, lani, so
               cene kmetijskih inputov, to se pravi inputov za proizvodnjo, zrasle približno v enaki
               višini kot cene samih kmetijskih surovin, vendar poudarjam, da so cene kmetijskih
               surovin praktično enake rasti cen inputov. Dejstvo je, da so se realno cene
               kmetijskih proizvodov v lanskem letu povišale za približno 8%, maloprodajne so se pa
               povišale za nekaj več, kar dokazuje, da pravzaprav v Sloveniji poleg teh globalnih
               vzrokov imamo še nekatere domače, lastne: rigidno tržno strukturo v agroživilski
               verigi, predvsem pa tudi nepovezane proizvajalce. Ministrstvo je v tem smislu večkrat
               poskušalo narediti korak naprej in je tudi sklicevalo tako imenovane vertikalne
               verige, kjer smo poskušali skupaj z industrijo, trgovino in proizvajalci vplivati na
               to, da bi se vsi zavedali teh zelo resnih razmer.</p>
               <p>Kaj lahko naredi samo ministrstvo? Ministrstvo lahko največ naredi pravzaprav pri
               povišanju ponudbe hrane. In v tem smislu je bila Slovenija ena tistih članic Evropske
               unije - in treba je vedeti, da smo mi predvsem izvajalec skupne kmetijske politike -,
               ki je precej naredila na tem. Že lani smo takoj ukinili obvezno praho oziroma jo dali
               na nič in s tem v bistvu omogočili dodatno mobilizacijo zemlje za pridelavo. Povečali
               smo mlečne kvote za 2% in s tem prispevali k temu, da so se cene mleka in mlečnih
               proizvodov zaustavile, in to je dejstvo. Odpravili smo uvozne carine za žitarice,
               razen za oves. Uvedli smo tudi na področju prašičereje posebne ukrepe, za
               skladiščenje in nadomestila za prašičje meso. Posebej delamo tudi na programu za
               prašičerejo za rešitev težke situacije v Sloveniji.</p>
               <p>Tudi po oceni Evropske komisije in svetovnih hiš se bodo cene verjetno v letošnjem
               letu umirile, cene samih kmetijskih surovin bodo pa ostale na višji ravni, kot so
               bile v preteklosti.</p>
               <p>Rad bi povedal še to, da bodo po podatkih Statističnega urada verjetno tudi letos v
               Sloveniji, če bodo normalne razmere, mnogo večje površine zasajene z žiti.
               Ocenjujemo, da je letos skoraj za petino več površin posejanih s pšenico in za dobro
               desetino več... <stage>/Izklop mikrofona./</stage></p>
            </sp>
            <sp xml:id="SDZ4-Redna-39-2008-05-21.sp139">

               <speaker>PREDSEDNIK FRANCE CUKJATI:</speaker>

               <p>Hvala. Naslednji minister, ki naj bi bil deležen poslanskega vprašanja, je odsoten.
               Minister za kulturo se je opravičil.</p>
               <p>Gospa Širca, želite kljub temu postaviti vprašanje? Izvolite.</p>
            </sp>
            <sp xml:id="SDZ4-Redna-39-2008-05-21.sp140">

               <speaker>MAJDA ŠIRCA:</speaker>

               <p>In dobiti odgovor na naslednji seji. Naj na začetku poudarim, gospod predsednik
               Državnega zbora, da je inštitut poslanskih vprašanj izgubil na pomenu. Danes smo
               preložili ta del seje, ki je namenjena poslanskim vprašanjem, na ta dan zaradi
               odsotnosti večine ministrov v ponedeljek, ampak sedaj je večina že celo dopoldne
               odsotna. To pomeni, da gre za neko diskreditacijo inštituta poslanskih vprašanj. Šlo
               pa je tudi za diskreditacijo pri postavitvi mojega poslanskega vprašanje, ki se
               nanaša na stanje v razmerjih v ljubljanski Operi. Pristojne službe so ga zavrnile,
               češ, da gre za lokalno vprašanje in ne glede na moje vztrajanje, da je greznica
               gospoda Jazbeca omejena na lokalni prostor, Opera pa zajema celotno slovensko
               kulturno javnost, se je bilo treba kar precej pogajati, vse dokler ni bilo povedano,
               da je sam minister naročil to vprašanje in to na zadnji seji Odbora za kulturo, ki je
               obravnaval izvajanje Nacionalnega programa za leto 2006 in to v letu 2008.</p>
               <p>Skratka, moje vprašanje je namenjeno ministru: Ali drži njegova trditev, da se
               gradnja, renoviranje in stanje v Operi v Ljubljani dogaja bleščeče, kot je sam trdil?
               Kajti, navedbe in praksa govorijo povsem o drugem položaju. Namreč, Opera je že davno
               presegla načrtovano investicijo, investicija se je tako rekoč podvojila. Namesto
               dokončane stavbe pa tukaj zraven nas zeva globoka jama in smo tako rekoč...</p>
               <p>Ali bi se lahko potem nekako zmenila, prosim, izven dvorane za vaše dogovore!</p>
               <p>Skratka, Opera je nekakšno prizorišče, ki se ji lahko reče "boj na požiralniku",
               požira denar v neskončnost, jama je vedno bolj globoka, vedno dražja in zaključek del
               se vedno bolj odmika, čeprav bi se tako rekoč moral že zgoditi.</p>
               <p>Drugo vprašanje, ki pa se veže na delovanje same Opere, pa je: Ali vložek državnih
               sredstev, to je več kot 2 stari milijardi na leto ali 8,3 milijonov evrov, za
               delovanje Opere dosega namen in ali je vodenje kompetentno? Glede na to, da je
               pristala na najnižji ravni po letu 1918, kajti še v času Avstro-Ogrske so izvedli več
               premier in več aktivnosti, kot jih sedaj.</p>
            </sp>
            <sp xml:id="SDZ4-Redna-39-2008-05-21.sp141">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Na vaše vprašanje bo minister odgovoril na naslednji seji.</p>
               <p>Sedaj bo gospod Srečko Prijatelj postavil poslansko vprašanje ministru za promet.</p>
               <p>Prosim.</p>
            </sp>
            <sp xml:id="SDZ4-Redna-39-2008-05-21.sp142">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovana ministra, kolegice in kolegi.</p>
               <p>Za boljše razumevanje, železna cesta na nek način postaja vse bolj podobna avtocesti,
               sproščajo se mednarodne trase oziroma dejansko se podeljujejo varnostna
               spričevala.</p>
               <p>In minister za promet, lepo vas prosim, če mi lahko odgovorite: Kako je lahko Rail
               Cargo Avstrija dobilo varnostno spričevalo po zelo čudnih pogojih? Namreč gre za
               ogrožanje nacionalnega interesa, to pa je varnost in urejenost železniškega prometa
               in že kar odkrito se govori, da je to avstrijsko podjetje, ki bo danes po svoji
               presoji imelo možnost tudi zavarovati ali nezavarovati tovor, vzdrževati vagonsko
               tehniko po svoji presoji, zopet - investirati ali ne investirati v vzdrževanje, imelo
               možnost prevažati po enakopravnem principu tovor po naših koridorjih. Tu gre za
               odprto vprašanje, ali je posredi odkupovanje ali ne, korupcija da ali ne. Kajti,
               vemo, da so vam bila dana v podpis navodila, ki urejajo to v neusklajeni verziji,
               usklajevanja na sistemu Slovenskih železnic pa so potekala. Dejstvo je, da bi se kot
               minister morali zavedati, da dejansko strošek zavarovanja in vzdrževanja predstavlja
               največji strošek na neto tonski kilometer in da dajemo tujcu možnost, da dela kar
               hoče na območju naših železnic, ki pa imajo posebno konfiguracijo in se razlikujejo
               po marsičem od ostalih infrastruktur v Evropi.</p>
               <p>Zanima me zakaj, kljub temu, da imamo že eno leto ustanovljeno direkcijo za promet,
               po izrednem zahtevku gospoda Kanglerja, vašega strankarskega kolega, ki je takrat
               zahteval, da to mora biti v Mariboru in je celo pogojeval, če to v Mariboru ne bo, ne
               bomo sprejeli in potrdili Zakona o varnosti v železniškem prometu. Eno leto imate to
               direkcijo že ustanovljeno in ta direkcija ne vodi nobenega projekta, niti ni zasedena
               tehnično oziroma bojda ste sedaj na moje prigovarjanje imenovali na hitro nekega
               direktorja.</p>
               <p>Agencija, ki naj bi skrbela dokler se direkcija ne ustanovi, tudi nima direktorja in
               projekti stojijo. Imate pa največ denarja odobrenega skozi poroštvene zakone v
               Sloveniji, kajti Državni zbor vam je dal možnost, da pristopite k temeljitemu
               posodabljanju sistema železniškega prometa in seveda, da začnete takoj izvajati
               projekte, ki so, po vaših besedah, v teku. Tako nam stojijo projekti kot so
               dvotirnost proge Koper-Divača, stojijo nam signalno-varnostni sistemi, ki niso
               vzdrževani in nove lokomotive ne morejo voziti dlje kot do Zidanega mosta, ker ni
               zadovoljenega osnega pritiska. Prosim, če mi odgovorite zakaj tako ravnate,
               neodgovorno seveda, tudi z državnim denarjem.</p>
            </sp>
            <sp xml:id="SDZ4-Redna-39-2008-05-21.sp143">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-39-2008-05-21.sp144">

               <speaker>MAG. RADOVAN ŽERJAV:</speaker>

               <p>Hvala lepa, predsedujoči. Hvala lepa tudi za vprašanja. Za vprašanja, ki pa niso bila
               prej najavljena, moram pač preveriti kaj se dogaja, predvsem kar se tiče Rail
               Cargoja. Lahko pa generalno povem, da vse kar poteka, poteka v skladu s pravili in v
               skladu z direktivami EU, saj drugače ne more biti. Torej, neko demagogijo tukaj
               zganjati in govoriti o neki korupciji in ne vem o čem vsem skupaj, se mi zdi malo za
               lase privlečeno in bi vas prosil, gospod poslanec, da ste v prihodnje malo bolj, bom
               rekel, dovzetni.</p>
               <p>Kar pa se tiče vašega poslanskega vprašanja, ki ste mi ga zastavili po ustaljenem
               postopku dne 9. 4., sem vam ravno tako po ustaljenem postopku tudi odgovoril. Tisto
               pisno vprašanje je bilo sestavljeno iz niza podvprašanj, ki pa so imele isti cilj, le
               da se je takrat spraševalo, kdaj se bom dejansko začel ukvarjati s perečo
               problematiko, ki že leta pesti Slovenske železnice. Kako bom preprečil čedalje večjo
               nastajajočo gospodarsko škodo v železniškem prometu, ki nastaja zaradi
               nezagotavljanja temeljnega razvoja in obnove Slovenskih železnic. Kot sprašujete
               danes, vam moram povedati, da je edini pravi odgovor na to vprašanje zagotovitev
               finančnih sredstev za predvidene projekte. Glavni finančni viri pa so lahko Državni
               proračun Republike Slovenije, ki ga vsako leto sprejme Državni zbor, nepovratna
               finančna sredstva iz evropskih skladov, v tem primeru največ iz kohezijskega,
               kohezijske politike in finančna sredstva zasebnega dela. Torej govorim seveda o
               možnosti javno-zasebnega partnerstva. Trenutno izvajamo 33 različnih projektov, ki so
               vsi povezani s posodobitvijo, obnovo ali novogradnjo javno železniške infrastrukture
               in nobeden de stoji, tako kot ste rekli. Popolna laž. Nobeden od projektov ne stoji.
               In napredek vseh teh 33-ih projektov, za katere sem pa jasno tudi povedal, ko sem
               prevzel funkcijo, da nisem bil zadovoljen z vodenjem teh projektov, osebno spremljam
               na tedenskih koordinacijah, kjer mi poročajo o teh projektih. In vesel sem, da smo
               tudi zaradi tega intenzivnega spremljanja teh projektov pred kratkim dobili gradbena
               dovoljenja za posodobitev obstoječe proge Koper - Divača. Smo naredili velik korak
               naprej. Sem vesel tega. Tako, da imamo sedaj odprto pot, da, tako kot smo tudi
               obljubili, bomo še letos začeli. Upam seveda, da ne bo sto milijonov raznih pritožb
               na javni razpis, da bomo še letos začeli s posodobitvijo te proge. Hvala lepa.</p>
            </sp>
            <sp xml:id="SDZ4-Redna-39-2008-05-21.sp145">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Srečko Prijatelj, izvolite.</p>
            </sp>
            <sp xml:id="SDZ4-Redna-39-2008-05-21.sp146">

               <speaker>SREČKO PRIJATELJ:</speaker>

               <p>Hvala lepa. Spoštovani minister! Če mislite, da lahko rečete poslancu karkoli, se
               motite. Ni demagogija in ni nobene laži. Eno leto imate ustanovljeno direkcijo, ki še
               ni začela z vodenjem projektov. In ljudi ste odpuščali na Slovenskih železnicah,
               bojda zaradi tega, ker so sodelovali na odprt način s tujcem, ki je pridobil
               koncesijo oziroma varnostno spričevalo. Gospod je na cesti. In dejstvo je, da je
               korupcija, tovrstna korupcija, na agenciji prisotna, kajti stroka se je usklajevala
               in vse izvršilne službe so podale svoje mnenje, po kakšnih kriterijih naj bi se
               dejansko delila varnostna spričevala. Vi ste dobili v podpis nepodpisano verzijo
               navodila, ki to odreja. Mogoče ste tako celo zahtevali, da vam dajo to neusklajeno
               verzijo. In zato govorim, ker gre za velike milijone, ki bodo tudi v privatnih žepih
               pristali. Varjam, da gre za sum klientelizma in korupcije. In ko govorite o
               projektih, ki bojda tečejo, Evropa nam je dala že pred leti milijone evrov za
               izgradnjo drugega tira, pa ste te milijone odlagali v koriščenje. Verjetno jih boste
               tudi vrnili, ker projektov nimate. Signalno varnostna tehnika, spoštovani minister,
               je v poskusnem obratovanju že več kot desetletje, pogovarjate se s Siemensom, ki je
               za vas strateški partner in lokomotive se tudi kupujejo od Siemensa, vendar od
               Zidanega mosta naprej stojijo, ker ni zadostnega osnega pritiska, da bi lahko vozile.
               In ko govorite o tem, da projekti tečejo, za vas govorijo na ministrstvu, da je to
               minister, katerega se lahko z levo roko pomete v kot in kar se mu reče, to bo tudi
               naredil. To ste vi na ministrstvu. Sprašujem vas, kdaj se boste začeli odgovorno
               ukvarjati s tem, kar vam je Državni zbor naložil, začeli koristiti denar, ki smo ga
               sprejeli v poroštvenem zakonu in začeli zagotavljati varnost in urejenost
               železniškega prometa? Vlaki vam...<stage>/Izključen mikrofon./</stage></p>
            </sp>
            <sp xml:id="SDZ4-Redna-39-2008-05-21.sp147">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-39-2008-05-21.sp148">

               <speaker>MAG. RADOVAN ŽERJAV:</speaker>

               <p>Zahvaljujem se vam za vaše mnenje, gospod poslanec. Hvala lepa.</p>
            </sp>
            <sp xml:id="SDZ4-Redna-39-2008-05-21.sp149">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Srečko Prijatelj, izvolite. <stage>(Mikrofon ne dela.)</stage></p>
            </sp>
            <sp xml:id="SDZ4-Redna-39-2008-05-21.sp150">

               <speaker>SREČKO PRIJATELJ:</speaker>

               <p>Se bom takole znašel, če mi date zadosti časa na voljo, prosim. Verjetno so me že
               izklopili, varnostna služba.</p>
               <p>Spoštovani minister, lahko govorite, kar hočete, to vam je pač po Ustavi dovoljeno,
               svoboda govora, kot je rečeno, je zapisano tudi tam. Ampak dejstev ne morete
               prikriti. Dejstva so pa zelo kruta. Na Slovenskih železnicah je infrastruktura zelo
               stara, se je ne obnavlja in Državni zbor, jaz sem eno leto molčal, bil sem vesel
               takrat, ko smo sprejemali poroštvene zakone za kredite, je eno leto v bistvu že od
               tega, kar je odobril zelo velike vsote denarja, zadolžil tudi bodoče rodove, zato, da
               se bodo nekateri projekti začeli izvajati takoj. In na vas je odgovornost in vi ste
               tista neodgovorna oseba, ki vidite samo druge segmente prevoza v javnih sektorjih,
               tudi pri iskanju strateških partnerjev, Nemcev in ne vem koga še, da poskrbite za to,
               da bo res peti in deseti transevropski koridor takšen kot mora biti. Tega do danes
               niste naredil. V svojem službovanju se ne ukvarjate z železnicami in to vam gre šteti
               v minus. Lahko govorite karkoli hočete, dejstvo je, da na tem področju vlada prva
               anarhija. In zaradi tega, ker je taka anarhija na področju železniških prevozov, je
               tudi ogrožena varnost in urejenost prometa, spoštovani minister. Ni samo blebetanje
               zadosti. Začnite delati. Mi bomo izgubili tudi tovore, ki nam odtekajo na tako
               imenovano Pontebsko progo. Gospodarska škoda je iz dneva v dan večja, in vi se tega
               ne zavedate.</p>
               <p>Seveda, spoštovani predsedujoči, vse to govorim v kontekstu tega, ker bom zahteval
               skladno s Poslovnikom razširjeno razpravo v Državnem zboru, in dovolite mi, da povem
               do konca. Gospodu ministru se ne zdi vredno niti, da bi odgovarjal na dopolnilno
               vprašanje.</p>
               <p>Naj mi pove: Zakaj agencija nima direktorja, zakaj direkcija ni začela z delom? Eno
               leto je že od tega, kar je ustanovljena. Ustanovljena je pa z namenom, da bo vodila
               projekte. Niti eden izmed resnih projektov se še ne izvaja. Ali ni v našem
               nacionalnem interesu, da naredimo to Slovenijo resnično tako, kakršno vlogo ima -
               tranzitno, pretočno, prometno, kajti to je tudi vloga, ležimo v takem geostrateškem
               položaju Evrope. In to vse vi zamujate. Drugi tir proge bo zgrajen leta 2015. Lepo
               vas prosim! Takrat ga ne rabimo, do takrat bodo tovori zaobšli Slovenijo.</p>
               <p>In ravno zaradi tega, spoštovane gospe in gospodje, bi želel - pa tudi zaradi drugih
               vprašanj, ki jih poslanci tu izpostavljajo, železniških vprašanj, na temo železnice
               -, da se v Državnem zboru opravi razširjena razprava. Zadosti je tega malomarnega
               odnosa. Vidite samo kamione, kot da drugega prevoznega sredstva v Sloveniji ni.</p>
            </sp>
            <sp xml:id="SDZ4-Redna-39-2008-05-21.sp151">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Povedati moram, zaradi magnetograma, da je govoril gospod Srečko
               Prijatelj. O predlogu poslanca, gospoda Srečka Prijatelja, da Državni zbor na
               naslednji seji opravi razpravo o odgovoru ministra za promet na njegovo poslansko
               vprašanje, bo Državni zbor odločal jutri v okviru glasovanj.</p>
               <p>Poslansko vprašanje ministru za gospodarstvo bo postavila gospa Majda Zupan.</p>
               <p>Izvolite, prosim.</p>
            </sp>
            <sp xml:id="SDZ4-Redna-39-2008-05-21.sp152">

               <speaker>MAJDA ZUPAN:</speaker>

               <p>Hvala lepa za besedo, spoštovani gospod predsedujoči. Spoštovana gospoda ministra,
               kolegice in kolegi!</p>
               <p>Slovenska lesnopredelovalna industrija je že nekaj časa globoko v krizi, vendar pa ta
               problem ostaja v senci tekstilne in usnjarske. Vlagala je velike napore, da se je do
               sedaj obdržala, pri tem pa jo je reševala osnovna surovina, les, in dober tečaj
               dolarja.</p>
               <p>V večini podjetij, ki so v krizi, je večinski lastnik država preko Kada. Dejstvo je,
               da kadrovsko in finančno slovensko lesarstvo slabi, je brez ustreznih kadrov, vizij
               in programov. Država se v tem primeru ni pokazala kot dober lastnik, ni skušala
               povezati, združiti, poiskati novih možnosti, drugih lastnikov ali novih strateških
               partnerjev. Nekatera podjetja so pomoč od države dobila, druga ne. Nekatera so bila
               dokapitalizirana, druga mogoče še bodo, tretjim grozi likvidacija. Ne more nam biti
               vseeno, ali bomo v Sloveniji les obdelovali do dokončnega proizvoda ali pa ga bomo
               kot surovino izvažali v Italijo, Avstrijo ali celo na Kitajsko. Že velikokrat smo
               dokazali, da znamo na osnovi dolgoletne tradicije s sodobnimi postopki v Sloveniji
               izdelovati kvalitetne izdelke, kar ameriški, kanadski, nemški in drugi kupci močno
               cenijo. Znanje in kvaliteta sta v Sloveniji daleč pred vzhodno Evropo. Zaradi
               usmeritve Vlade glede umika države iz gospodarstva se Kad kot lastnik mora umakniti
               tudi iz teh podjetij. Menim, da bi morala država resno in odgovorno preveriti, kaj se
               dogaja z njeno lastnino, z njenimi državljani in tudi z njenimi gozdovi ter
               energijo.</p>
               <p>Spoštovani gospod minister, sprašujem vas: Ali ima Republika Slovenija sprejeto
               strategijo lesnopredelovalne industrije, zlasti v pogojih hude globalne konkurence?
               Ali ima lesnopredelovalna industrija svoje mesto v pogojih prestrukturiranja ali pa
               bo država kar pustila, da bodo podjetja kot so KLI Logatec, Lipa Ajdovščina, Novoles,
               Straža in podobna, kar umirala pred našimi očmi? Hvala lepa.</p>
            </sp>
            <sp xml:id="SDZ4-Redna-39-2008-05-21.sp153">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp154">

               <speaker>MAG. ANDREJ VIZJAK:</speaker>

               <p>Hvala lepa, spoštovana poslanka za vprašanje. Mislim, da je bilo kar nekaj zelo
               pomembnih delov mojega odgovora že nakazanih v vaših vprašanjih. Namreč, prvo, zelo
               pomembno ugotovitev bi želel povedati, to je ta, da imamo nekatere svetle zglede v
               lesnopredelovalni industriji v Sloveniji in imamo nekatere slabe. Torej, je predvsem
               odvisno od podjetij samih, od njihovih vodstev, od gospodarskih družb torej, kako
               znajo in kako zmorejo izkoristiti svoj položaj na zahtevnem evropskem in globalnem
               trgu. Že dolgo ne živimo več v razmerah nekega planskega gospodarstva s katerim bi
               Vlada usmerjala delovanja podjetij ali sektorjev, sprejemamo pa številne strategije,
               ukrepe in tudi akcijske programe za spodbujanje podjetništva in konkurenčnosti
               slovenskega gospodarstva. V Sloveniji smo se odločili, da ne bomo razvijali
               sektorskih strategij, se pravi, strategija tekstilnega sektorja, strategija
               lesnopredelovalnega sektorja in podobno. Imamo pa usmeritve kako dvigniti, in imamo
               tudi konkreten program, kako dvigniti podjetništvo in konkurenčnost slovenskega
               gospodarstva in zato je Vlada sprejela Program ukrepov za spodbujanje podjetništva in
               konkurenčnosti za obdobje 2007-2013, ki temelji na štirih ključnih stebrih. Prvi
               steber je spodbujanje podjetništva, drugi steber je znanje za gospodarstvo, torej
               kako znanje vključiti v proizvodne procese, v konkretne izdelke ali storitve, torej
               kako z razvojem inovacij, tehnološkim razvojem podjetij, nadgraditi njihovo
               konkurenčnost in tretji, kako nadgraditi finančne vire in možnosti financiranja za
               to. Marsikatero podjetje v panogi lesarstva je zelo jasno glede svojih razvojnih in
               tržnih priložnosti, ima jasne programe in zaradi tega je tudi uspešno in je tudi
               uspelo izkoristiti številne razpise, ki jih objavljamo na ministrstvu, bodisi za
               spodbujanje povezovanj podjetij v smeri razvoja novih produktov, razvoja novih
               tehnologij. Nekatera podjetja so izkoristila razpise in finančne podpore za nabavo
               novih strojev ali novih tehnologij ali "kuowhow-a" in podobno. Torej, nekatera
               podjetja se pa znajdejo v težavah tudi zaradi, verjetno, pomanjkanja lastne vizije
               ali zaradi najrazličnejših drugih razlogov, ki izvirajo bodisi iz njihovega
               tehnološkega procesa ali njihovih nekih preteklih poslovnih odločitev. Tudi za
               podjetja, ki se znajdejo v težavah imamo zagotovljene sheme pomoči, da se takšna
               podjetja prestrukturirajo, da se opustijo nekateri problematični programi,
               neperspektivni programi in da se podjetje postavi na zdravo osnovo, da je dolgoročno
               zmožno preživetja in konkurenčnosti. Kar nekaj podjetij iz lesnopredelovalne panoge
               je bilo deležno teh podpor.</p>
               <p>Zdaj pa dovolite, da se vrnem na konkretni sektor lesarstva. Največja konkurenčna
               slabost slovenske lesnopredelovalne industrije je nepovezanost, je razdrobljenost in
               neka ne pretirana želja po povezovanju in sodelovanju na tistih segmentih, kjer bi to
               povezovanje lahko obrodilo največ sinergij. Tu mislim predvsem pri nabavi lesa.
               Slovenski lesarji so pri nabavi lesa, za katerega vemo, da je Slovenija z njim
               bogata, nekonkurenčni s tujo konkurenco. Zato sem večkrat tudi sodeloval pri
               združenju lesarstva, ki se s tem ukvarja in jih pozival k sodelovanju, povezovanju in
               konkurenčni nadgradnji. Druga pomembna zadeva je, da snujemo oziroma smo že
               pripravili konkretne ukrepe, da se les kot surovina za lesnopredelovalno industrijo
               ne bo konkurenčno uporabljala za energetiko. Torej, tisti les, ki ga je možno
               uporabiti v lesnopredelovalni industriji ne bo bil subvencioniran kot energent.
               Tretja zadeva, katero mislim, da bi morali še bolj razvijati, je oblikovaje,
               "dizajn". Eno je osnovna stroškovna cena produkta, drugo pa je znanje, ki je
               vkomponirano v izdelek, ne samo preko tehnoloških rešitev, ampak tudi preko
               "dizajna". Torej, Slovenija ima priložnosti na tem področju, ima prednosti in tako
               država preko organov želi tudi slehernemu ...<stage>/Izključen mikrofon./</stage></p>
            </sp>
            <sp xml:id="SDZ4-Redna-39-2008-05-21.sp155">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, gospa Zupan.</p>
            </sp>
            <sp xml:id="SDZ4-Redna-39-2008-05-21.sp156">

               <speaker>MAJDA ZUPAN:</speaker>

               <p>Hvala lepa, gospod minister. Hvala lepa za odgovor.</p>
               <p>Če dovolite, bi še dopolnila in bila malo bolj konkretna s tega področja dobivam
               vprašanja v svojo poslansko pisarno.</p>
               <p>Kako vi kot minister vidite vlogo države in državnih služb v smislu pomoči, konkretno
               KLI Logatcu? Ali je morda priprava na menedžerski odkup v tem podjetju, tistega, kar
               je še preostalo, in zdi se, kot da je državno premoženje na nek način izpuhtelo.
               Zanima me: Kaj se bo zgodilo z delavci? Ali so pripravljeni programi za
               usposabljanje? Hvala lepa.</p>
            </sp>
            <sp xml:id="SDZ4-Redna-39-2008-05-21.sp157">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp xml:id="SDZ4-Redna-39-2008-05-21.sp158">

               <speaker>MAG. ANDREJ VIZJAK:</speaker>

               <p>Hvala lepa. Poglejte, Ministrstvo za gospodarstvo seveda ni neposredno lastnik ali
               upravičen do državnih lastniških upravičenj v KLI Logatcu, zato so neposredni
               lastniki tisti, ki so v konkretnem primeru tudi odgovorni. Vendar kot sem povedal, če
               podjetje zaide v težave imamo na Ministrstvu za gospodarstvo možnosti tem podjetjem
               pomagati pri prestrukturiranju in pri nadaljnjem razvoju. Vendar je aktivna vloga na
               strani podjetja. Podjetje mora prepoznati, kdaj je ta čas. Podjetje mora priti s
               konkretnim programom prestrukturiranja. Skratka, podjetje je tisto, ki prepriča, v
               tem primeru tudi Ministrstvo za gospodarstvo in Vlado posledično, ali je njegova
               vizija izhoda iz krize sprejemljiva, vsaj srednjeročno, če ne dolgoročno vzdržna. In
               v tistem primeru lahko, da damo tudi državno pomoč tako za ohranitev delovnih mest,
               tako za prestrukturiranje proizvodnje. To so prave poti in zato sem seveda na
               razpolago z ekipo, ki je na Sektorju za državne pomoči na našem ministrstvu, da se s
               tem konkretnim projektom soočimo in mu tudi pomagamo, če se seveda to še da.</p>
            </sp>
            <sp xml:id="SDZ4-Redna-39-2008-05-21.sp159">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa mag. Majda Potrata bo postavila poslansko vprašanje ministru za
               promet in ministru za notranje zadeve, ki pa je odsoten. Izvolite, prosim.</p>
            </sp>
            <sp xml:id="SDZ4-Redna-39-2008-05-21.sp160">

               <speaker>MAG. MAJDA POTRATA:</speaker>

               <p><stage>/Ne deluje mikrofon./</stage></p>
            </sp>
            <sp xml:id="SDZ4-Redna-39-2008-05-21.sp161">

               <speaker>PODPREDSEDNIK MAG. VASJA KLAVORA:</speaker>

               <p><stage>/Mikrofon ne deluje./</stage> Prekinjam za pet minut in prosim tehnično službo, da preveri
               naprave. Aha, zdaj pa deluje.</p>
            </sp>
            <sp xml:id="SDZ4-Redna-39-2008-05-21.sp162">

               <speaker>MAG. MAJDA POTRATA:</speaker>

               <p><stage>/Ugotavljam, da sem Majda Potrata, govorim pa s poslanskega mesta Mirana Potrča, tako
               da bo v magnetogramu popolnoma jasno./</stage></p>
               <p>Hvala za besedo, gospod podpredsednik. Ministroma za notranje zadeve in za promet sem
               nameravala zastaviti skupno vprašanje, ki je povezano z uveljavitvijo Novele zakona o
               varnosti cestnega prometa.</p>
               <p>V prvih dneh po začetku veljavnosti tega zakona smo v javnih občilih in nacionalnih
               medijih lahko spremljali natančno navajanje podatkov o pridržanju alkoholiziranih
               voznikov in o pogostih kontrolah izvajanja določil zakona. Pokazalo se je, da so
               opozorila na to, da je zelo svobodno razmišljanje o tem, da sta vožnja in alkohol
               združljiva, med našimi vozniki kar pogosta, pa vendar. Zdaj nisem zasledila več teh
               opozoril, pa vseeno sprašujem: Kako je z nekaterimi dejavnostmi, ki jih obe
               ministrstvi načrtujeta? Namreč, Ministrstvo za promet je skupaj s predstavniki
               Ministrstva za notranje zadeve in vodjo Sveta za preventivo in vzgojo v cestnem
               prometu predstavilo preventivne plakate in brošuro. Slogan je "Zakon omejuje, da
               varúje," ali váruje, kakor pač kdo bere. Poleg plakatov, ki jih vidimo in srečujemo
               na različnih mestih je v obtoku tudi brošura, na spletnih straneh jo je mogoče
               zaslediti. Mene pa zanima ali bo to brošuro mogoče dobiti ob kakšni posebni
               priložnosti ali bo treba samo iti na spletne strani in jo tam brati? Zanima me, kaj
               bosta ministrstvi poleg doslednega nadzora določil zakona o varnosti cestnega
               prometa, lepljena preventivnih plakatov in izdajanja brošure na Ministrstvu za promet
               in Ministrstvu za notranje zadeve še storili za povečanje varnosti v cestnem prometu?
               Možnosti je namreč veliko, sodobni elektronski mediji so verjetno dovolj privlačni.
               In res konkretno sprašujem: Če je brošura namenjena voznikom in voznicam, kje jo bo
               mogoče dobiti, ob kakšni posebni priložnosti, ob tem, ko naredimo izpit ali kako
               drugače? Hvala.</p>
            </sp>
            <sp xml:id="SDZ4-Redna-39-2008-05-21.sp163">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister za promet, izvolite prosim.</p>
            </sp>
            <sp xml:id="SDZ4-Redna-39-2008-05-21.sp164">

               <speaker>MAG. RADOVAN ŽERJAV:</speaker>

               <p>Hvala lepa, gospod predsedujoči. Hvala lepa tudi gospe poslanki za vprašanje.</p>
               <p>Vzporedno z aktivnostmi sprejemanja zakona o spremembah in dopolnitvah Zakona o
               varnosti cestnega prometa smo na Ministrstvu za promet pripravljali tudi preventivni
               oziroma medijski načrt podpore pri implementaciji zakona. Na podlagi tega se izvajajo
               predvsem aktivnosti ozaveščanja s plakati, tako kot ste sami omenili, v tisku je
               knjižica novosti ZVCP, ki bo nekatere teme: hitrost, alkohol, pas, obravnavala širše,
               uporabljen je tudi internet, ter radijski spot s 1700 objavami. Poleg medijskih
               aktivnosti Ministrstvo za promet koordinira izvajanje Obdobnega načrta za
               zagotavljanje varnosti cestnega prometa v letih 2008 in 2009, ki je bil pripravljen
               na podlagi predlogov resornih ministrstev, Medresorske delovne skupine za
               koordinacijo in nadzor nad izvajanjem Resolucije v nacionalnem programu varnosti
               cestnega prometa za obdobje 2007-2011, "Skupaj za večjo varnost" in drugih subjektov,
               ki so nosilci posameznih ukrepov in dejavnosti, ter sprejet na 151. seji Vlade
               Republike Slovenije, dne 21. 12. 2007. Moram poudariti, da s sprejemom ZVCP-ja na
               področju varnosti cestnega prometa nismo zaključili dela. Ustanovljene imamo že štiri
               medresorske strokovne skupine, ki za področje varnosti cestnega prometa pripravljajo
               nove zakonske predloge in sicer zakon o voznikih, zakon o motornih vozilih, zakon o
               prometnih pravilih, pooblastilih in kazenskih sankcijah ter zakon o javni cesti. Gre
               seveda za spremembo in dopolnitev. S tem seveda želimo ta zakon, za katerega smo sami
               ugotavljali tukaj v Državnem zboru in pravzaprav tudi vsi vemo, da je zastarel,
               spraviti na neke nove moderne temeljen.</p>
               <p>Po nekaterih podatkih se največ prometnih nesreč zgodi v kraju prebivališča
               povzročitelja - približno 65%. Po naših podatkih so varnostno najbolj problematične
               statistične regije v severovzhodni Sloveniji, to sta Pomurska in Podravska regija.
               Zelo blizu pa jima je tudi Savinjska regija. S ciljem izboljšanja stanja v najbolj
               kritičnih regijah smo na Ministrstvu za promet organizirali ločene sestanke s
               predstavniki teh regij, kjer smo se dogovorili o konkretnih ukrepih, ki jih bodo
               izvedli na regionalnem nivoju. Tako smo posebej dogovorili ukrepe, ki jih bodo
               izvajali upravljavci cest, policisti ter občinski sveti za preventivo in vzgojo.</p>
               <p>Naj pa izkoristim to priložnost, da povem nekaj številk, ki jih je novi zakon,
               pravzaprav rezultate novega zakona. Če govorimo o prometnih nesrečah in primerjam
               številke april - maj letošnje leto jih je bilo v aprilu 3516 in v mesecu maju, do 19.
               maja torej, samo 608, da smo imeli v tem mesecu, hvala bogu, samo 4 mrtve, v
               primerjavi z aprilom, ko jih je bilo 21 ali v maju lanskega leta, ko jih je bilo
               23.</p>
               <p>Še bolj izstopa številka prometnih nesreč s poškodbami, bilo jih je samo 137, v
               primerjavi z lanskimi 1171. V redu, govorimo o številkah do 19. in da smo imeli samo
               22 hudo telesno poškodovanih v mesecu maju, v primerjavi z lanskimi 138. Skratka, jaz
               ocenjujem, da je ta zakon že dosegel svoj namen in upam seveda, da bomo z dobrim
               nadzorom uspeli te številke zadržati na takšnem nivoju.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-21.sp165">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa mag. Potrata, prosim.</p>
            </sp>
            <sp xml:id="SDZ4-Redna-39-2008-05-21.sp166">

               <speaker>MAG. MAJDA POTRATA:</speaker>

               <p>Hvala.</p>
               <p>Če boste natisnili to knjižico, katere naslovnico imam v rokah in pravi "Zakon
               omejuje, da varuje", potem je ta knjižica namenjena predvsem spoznavanju sprememb, ki
               jih prinaša Zakon o varnosti v cestnem prometu. Mogoče bi kazalo posvetiti večjo
               pozornost temu, da bi bile bolj jasno navedene mejne vrednosti alkoholiziranosti
               voznikov. Zaradi tega, ker so enote zelo različne in novo merjenje alkoholiziranosti,
               ki dovoljuje 0,24 miligramov alkohola na liter izdihanega zraka, je zdaj polovična
               vrednost tistega kar so bili prej, dokler je bilo merjeno s promili, navajeni videti
               kot 0,5 in tako naprej, bolj poudariti te stvari, ki so novosti, namreč ne samo
               novosti v predpisih, ampak tudi v novem načinu merjenja. Opozorila bi rada še na eno
               stvar. Ker dobivajo z novim zakonom občinski redarji večje pristojnosti, je vprašanje
               izobraževanja redarjev, ki so tik pred upokojitvijo, verjetno vprašljiva učinkovitost
               takšnega izobraževanja, to vprašanje je sicer bolj za ministra Mateja, pa vendarle.
               Spomnim se dveh zelo učinkovitih televizijskih spotov. Ne bi kazalo še kakšne nove
               televizijske spote poiskati? O recimo vse pogostejših posegih intervencijskih vozil,
               ravnanju v takšnih primerih, pogostejšim ravnanjem v krožiščih, problemih, ki jih
               predstavljajo prepočasni vozniki, ki predstavljajo drugo skrajnost ob tem ravnanju.
               Torej, o teh stvareh, ki jih je dobro vedeti. Mislim, da imamo nekaj dobrih izkušenj
               v zvezi s promocijo varnosti in bi si želela, da bi bilo tega v prihodnje še več.
               Hvala.</p>
            </sp>
            <sp xml:id="SDZ4-Redna-39-2008-05-21.sp167">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-39-2008-05-21.sp168">

               <speaker>MAG. RADOVAN ŽERJAV:</speaker>

               <p>Hvala lepa. Skratka, z vsemi temi pobudami se seveda absolutno strinjam. In v kratkem
               času smo imeli dve preventivni akciji, ko so se spoti vrteli, nismo se tukaj ustavili
               in gremo tudi naprej, pripravljamo naslednje. Ena od naslednjih bo tudi v navezavi z
               železniškimi prehodi, s katerimi vemo, da imamo, žal, težave. Skratka, tu bomo prav
               gotovo nadaljevali to delo, ki je po moji oceni vsaj v zadnjem času bilo učinkovito
               predvsem s temi preventivnimi akcijami. So pa tudi tukaj svoje naredili mediji, ki so
               zadevo zelo, zelo dobro pokrili.</p>
               <p>Kar se pa tiče knjižice, sem vam pa prej pozabil odgovoriti. Mi te knjižice delimo na
               naših preventivnih, kako bi to sploh imenoval, akacijah po posameznih območjih. Pred
               kratkim smo imeli v Pomurju na tem poligonu eno takšno prireditev o varnosti in smo
               tam te knjižice tudi delili. Hvala lepa.</p>
            </sp>
            <sp xml:id="SDZ4-Redna-39-2008-05-21.sp169">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Barbara Žgajner Tavš bo postavila poslansko vprašanje ministru za
               finance, ki pa je opravičeno odsoten. Izvolite, prosim.</p>
            </sp>
            <sp xml:id="SDZ4-Redna-39-2008-05-21.sp170">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. No, moram reči, gospod predsedujoči, da opravičila ministra za
               finance nisem prejela, kljub temu, da smo poslanska vprašanja prestavili ravno zaradi
               napovedane odsotnosti. Se pravi, da se je Državni zbor prilagodil Vladi Republike
               Slovenije, ker je bilo napovedano, da bo v ponedeljek manjkala več kot polovica
               ministrskega zbora. Danes, zanimivo, ministra za finance zopet ni. Pa bi vas rada,
               tako vas kot Vlado, posebej opomnila, da Vlada ne odgovarja na poslanska vprašanja
               zgolj in samo poslancem zaradi naših kapric, da so to vprašanja, ki prihajajo od
               ljudi, in so tudi odgovori najbrž namenjeni ljudem. Torej, tistim ljudem, ki
               nenazadnje opozarjajo, da so se znašli v nevzdržni situaciji zaradi ukrepov vlade
               Janeza Janše. In tistim ljudem, ki jim predsednik Vlade, Janez Janša, odgovarja
               oziroma jih tolaži, da je Slovenija dosegla v letu 2007 najvišjo gospodarsko rast v
               okviru Evropske unije. Čudno, da se v naši državi povečuje revščina. Jaz pravim, da
               je eden pomembnih krivcev za slab sistem, socialen, pokojninski, davčni sistem, tudi
               minister Bajuk, ki ga danes, žal, ni med nami in ne bo mogel podati odgovorov na
               vprašanja.</p>
               <p>Minister Bajuk je v obdobju pred volitvami leta 2004 očital prejšnji vladi tajkune,
               vendar je takoj po nastopu funkcije davčno razbremenil ravno lastnike kapitala, z
               drugimi besedami, tajkune, ki jih tako zelo radi očitajo. Istočasno je minister Bajuk
               spremenil dohodninsko lestvico. Iz petih stopenj obdavčitve je uvedel tri stopnje. Z
               drugimi besedami to pomeni, da je nastal problem v velikem segmentu srednjega sloja
               ljudi, kajti ti ljudje so zaradi Bajukove davčne reforme padli v najvišjo stopnjo
               obdavčitve. Srednji sloj se je praktično izbrisal, saj je po dohodninskih odločbah za
               leto 2007 srednji sloj najbolj obdavčen oziroma obdavčen tako, kot so obdavčeni
               tisti, ki jih ta vlada imenuje tajkuni. Pa ne gre samo za to. Gre za to, da po novi,
               Bajukovi reformi, recimo, tudi delavka Mure, ki prejema zgolj minimalno plačo, zaradi
               izplačanega regresa po zakonu pade v obveznost plačila davka, kljub temu, da ima
               zgolj minimalno plačo. In po novi dohodninski reformi in dohodninski odločbi mora,
               recimo, celo oseba, ki je v letu 2007 prejela skupaj zgolj 3.929 evrov v celem letu,
               plačati na podlagi dohodninske odločbe državi 28,94 evra.</p>
               <p>Sprašujem: Ali je ta sistem res pravičen?</p>
            </sp>
            <sp xml:id="SDZ4-Redna-39-2008-05-21.sp171">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odsotni minister bo na vaše poslansko vprašanje odgovoril drugič.</p>
               <p>Gospod Peče, proceduralno vprašanje.</p>
            </sp>
            <sp xml:id="SDZ4-Redna-39-2008-05-21.sp172">

               <speaker>SAŠO PEČE:</speaker>

               <p>Hvala lepa. Proceduralno vprašanje vam, gospod predsedujoči, dejali ste, da je danes
               odsoten navkljub napovedi gospod Bajuk, upravičeno odsoten, pa bi seveda želel
               izvedeti, katero je to opravičilo, glede na to, da ga poslanci nismo izvedeli. Katero
               je to opravilo, ki mu za razliko od prisotnosti na seji Vlade veleva, da mu na seji
               Državnega zbora ni treba biti prisoten? Prosim za odgovor.</p>
            </sp>
            <sp xml:id="SDZ4-Redna-39-2008-05-21.sp173">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Peče, vi kot podpredsednik tega Državnega zbora prav gotovo veste,
               kako poteka vodenje in kako poteka seja Državnega zbora kadar so poslanska vprašanja.
               Sprejel sem, tako kot vi ponavadi sprejmete, in ostali, ki vodijo ta Državni zbor v
               času zasedanja, da je pač to dejstvo, zjutraj, ki ga preberemo, kdo od ministrov je
               odsoten, in je odsoten cel dan, ali kdo je odsoten samo določen čas. Pisalo je
               zjutraj in je bilo točno napisano, da bo gospod minister za finance odsoten od 12.
               ure in 30 minut naprej. Jaz vam kakšne podrobnejše razlage ne morem dati, ker sami
               dobro veste, ker tudi vi meni ne bi podrobneje objasnili. Hvala.</p>
               <p>Proceduralno, prosim.</p>
            </sp>
            <sp xml:id="SDZ4-Redna-39-2008-05-21.sp174">

               <speaker>SAŠO PEČE:</speaker>

               <p>Kolega Klavora, bog ne daj, da bi razumeli to kot kritiko. Tudi sam vodim sejo. Rad
               bi le pred prisotnimi poslanci, posebej pa pred slovensko javnostjo izpostavil, da
               opravičila seveda za to ni. In ne, vodstvo Državnega zbora tovrstnemu izogibanju dela
               ne sme dajati nobene potuhe. Gospod Bajuk si do sedaj še ni privoščil, da bi bil iz
               opravičljivih ali neopravičljivih razlogov odsoten s seje Vlade. Seje Vlade so zaprte
               za javnost in tam so prisotni vsi ministri od začetka do konca. Ko pridejo pred TV
               ekrane, ko pridejo pred Državni zbor pa jim Državni zbor tolerira njihovo odsotnost,
               navkljub temu, da so to ljudje, ki vodijo davčno politiko, gospodarsko politiko te
               naše države, ki krojijo vse, pa Državni zbor njihov izostanek vedno znova potrdi: je
               opravičljivo izostal iz seje Državnega zbora. Torej, moja kritika, gospod Klavora, ne
               gre na vas. Moja kritika gre na Vlado Republike Slovenije in pa na potuho, ki jo daje
               Vladi Republike Slovenije ravno Državni zbor. Hvala.</p>
            </sp>
            <sp xml:id="SDZ4-Redna-39-2008-05-21.sp175">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Peče. Upam, da bo vse kar ste rekli tudi v magnetogramu.</p>
               <p>Gospod Samo Bevk bo postavil poslansko vprašanje ministru za gospodarstvo.</p>
            </sp>
            <sp xml:id="SDZ4-Redna-39-2008-05-21.sp176">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Na težave pri poslovnih
               odnosih s SAZAS-om, to je z Združenjem skladateljev, avtorjev in založnikov za
               zaščito avtorskih pravic Slovenije, so nas že pred časom opozorili z Združenja
               kulturnih domov regionalnega pomena. Podobne težave naj bi imeli tudi v številnih
               drugih kulturnih društvih in mladinskih centrih. Na te težave so kasneje javnost
               opozorili tudi drugi uporabniki glasbe oziroma tisti, ki SAZAS-u plačujejo
               nadomestilo za avtorske pravice, kot so trgovci, elektronski mediji, obrtniki in
               gostinci. Zaradi neurejenosti tega področja, so se združili v akciji "S tišino do
               poštenih tarif" ter svoje člane pozvali, naj iz svojih poslovnih prostorov odstranijo
               radijske in televizijske predvajalnike. Tako so v nekaterih poslovnih lokalih že
               prenehali predvajati glasbo. V kulturnih domovih in na radijskih postajah ter
               televizijah pa naj bi predvajali le glasbo, ki ni avtorsko zaščitena. Razlog naj bi
               bilo lanskoletno kar 60% SAZAS-ovo povečanje tarif za plačilo nadomestil.
               Nezadovoljni naj bi bili tudi nekateri glasbeni ustvarjalci, saj naj ne bi bili
               ustrezno udeležili pri delitvi sredstev iz naslova nadomestil za avtorske pravice. Na
               težave opozarjajo tudi v obrtni in trgovinski zbornici, predvsem pa na Uradu za
               intelektualno lastnino, ki nadzoruje ali SAZAS deluje v skladu z Zakonom o avtorskih
               pravicah. Vendar urad pri nekaterih kršitvah ne more ukrepati zaradi pomanjkljivosti
               Zakona o avtorskih pravicah. Vsaj tako so sami povedali.</p>
               <p>Ministra mag. Andreja Vizjaka, ki je pristojen za to področje, sprašujem: Ali bo ob
               zapletih z določanjem tarif po 156. členu zakona ukrepal, saj se kolektivni
               organizaciji za zaščito avtorskih pravic v javnosti očita veliko samovoljo in
               nepreglednost pri finančnem poslovanju ter upravljanju s sredstvi, ki jih pobere iz
               naslova avtorskih pravic?</p>
               <p>Gospodu ministru mag. Vizjaku se že v naprej zahvaljujem za njegov odgovor in po
               potrebi bom postavil tudi kakšno podvprašanje. Hvala lepa.</p>
            </sp>
            <sp xml:id="SDZ4-Redna-39-2008-05-21.sp177">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp178">

               <speaker>MAG. ANDREJ VIZJAK:</speaker>

               <p>Hvala lepa. Tudi sam že kar nekaj let, ne samo zaplete v zadnjem času, spremljam to
               problematiko. Zato smo tudi v okviru Vlade pripravili zakon, ki je pomembno nadgradil
               in omogočil rešite prav pri teh problemih, pri čemer v preteklosti ni bilo tega
               interesa. Na nek način se je s tem tudi po tihem ščitila samovolja nekaterih
               organizacij na račun uporabnikov. Bom zelo konkreten. Namreč, po mednarodnih
               evropskih pravilih se urejanje razmerij in tarif med avtorskimi organizacijami
               oziroma združenji in uporabniki ureja dogovorno med njimi. Tukaj ne sme arbitrirati
               država s svojim nekim birokratskim avtoritativnim pristopom. Gre za tipično pravico,
               ki izhaja iz intelektualne lastnine, ki jo uporabniki, tisti, ki ta dela poslušajo,
               tudi plačujejo ali posredujejo. Gre za dogovorno relacijo in prejšnja rešitev, pred
               našo spremembo, spremembo pod to vlado, je v primeru spora ohranjala status quo in ni
               predvidevala izhoda iz situacije. Torej, če se nekdo ni več strinjal z rešitvijo, je
               hotel bodisi tarife znižati, bodisi spremeniti, bodisi si jih postaviti na neko drugo
               osnovo, in če se druga stran s tem ni strinjala, je ostalo tako kot je bilo in ni
               bilo videti rešitve. To je bila brezizhodna situacija, ki ji je botrovala tudi
               poslanska skupina iz katere prihajate. Takrat je bila ta rešitev, mi smo temu
               nasprotovali in zato smo uzakonili, da v primeru, da pride do spora med uporabniki in
               avtorji o rešitvi odloči neodvisni strokovni organ, ki se sestoji iz predstavnikov
               enih, predstavnikov drugih in pomembne pravne avtoritete, ki predseduje in ki jo, in
               takšen svet za avtorsko pravo je v primeru spora tudi tisti, ki določi o sporu.</p>
               <p>Spoštovani poslanec, v primeru konkretnega spora poteka postopek pred Svetom za
               avtorsko pravo, ki je v zaključni fazi. In pričakujem, da bo Svet za avtorsko pravo
               našel pravično rešitev, ki bo tudi uredila relacije med tako imenovanim SAZAS-om in
               uporabniki Obrtno zbornico in Gospodarsko zbornico. Imamo namreč paradoks, da je
               SAZAS samovoljno povečal tarife. To se pravi mimo dogovora z uporabniki in je težnja
               SAZAS-a, da se tarife dvignejo, težnja uporabnikov pa, da se tarife znižajo. In celo
               povsem se strinjam z vami, celo take nelogičnosti, da se tarife zaračunavajo tistim,
               ki delujejo res na izjemno neprofitni osnovi in celo dobrodelne namene in podobno.
               Torej, Vlada, ministrstvo na tem področju na podlagi 156. Zakona o avtorskih pravicah
               nima in ne želi imeti pristojnosti. Zato, še enkrat, je ključen dogovor med temi, če
               pa ni dogovora pa strokovna razsoja. Jaz vem, da je v tem mandatu že padla moja prva
               pobuda, ko smo predlagali arbitražo in smo potem rešitev zaobšli s Svetom za avtorsko
               pravo, ker sem vedel, da so ti problemi in marsikateri poslanec je takrat glasoval
               proti, zavrl prejšnjo rešitev, ki bi verjetno že lahko tudi preprečila te probleme,
               ker je bila skoraj identična tej, samo, da se ne imenuje arbitraža temveč Svet za
               avtorsko pravo.</p>
               <p>Torej, spoštovani, prepričan sem, da je Zakon o avtorskih in sorodnih pravicah neke
               vrste porok, evropski tudi evropsko usklajen dokument oziroma zakon, ki zagotavlja
               zaščito avtorjev in po drugi strani zaščito uporabnikov. Še enkrat pa, ključen je
               dogovor med njimi, če tega dogovora ni, je ključen učinkovit način, da se razsodi,
               kdo v tem dogovoru ima prav in verjamem, da bo Svet za avtorsko pravo v razmeroma
               kratkem času razsodil tudi v tej zadevi.</p>
            </sp>
            <sp xml:id="SDZ4-Redna-39-2008-05-21.sp179">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Bevk, izvolite.</p>
            </sp>
            <sp xml:id="SDZ4-Redna-39-2008-05-21.sp180">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Včeraj smo lahko v Odmevih
               spremljali soočanje predstavnikov SAZAS-a in glasbenikov in prav to soočenje je
               pokazalo, da je nekaj hudo narobe. Nekateri glasbeniki, recimo med njimi glasbenik
               Predin je celo dejal, da bi se moral SAZAS preoblikovati. Potem so recimo v
               novinarskem prispevku prikazali ene vsote, ki jih morajo plačevati za avtorske
               pravice v poslovnih in gostinskih lokalih, medtem ko je predstavnik SAZAS-a pokazal
               diametralno nasprotne podatke, govorim o primerjalnih podatkih s sorodnimi in
               sosednjim in drugimi evropskih državam. Se pravi, kako lahko eni govorijo tako, drugi
               drugače? Najbrž bo tukaj treba poseči tudi z zakonom. Poleg tega je na te probleme
               opozarjal tudi Urad za intelektualno lastnino, predstavnik katerega v nekem
               novinarskem članku pravi, da so predstavniki urada opozorili, da so lahko določena
               dejanja SAZAS-a neprimerna, vendar Urad za intelektualno lastnino ne more ukrepati,
               ker ni zakonske podlage. Tudi sam SAZAS pravi, da sistem tarif iz leta 1998 ni
               pravičen in da je treba stvari pogledati na novo. Ampak tu imam sintetičen pregled
               težav, ki jih imajo člani Združenja kulturnih domov regionalnega pomena pri poslovnem
               sodelovanju s SAZAS-om, kar dve strani pripomb sta. In mislim, da je stvar dosti bolj
               pereča, kot se zdi na prvi pogled, in to ni samo odnos med SAZAS-om in lokali, ampak
               tudi kulturno vprašanje. Hvala.</p>
            </sp>
            <sp xml:id="SDZ4-Redna-39-2008-05-21.sp181">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-39-2008-05-21.sp182">

               <speaker>MAG. ANDREJ VIZJAK:</speaker>

               <p>Soglašam z vami, da so pravzaprav te razprtije, ki smo jim priče v okviru SAZAS-a,
               skrb vzbujajoče. Je le treba povedati, da je SAZAS tu kolektivna organizacija, ki
               ureja znotraj sebe ta vprašanja, mest avtorjev, med vsemi člani, ki jih združuje.
               Težko je pričakovati, da bo parlament, Vlada ali kdorkoli z vlogo neke državne
               intervencije posegel v relacije med avtorji oziroma med člani SAZAS-a. Je pa res,
               imate prav, da vrši kontrolo nad delovanjem in usklajenostjo delovanja SAZAS-a z
               zakonom Urad za intelektualno lastnino. Prepričan sem, da če bo ta urad, ki je organ
               v sestavi ministrstva, predlagal ministrstvu - namreč, imeli smo kar nekaj novel
               zakona - kakršnokoli spremembo tega zakona, ki bi šla v prid večji učinkovitosti,
               bomo to tudi takoj upoštevali. Ker je tudi moj interes, da se ta vprašanja uredijo,
               tudi vprašanja znotraj SAZAS-a, z nekoliko bolj, kako bi rekel, jasno zakonodajo in
               morda z nekaterimi drugimi zahtevami po poročanjih. Tako da, kar se tega tiče, vam
               dam prav.</p>
               <p>Tudi ta napovedana sprememba po mojih informacijah gre v smeri rešitve vprašanja,
               povezanega s kulturnim delom, ki ste ga omenili. Namreč, doslej je veljalo pravilo
               zaračunavanja tarif po kvadratnih metrih ali nekaj podobnega. Torej, nek lokal, nek
               prireditveni dogodek je ponavadi plačeval to bodisi po številu obiskovalcev bodisi po
               številu kvadratnih metrov in podobno. Menim, da tu velja analizirati, proučiti
               možnost, da se plačuje ta tarifa na osnovi prometa. Torej, s tem verjetno odpade
               problem za vse neprofitne in vse aktivnosti, ki nimajo za cilj ustvarjanja dobička in
               profita. Ampak pustimo to Svetu za avtorsko pravo.</p>
               <p>Še enkrat, ta pobuda je bila sprožena pred nekaj časa in vem, da Svet za avtorsko
               pravo zaseda in da je v nekaj dneh, recimo, temu v kratkem času, pričakovati tudi
               odločitev.</p>
            </sp>
            <sp xml:id="SDZ4-Redna-39-2008-05-21.sp183">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Milan Cvikl bo postavil poslansko vprašanje ministru za
               gospodarstvo ter ministru za finance, ki je odsoten. Izvolite.</p>
            </sp>
            <sp xml:id="SDZ4-Redna-39-2008-05-21.sp184">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Moje vprašanje obema ministroma je: Kako sta kot
               ministra in seveda kot predstojnika organov zadovoljna z delovanjem in medsebojnim
               sodelovanjem Urada za varstvo konkurence, ki je nekako pod ingerenco ministra Vizjaka
               in Agencijo za trg vrednostnih papirjev, ki je neodvisna regulatorna institucija,
               vendar minister za finance pripravlja zakonodajo na podlagi katere ta agencija dela?
               In če nista zadovoljna, kako bi ali kako sta ste trudila v teh letih in pol mandata,
               da bi okrepila učinkovitost dela nadzornih organov. Mislim, da je nedvomno jasno vsem
               v Sloveniji, da to, kar se dogaja v tem mandatu, začelo pa se je dogajati zaradi
               tega, ker se je politika tako odločila, je tudi odraz tega, da nadzorne inštitucije,
               Urad za varstvo konkurence pri nadzorovanju prevzemov, pri nadzorovanju konkurenc in
               konkurenčnega okolja in pa Agencija za trg vrednostnih papirjev, svojega dela
               verjetno nista opravila najbolje. Je to zaradi spregleda dela organa ali je to zaradi
               slabe zakonodaje, to je seveda stvar razprave. Nedvomno pa imamo ministra, ki sta
               odgovorna za oboje, tako za pripravo boljših zakonov, kot za pripravo ali če hočete,
               če je potrebno tudi za predloge kadrovskih sprememb v kolikor organi nadzora, ki so,
               nekako ne bi delovali uspešno.</p>
               <p>Gospod minister za gospodarstvo, ki je danes tukaj z nami ima seveda poseben problem,
               da je temeljno koncentracijo, ki se je zgodila, ko je Janez Janša prodal Mercator
               Istrabenzu in Pivovarni Laško, kar dve leti zagovarjal pred organi EU. In je trdil,
               da je vse v redu. Tako, da je sedaj verjetno problematično trditi, da Urad za varstvo
               konkurence ni izdajal bodisi ustreznih odločb, ali ni izdajal ustreznih mnenj.
               Minister za finance, pa predpostavljam, da se je spretno izognil, tako kot je
               mnogokrat tudi danes s svojo odsotnostjo, da bi odgovoril na to vprašanje. Zato tudi
               pričakujem, da bo minister za finance na naslednjem zasedanju odgovoril na del, ki se
               nanaša na njegovo odgovornost.</p>
               <p>Vendar, gospod minister za gospodarstvo: Ste zadovoljni s tem, kar ste naredili tudi
               v lastninskem preoblikovanju v Sloveniji v zadnjih teh in pol letih? Ali mislite, da
               sta oba organa, predvsem pa vaš Urad za varstvo konkurence, korektno delovala? Prosim
               za odgovor tukaj in sedaj, od ministra za finance pa tudi še na naslednji seji.
               Hvala.</p>
            </sp>
            <sp xml:id="SDZ4-Redna-39-2008-05-21.sp185">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-39-2008-05-21.sp186">

               <speaker>MAG. ANDREJ VIZJAK:</speaker>

               <p>Hvala lepa. Ker je poslansko vprašanje letelo na sodelovanje med organoma, se pravi,
               med Uradom za varstvo konkurence in Agencijo za trg vrednostnih papirjev, sem si
               odgovor pridobil, kajti gre za njihov občutek, ali je dobro sodeloval z ATVP ali ne.
               In Urad za varstvo konkurence sporoča, da je v času, ko je Agencijo za trg
               vrednostnih papirjev vodil prejšnji direktor, gospod Borak, da je v tem času na ATVP
               naslovil več zahtev za dostavo podatkov v zvezi z nekaterimi uvedenimi postopki,
               konkretno, na primer, Kolonel, Mercator, Pivovarna Laško, Terme Čatež. Vendar je
               prejšnji direktor sodelovanje pisno zavrnil. Razen nekaj trivialnih zadev pravzaprav
               dokumentacije ni želel dostaviti. Z gospodom Borakom je torej na vztrajanje UVK bil
               tudi sestanek, vendar je bilo sodelovanje ATVP-ja zelo, kako bi rekel, neaktivno.</p>
               <p>Prepričan sem, spoštovani poslanec, da deliva stališče, da so nadzorne institucije,
               še posebej sem večkrat omenil tudi Agencijo za trg vrednostnih papirjev, pri teh
               sedaj aktualnih razkritjih, ki pa so potekala že vrsto let, kdo se danes seveda čudi,
               ko so se odgrnile zavese, se seveda čudi, ampak dejansko so koncentracije kapitala na
               parkiriščih potekale nekaj let, če ne nekaj desetletij. Te koncentracije, lahko si
               pogledate, na te koncentracije smo pristojne agencije, pa ne samo mi, tudi mediji in
               marsikdo, opozarjali. Vendar, kot sem že tudi povedal, je bil gospod Borak z zakonom
               zaščiten pravzaprav kot polarni medved. Nekajkrat bi mu morali pravnomočno dokazati,
               da je ravnal napak, moral bi biti kaznivo preganjan. In zaradi tega bi kakršnokoli
               spremembo, rahljanje teh določb v zakonu vi obsodili, tako kot ste večkrat v tem
               parlamentu, zopet kot željo po podreditvi nadzornih institucij, kadrovski cunami in
               podobno.</p>
               <p>Rad bi pa spoštovanemu kolegu Bajuku prihranil še nekaj časa za njegov del odgovora.
            </p>
            </sp>
            <sp xml:id="SDZ4-Redna-39-2008-05-21.sp187">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Cvikl, prosim.</p>
            </sp>
            <sp xml:id="SDZ4-Redna-39-2008-05-21.sp188">

               <speaker>MAG. MILAN M. CVIKL:</speaker>

               <p>Razumem, da gospoda Bajuka ni. Torej bom postavil dopolnitev vprašanja gospodu
               ministru. Pričakujem pa, da bo tudi gospod Bajuk vendarle ustrezno odgovoril.</p>
               <p>Poglejte, gospod minister. Jaz sem spraševal vas, kako ste vi kot minister zadovoljni
               z delovanjem in podredno medsebojnim sodelovanjem obeh institucij. Vi ste neposredno
               odgovoren minister. Vi tukaj pravite, da si midva deliva mnenje? Lahko si deliva
               mnenje, ampak vi ste odgovorni minister. Kaj ste naredil v treh letih in pol? Kaj ste
               naredili v treh letih in pol pri Uradu za varstvo konkurence, da bi preprečevali ali
               pa, da bi vsaj preprečili prevzem, ki se je zgodil v Mercatorju. Kaj ste naredili? Vi
               ste obveščali Evropske institucije, da je vse v redu in ti ljudje so rekli, če pa
               minister pravi, da je vse v redu, pa lahko mi še kaj naredimo, še kaj "zaparkiramo".
               Ne se sedaj tukaj sprenevedati in praviti, vsega je kriv gospod Borak. Lepo vas
               prosim! Vi ste Vlada Republike Slovenije. Če je bil spregledan del organa, morate
               delovati in ne reči, da zato, ker naj bi opozicija nasprotovala prevzemom na način,
               da vi zato niste prišli v parlament in predlagali, potrebno je, ne vem, v zakonu o
               ATVP narediti to ali ono, ali potrebno je pri prevzemni zakonodaji narediti to ali
               ono. Ne, gospod minister, vi ste celo pri prevzemni zakonodaji spremenili Zakon o
               prevzemih tako, da je bilo zelo enostavno dati delnice, ki so jih ti kupili poceni,
               kot podlago za posojila in šele potem, ko smo mi skozi opozorila na posel Merkur itn.
               sprožili to kot problem, smo to recimo v letošnjem letu malo popravili. V letih
               2006/2007, ko se je pa to dogajalo, ste pa to sprostili vi. In ne govorite o nekaj
               desetletjih, Slovenija še niti dve desetletji ni stara. Zadeva se je dogajala v tem
               mandatu, začela se je avgusta 2005, na sestanku, kjer je bilo določeno, kaj se komu
               proda. Prosim za dopolnilni odgovor.</p>
            </sp>
            <sp xml:id="SDZ4-Redna-39-2008-05-21.sp189">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-39-2008-05-21.sp190">

               <speaker>MAG. ANDREJ VIZJAK:</speaker>

               <p>Izrekli ste veliko neresnic. Veliko neresnic. Prva neresnica je ta, da se je to
               začelo, ne vem, pred nekaj leti. Ta proces koncentracije kapitala poteka že več kot
               desetletje. Več kot desetletje. Povezovali ste Urad za varstvo konkurence s prevzemno
               zakonodajo in finančno asistenco. Finančna asistenca je po Zakonu o gospodarskih
               družbah prepovedana. In o tem smo večkrat in posli na podlagi tega so nični. O tem
               smo večkrat govorili in to smo spravili v Zakon o gospodarskih družbah na začetku
               tega mandata. Nadzor nad prevzemno zakonodajo vrši ATVP in ne Urad za varstvo
               konkurence. Še enkrat. Ko sem prvič ugotovil, in to je bilo kar nekaj časa nazaj, da
               je z delovanjem Urada za varstvo konkurence marsikaj narobe, ampak ne v smislu
               napačnih odločitev, v smislu neodločitev ali spregleda nekaterih odločitev, sem tudi
               z gospodom, takratnim direktorjem Plahutnikom opravil razgovor in rezultat je
               evidenten. Torej, kar se mene tiče, kar se tiče pristojnosti Ministrstva za
               gospodarstvo in Urada za varstvo konkurence, vam še enkrat zatrjujem, da je bila
               stvar pod mandatarstvom oziroma tudi pod vodenjem gospoda Plahutnika, neučinkovita in
               tudi nedosledna in glede tega bodo v prihodnje še marsikateri organ in tudi sodišča
               ukrepal. Kajti, s temi stvari še zdaleč ni konec. Tukaj se bodo postopki šele
               pravzaprav začeli in nenazadnje tudi sodišča bodo verjetno na koncu prišla do
               kakšnega epiloga. Skratka, dogodki so posledica zatajitve nadzornih inštitucij.
               Nadzorne inštitucije so tiste, ki nadzirajo določbe zakona in po moji oceni so
               ravnale nedosledno v teh konkretnih primerih in to bo pokazal tudi postopek - ali je
               temu res tako, kot pravim ali ne.</p>
               <p>In še enkrat, parkirišča, povezava teh parkirišč so stvar nadzora nad trgom
               vrednostnih papirjev. Koncentracije, ki pa so posledica, pa Urad varstva konkurence.
               In še enkrat, pod direktorji, ki ste jih vi nastavili v prejšnjem mandatu se te
               stvari dogajajo.</p>
            </sp>
            <sp xml:id="SDZ4-Redna-39-2008-05-21.sp191">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prosim, proceduralno, vendar bi vas rad opozoril, da odgovora obeh ministrov niste
               dobili, zato tudi ni mogoče postaviti prošnje za obravnavo na zboru. Če pa imate pa
               drugi proceduralno vprašanje, pa izvolite. Gospod Cvikl.</p>
            </sp>
            <sp xml:id="SDZ4-Redna-39-2008-05-21.sp192">

               <speaker>MAG. MILAN M. CVIKL:</speaker>

               <p>Poglejte, gospod predsedujoči. Glede na to sprenevedanje. Bom pojasnil, glede na
               sprenevedanje ministra za gospodarstvo, jaz ocenjujem, da nima niti smisla čakati na
               odgovor gospoda ministra Bajuka. Nima smisla.</p>
               <p>Gre namreč za to, da minister pravi naslednje, pravi: "Ne, ne le Zborak, tudi gospod
               Plahutnik je slabo deloval. Ampak gospod minister za gospodarstvo, vi ste že tri leta
               in pol minister za gospodarstvo in vi niste nič naredili, da bi ta Urad za varstvo
               konkurence bolje deloval."</p>
               <p>Vi ste rekli: "Deloval je neučinkovito, nedosledno." Vi trdite, da je organ v sestavi
               deloval nedosledno in neučinkovito. Torej, ste vi nedosleden in neučinkovit minister,
               ker ste v skladu z Zakonom o vladi odgovoren za delo celotnega resorja in svojih.</p>
               <p>Zato v skladu z 246. členom predlagam, da opravimo razpravo o odgovoru ministra za
               gospodarstvo na moje vprašanje. Ne bom več čakal ministra za finance, da mi bo to
               odgovoril in bo, seveda, če bo Državni zbor tako želel, opravljena celovita razprava
               - najprej o odgovoru ministra za gospodarstvo, da seveda vidimo, kakšno je bilo to
               nedosledno in neučinkovito delo in seveda kaj bo vlada naredila?</p>
               <p>Poglejte, gospod minister je tudi tukaj rekel, ne samo da je nedosledno,
               neučinkovito. Mi bomo tudi na sodiščih to razveljavili. Počakajte, pa saj vi niste
               zakonodajna veja oblasti. Ali je že kakšen predlog dan?</p>
               <p>Moje vprašanje je namreč bilo: Če niste zadovoljni z delom, kar ste rekli; rekli ste,
               da je neučinkovito, nedosledno, je bilo vprašanje:</p>
               <p>Kako boste okrepili učinkovitost tega dela?</p>
               <p>Na to mi sploh niste odgovorili.</p>
            </sp>
            <sp xml:id="SDZ4-Redna-39-2008-05-21.sp193">

               <speaker>MAG. ANDREJ VIZJAK:</speaker>

               <p>Zamenjali smo direktorja.</p>
            </sp>
            <sp xml:id="SDZ4-Redna-39-2008-05-21.sp194">

               <speaker>MAG. MILAN M. CVIKL:</speaker>

               <p>Pa počakajte...</p>
            </sp>
            <sp xml:id="SDZ4-Redna-39-2008-05-21.sp195">

               <speaker>PODPREDSEDNIK MAG. VASJA KLAVORA:</speaker>

               <p>Prosim...</p>
            </sp>
            <sp xml:id="SDZ4-Redna-39-2008-05-21.sp196">

               <speaker>MAG. MILAN M. CVIKL:</speaker>

               <p>Ga lahko umirite?</p>
            </sp>
            <sp xml:id="SDZ4-Redna-39-2008-05-21.sp197">

               <speaker>PODPREDSEDNIK MAG. VASJA KLAVORA:</speaker>

               <p>Prosim! Bom pomiril, brez skrbi. Gospod minister, besedo ima gospod mag. Cvikl. In
               pričakujem vaš predlog.</p>
            </sp>
            <sp xml:id="SDZ4-Redna-39-2008-05-21.sp198">

               <speaker>MAG. MILAN M. CVIKL:</speaker>

               <p>Hvala lepa. Glejte, gospod minister, tu imamo za poslovnik predsedujočega Državnega
               zbora. Vi morate biti pa zdajle tiho, ker vam je tako naročil predsedujoči. Dovolite,
               da končam svojo misel.</p>
               <p>Treba je seveda okrepiti učinkovitost tega dela. To se pa ne dela samo tako, da
               menjate enega človeka, gospod minister. To se dela najprej tako, da vi drugače
               vplivate na ta organ. Ne pa da ste vi preko tega organa trdili, da je bilo pri
               Mercatorju vse v redu. Vi ste minister.</p>
            </sp>
            <sp xml:id="SDZ4-Redna-39-2008-05-21.sp199">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp xml:id="SDZ4-Redna-39-2008-05-21.sp200">

               <speaker>MAG. MILAN M. CVIKL:</speaker>

               <p>Bom končal. Imam še 20 sekund. Vi kot minister za gospodarstvo ste pošiljali v
               evropske institucije odgovor na vprašanje, ali je bilo pri tem poslu kaj narobe, dve
               leti. Dokler ni Janez Janša rekel v intervjuju: "Bil je problem." In seveda danes
               imamo z odkritjem lastništva v Istrabenzu in Pivovarni Laško potrditev tega. Razlog
               za to je neučinkovito in nedosledno delovanje organov, ki jih vi vodite, očitno tudi
               ATVP-ja. Zato predlagam, da o odgovoru opravimo razpravo, in jutri o tem tudi
               glasujemo. Hvala lepa, gospod predsedujoči.</p>
            </sp>
            <sp xml:id="SDZ4-Redna-39-2008-05-21.sp201">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glede tega, kako poteka. Rad bi obema razložil, kako zadeva poteka po
               poslovniku, če zdržita. Lepo prosim!</p>
               <p>Gospod mag. Cvikl je prosil, če se lahko opravi razprava. Razprava bo opravljena.
               Vendar o odgovoru ministra za gospodarstvo. Odgovora ministra za finance niste dobili
               in ne bo odgovarjal.</p>
               <p>Zato povem, o predlogu poslanca mag. Cvikla, da Državni zbor na naslednji seji opravi
               razpravo o odgovoru ministra za gospodarstvo na njegovo poslansko vprašanje, bo
               Državni zbor odločil jutri v okviru glasovanj, 22. maja 2008.</p>
               <p>Besedo ima... <stage>/Oglašanje v dvorani./</stage> Besedo ima gospod... Ja, izvolite, gospod Cvikl,
               drugi proceduralni predlog.</p>
            </sp>
            <sp xml:id="SDZ4-Redna-39-2008-05-21.sp202">

               <speaker>MAG. MILAN M. CVIKL:</speaker>

               <p>Gospod podpredsednik, predlagam, da do jutrišnjega odločanja o tem predlogu dobimo
               tudi odgovor Vlade na naslednje proceduralno vprašanje. Danes ob 9.05 je predsednik
               Državnega zbora prebral oziroma povedal, da smo dobili na mizo pregled poslanskih
               vprašanj in pobud, na katera v poslovniškem roku še ni odgovorjeno. Smo dva meseca
               pred zaključkom dela Državnega zbora. 26 je takšnih pisnih poslanskih vprašanj in
               pobud, na katere Vlada ni odgovorila.</p>
               <p>Ne bom jih navajal, ker so poznana. Ampak v glavnem gre za področje Ministrstva za
               finance, ki ga danes ni tukaj, in za področja nekaterih drugih ministrstev. Mislim,
               da bi bilo prav, da bi se vodstvo Državnega zbora do jutrišnjega odločanja potrudilo
               in dobilo od Vlade, od dežurnega ministra, mogoče celo ministra za gospodarstvo,
               ministra za finance odgovor na to ali Vlada namerava v tem mandatu na ta pisna
               poslanska vprašanja in pobude sploh odgovoriti.</p>
               <p>Poznano je, da je, gospod minister bil ste poslanec, rok 30 dni in, recimo, 6.4.2007
               je bilo postavljeno vprašanje kolega Mira Petka o poslovanju podružnic Nove
               Ljubljanske banke v tujini. Pomembno vprašanje. Gospod Miro Petek ima poslansko
               pravico, da dobi odgovor. Vendar Vlada že eno leto molči.</p>
               <p>Predlagam proceduralno, da do jutrišnjega odločanja o tej točki dnevnega reda dobimo
               poslanci Državnega zbora tudi informacijo, ali ta Vlada sploh namerava na to
               odgovoriti. Ker če Vlada tega ne namerava, potem menim, da imamo veliko nerazumevanje
               vloge zakonodajne s strani izvršne veje oblasti. Tako kot prej, ko je gospod minister
               želel proceduralno tukaj pojasnjevati in ne vem točno kaj. On pač te pravice nima.
               Proceduralno v Državnem zboru sprašujemo poslanci Državnega zbora.</p>
               <p>Jaz mislim, da je slovenski javnosti potrebno povedati tudi, da gre za pomembna
               vprašanja. Eno od vprašanj, recimo, je tudi moje vprašanje na katerega ni bilo
               odgovorjeno in bi lepo prosil, če bi Vlada Republike Slovenije nam odgovorila. 26
               neodgovorjenih pisnih poslanskih vprašanj in pobud je preprosto preveč, da bi lahko
               mirno zaradi razlogov predsedovanja ali, ne vem, kakšnega razloga to pustili. Očitno
               gre predvsem za ali velika politična napadanja s strani nekaterih, ki so postavili ta
               vprašanja, ali gre pa preprosto za nemarnost, nedelavnost, neučinkovitost,
               nedoslednost dela Vlade, kar je minister za gospodarstvo priznal glede njegovega
               področja. Hvala lepa.</p>
            </sp>
            <sp xml:id="SDZ4-Redna-39-2008-05-21.sp203">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod mag. Cvikl. Povedati vam moram, da ste sami povedali, da bo o tem
               odločalo vodstvo Državnega zbora. Zato prosim, da predstavnik vaše poslanske skupine
               to vašo pobudo, ki je na magnetogramu, pošlje oziroma predstavi Kolegiju Državnega
               zbora. Izvolite, prosim.</p>
            </sp>
            <sp xml:id="SDZ4-Redna-39-2008-05-21.sp204">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Moram reči, da to, kar je predlagal kolega
               Cvikl smo v Poslanski skupini Lipa ravnokar naredili pred približno eno uro in
               poslali apel na vodstvo Državnega zbora, da naj v skladu s Poslovnikom tega cenjenega
               zbora apelira na Vlado Republike Slovenije, da naj začne v roku, ki je v Poslovniku
               Državnega zbora. Pravi minister mora odgovoriti poslancu v roku 30-ih dni.</p>
               <p>In sprašujem se, to niso vprašanja, ki bi si jih izmišljeval jaz, vi gospod Cvikl ali
               pa ta Državni zbor. To so poslanska vprašanja ljudi, ker poslanci smo predstavniki
               ljudstva. In, če ta Vlada ignorira ljudstvo, je to popolnoma nepravilno. Prosim, da
               bo vodstvo Državnega zbora, katerega del ste tudi vi, tudi moj spoštovani poslanski
               kolega, gospod Peče, takšno, bom rekel, prošnjo in apel tej Vladi, ki ignorira tudi
               glede na to, koliko je prisotnih ministrov danes na odgovore poslancev in poslank. Se
               pravi na vprašanja ljudi, ki so jih izvolili, ustrezno reagira. Številka 26 je, se mi
               zdi malo prevelika številka in norca naj se delajo raje sami iz sebe. To se pa tako
               ali tako z odgovori. Hvala.</p>
            </sp>
            <sp xml:id="SDZ4-Redna-39-2008-05-21.sp205">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Mitja Slavinec, ki bo postavil poslansko vprašanje
               ministru za šolstvo in šport, ki pa je odsoten.</p>
            </sp>
            <sp xml:id="SDZ4-Redna-39-2008-05-21.sp206">

               <speaker>DR. MITJA SLAVINEC:</speaker>

               <p>Hvala lepa za besedo. Res je minister za šolstvo in šport že drugič zaporedoma
               odsoten. Tako da pričakujem potem drugi odgovor. Vprašanje zastavljam na naslednji
               seji. Tokrat pa povezano z embargom na povečanje vpisa v glasbene šole.</p>
               <p>Že nekaj časa se pojavlja dejstvo, da je prostih mest v glasbenih šolah bistveno
               manj, kot je tistih, ki si želijo v glasbene šole vpisati. In ne samo tistih, ki se
               želijo. Tudi tistih, ki ustrezajo, ki so talentirani, ki imajo tudi glasbena
               nagnjenja. Torej tisti, ki bi jih po vseh kriterijih glasbene šole lahko sprejele in
               jih tudi dobro izobraževale. Odgovor, zakaj embargo na širjenje vpisnih mest za
               učence v glasbenih šolah, je ponavadi bil, da ni dovolj dal sredstev, da je treba
               razpisovati v okviru razpoložljivih sredstev. Do tu vse lepo in prav. Če se pa po
               drugi strani ne bi potem podeljevale koncesije zasebnim glasbenih šolam. In podobno
               kot tu tudi na drugih področjih izobraževanja, lahko žal tudi na področju glasbenih
               šol vidimo, da se javna mreža šol slabi na račun zasebnih.</p>
               <p>Nihče nima nič proti zasebnim glasbenim šolam. Nasprotno, treba jih je spodbujati,
               vendar ne na račun javnih šol. Ne na račun javnih glasbenih šol, ki bi, kot sem že
               povedal, lahko vpisale več učencev, ki imajo za to infrastrukturo, kadre in ne
               nazadnje za katere je tudi interes učencev, da bi se izobraževali. In zaradi tega me
               zanima in minister pričakujem.</p>
               <p>Zakaj diskriminatorni odnos do javnih glasbenih šol? Zakaj tem omejuje vpis, po drugi
               strani pa zasebnim podeljuje koncesije? In kako misli to problematiko v prihodnje
               reševati? Ali na račun dodatnega krčenja javnih glasbenih šol, za katere poudarjam
               mimogrede je bilo veliko sredstev, tudi javnih sredstev investiranih v izgradnjo
               infrastrukture, in sicer tudi lokalne skupnosti so prispevale zelo velik del svojih
               sredstev za to? Ali torej želi glasbeno šolstvo reševati tako, da bo še naprej krčil
               javno šolstvo in podeljeval koncesije zasebnemu ali ima vizijo postaviti ustrezen
               partnerski odnos med enimi in drugimi?</p>
               <p>Tak, ki bo za vse dober in ki bo zagotavljal sinergijske učinke. Torej neko
               sodelovanje. Hvala.</p>
            </sp>
            <sp xml:id="SDZ4-Redna-39-2008-05-21.sp207">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želite seveda ustni odgovor na naslednji seji? Hvala. Besedo ima gospod
               mag. Borut Sajovic. Postavil bo poslansko vprašanje ministru za kmetijstvo,
               gozdarstvo in prehrano. Prosim.</p>
            </sp>
            <sp xml:id="SDZ4-Redna-39-2008-05-21.sp208">

               <speaker>MAG. BORUT SAJOVIC:</speaker>

               <p>Hvala lepa. Hvala za besedo, gospod predsedujoči. Prijazen dober dan obema ministroma
               in pa kolegicam in pa kolegom. Moje vprašanje se nanaša na problematiko čebelarstva v
               Sloveniji, in sicer ni za ministra, da takoj v začetku že povem. Ni ne provokativne,
               ne politične narave. Ampak se enostavno kot veterinar in pa dolgoletni čebelar čutim
               poklicanega, da z odpiranjem določenih tem in pa vprašanj skušam dati svoj prispevek
               k reševanju te problematike, ki je seveda ta trenutek v ospredju. In pa mislim, da je
               prav tako in pa da je trenutek, ko temu namenjamo veliko pozornosti, pravšen ne za
               iskanje krivde, ne za politična vprašanja, pač pa za razmislek, kako naprej.</p>
               <p>V času gospoda Antona Janše že dolga leta nazaj smo bili Slovenci eden od vodilnih
               narodov v nekdanji Avstro-Ogrski na tem področju. Gospod Anton Janša z Gorenjske je
               hodil na dunajski dvor in pa tam učil Dunajčane, kako se stvari na področju
               čebelarstva namreč streže. Tudi pomen kranjske sivke je v tem delu Evrope nekaj
               posebnega in tradicionalnega. Jaz sem prepričan, da se skupaj, če združimo moči, na
               pota nekdanje slave lahko še povrnemo. Je pa dejstvo, da nam časi, v katerih smo
               zaradi različnih sprememb niso najbolj naklonjeni. Na eni strani je občutljivost
               čebele, ki je primeren indikator. Na drugi strani so procesi v okolju. O
               fitofarmacevtskih sredstvih že čivkajo otroci na veji, kaj in kako se dogaja.</p>
               <p>Seveda smo kljub določenim dobrim namenom najbrž pri zakonu naredili kakšno od napak,
               ki pa se jo seveda vedno in pa vsak trenutek za naprej da popraviti.</p>
               <p>Me pa zanima, če lahko v Sloveniji zgradimo neko strategijo, nek pozitiven odnos do
               čebelarstva in pa predvsem pri zadevah, ki nas bodo slej kot prej doletele. Če se
               lahko izognemo kakšni od napak.</p>
               <p>V svojem članku ali pa v vprašanju opozarjam na prihajajoče gensko spremenjene
               organizme, ki napadajo gene ravno na teh področjih in dodajajo gene, ki bi preprečili
               voščeno veščo in pa njeno delovanje ali pa koruzno veščo. Gre za zelo podobno
               zadevo.</p>
               <p>In pa predvsem glede na to, da je na pohodu v Evropi druga vrsta koruze, ali se
               trudi, da bi prišla na pot, ki bi naj prizadela upravičeno koruznega hrošča, vendar
               tudi on je iz te vrste žuželk in pa insektov in tudi ta koruza in pa njen cvetni prah
               brez dvoma lahko vpliva na čebelarjenje. Potem pa še brez dvoma tisto področje, ki ga
               najbolje pozna, zdravstvena zaščita čebel, ki ta trenutek.</p>
            </sp>
            <sp xml:id="SDZ4-Redna-39-2008-05-21.sp209">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp210">

               <speaker>IZTOK JARC:</speaker>

               <p>Hvala lepa gospodu Sajovicu za to, kot je sam rekel, dobronamerno vprašanje in odnos
               do te pomembne veje. Strinjam se z njim.</p>
               <p>Torej danes je ministrstvo na javni konferenci predstavilo
                  preliminarno poročilo o domnevnih vzrokih pomora čebel v zadnjem času. To poročilo
               temelji na odvzemu sedmih vzorcev v prejšnjem tednu. Prve analize kažejo na verjetno
               vzročno povezavo med določenim insekticidom, ki se uporablja pri dodelavi semen in
               koruze ob setvi proti talnim škodljivcem ter isto aktivno snovjo, ki jo je lahko ob
               setvi zaneslo na poselek sosednje ogrščice.</p>
               <p>Druga možna povezava po mnenju ekspertov je tudi, da je bilo seme ogrščice dodelano z
               isto aktivno snovjo. Zato se te analize semena ogrščice še nadaljujejo. Prav tako je
               bilo v vzorcih mrtvic najdeno tudi nedovoljeno zdravilo za zatiranje bakterijske
               bolezni v roje. In prav ta kombinacija, interakcija obeh snovi je po mnenju
               strokovnjakov lahko privedla do pomora čebel. Te vzročne povezave so seveda še naprej
               iskane. In preiskovalnim organom so seveda na voljo tudi rezultati.</p>
               <p>Z namenom, da preprečimo, skušamo v največji meri preprečiti nadaljnje tragedije in
               potrdimo tudi možno povezavo med zastrupitvijo in tretiranjem semena ter glede na
               poročila podobna, ki prihajajo iz Francije in Nemčije, bomo tudi predlagali nekaj
               ukrepov, in sicer to takoj, čim prej.</p>
               <p>Eden je ta, da bomo čebelarjem predlagali preventivni umik predvsem iz bližine polj
               cvetoče oljne ogrščice. Potem bomo v smislu previdnostnega principa vodarjem odredili
               verjetno začasno prepoved petih fitosanitarnih preparatov. Verjetno bomo umaknili
               tretirano seme koruze in ogrščice, ki je že v Sloveniji. Ne glede na to, da v tem
               korektnem primeru verjetno neposredni vzrok, verjetno poudarjam, ni nepravilna
               uporaba FFS-jev, bomo vseeno povečali informiranje javnosti o pravilni uporabi.</p>
               <p>Tu pričakujem predvsem boljše sodelovanje zbornice. Tudi izdali bomo letake v skupnem
               številu 80 tisoč. Objavili bomo priporočila o strokovnih časopisih. Sodelovali bomo v
               Čebelarsko zvezo Slovenije itn. Potem bomo spremenili Pravilnik o izobraževanju
               uporabnikov FFS-ja, in sicer ponovno bomo uvedli obvezno obnavljanje znanja, ki je
               bilo prej umaknjeno, na vsake tri do pet let. Potem bomo natančneje opredelili
               vsebino izobraževanja. Uvedli bomo praktične prikaze.</p>
               <p>Prav tako bomo nadaljevali s poostrenim nadzorom pravilne uporabe in prometa in tudi
               nadzorom meje zaradi možnih uvozov. Prav tako smo vzpostavili dežurstvo glede
               izrednih primerov. Po potrebi bomo na tem področju napravili tudi druge sistemske
               premike. Rad bi povedal, da moramo zagotoviti tudi sistemsko financiranje analiz v
               primerih poginov. In do takrat, ko to ne bo urejeno, bo za izvedbo tega skrbel
               Inšpektorat za kmetijstvo, gozdarstvo in prehrano.</p>
               <p>Glede programa, zatiranje varoje, po informacijah Vursa, gre tukaj za vsakoletni
               program. Redno pregledovanje čebelarstva po sistematiki, pregledovanje na poziv
               čebelarja ali uradnega veterinarja itn. Mogoče je problem v tem, da je v lanskem letu
               približno samo 10% čebelarjev pravzaprav zaprosilo za to v pomoč. Sicer pa, drugače
               pa verjetno poznate, kot sem prepričan, za ohranjanje avtohtone kranjske sivke imamo
               v Sloveniji poseben program, ki ga financira tudi EU za cca. 600 tisoč evrov.
               Postavljena je bila tudi javna svetovalna služba, čebelarji pa lahko tudi kandidirajo
               za določena investicijska sredstva. Hvala lepa.</p>
            </sp>
            <sp xml:id="SDZ4-Redna-39-2008-05-21.sp211">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Sajovic, prosim.</p>
            </sp>
            <sp xml:id="SDZ4-Redna-39-2008-05-21.sp212">

               <speaker>MAG. BORUT SAJOVIC:</speaker>

               <p>Hvala lepa za konkreten odgovor. Jaz sem na spletni strani že kar kakšno uro pa pol,
               dve, iskal sporočila s tiskovne konference. Jih še ni. Sem vesel, da gre v to smer.
               Mislim, da je prava in pa konkretna, da nič ne pometamo pod preprogo. In da, če vemo,
               tisto, kar smo sumili, da so problem strupi in pa fitofarmacevtska sredstva, vsaj
               nekatera, da zadevo raziščemo.</p>
               <p>Do takrat pa zagotovo umaknejo take interakcije ali pa podobne zadeve. Ker je,
               recimo, tudi druga temna plat resnice o nekem sredstvu prišla na dan šele čez
               desetletja, so se v človeštvu že dogajala in se bodo verjetno tudi dogajala. Tisto,
               kar je imelo v prvem trenutku najbolj pozitiven efekt, se je potem kasneje izkazalo
               kot slabo. Tipičen primer je DDT, ki je rešil Evropo koloradskega hrošča in preprečil
               lakoto, se je kasneje izkazal kot eden najhujših strupov, ki povzroča raka in še kaj.
               In seveda takrat, kadar se to zgodi, je treba ukrepati. Tako, kot ste napovedali,
               prej pa biti tudi previden.</p>
               <p>Na eni strani se bojim gensko spremenjenih organizmov. Kajti cvetni prah, ki ima tudi
               ostanke teh toksinov oziroma sredstev proti zajedavcem, bi lahko imel v nadaljnjih
               korakih vpliv tudi na čebele in druge insekte ter žuželke. Zato ni treba biti a
               priori proti temu. Vendar pa je treba biti zelo previden in zahtevati dodatne
               raziskave in obrazložitve. Vsi skupaj se moramo pa potruditi, da bi na področju
               izobraževanja, kako zdraviti čebele, s čebelarji skupaj naredili še več. Mogoče
               kakšno medijsko kampanjo v okviru ministrstva, kakšne delavnice in veterinarsko
               službo na terenu še bolj strokovno izobraziti ter kadrovsko in številčno
               okrepiti.</p>
               <p>Še enkrat pa hvala lepa za ukrepanje. Gre v dobro Slovenije, in pa hvala lepa.</p>
            </sp>
            <sp xml:id="SDZ4-Redna-39-2008-05-21.sp213">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Sašo Peče bo postavil poslansko vprašanje ministru za finance ter
               ministru za gospodarstvo. Prosim.</p>
            </sp>
            <sp xml:id="SDZ4-Redna-39-2008-05-21.sp214">

               <speaker>SAŠO PEČE:</speaker>

               <p>Spoštovani prisotni! Osebno moram reči, povsem osebno zgolj kot Sašo Peče, da gospoda
               Bajuka nič ne pogrešam. Celo več. Manj ga vidim, manj se srečujem z njegovimi ukrepi,
               bolje se mi zdi.</p>
               <p>Vendar gledano iz naslova opravljanja moje funkcije pa moram povedati, da sem eden
               izmed tistih poslancev, ki jih je velika večina, ki jim ni uspelo vzpostaviti niti
               preko inštituta poslanskih vprašanj in pobud komunikacije z gospodom Bajukom,
               navkljub temu, da mi zakon to pravico omogoča, osebno pa to jemljem kot dolžnost.</p>
               <p>Skratka, moje sožalje Vladi Republike Slovenije, nenazadnje pa vsem tistim
               državljankam in državljanom, ki so v direktnem odnosu z gospodom Bajukom in jim le on
               kroji vsakdanjik. Kajti če je njegov odnos do njih tak, kot je do tega Državnega
               zbora, potem se v naši državi pač ne smemo čuditi, da minister, ki trdi, da imamo
               proračunski presežek, poka po vseh šivih. Celo več, tudi tam, kjer šivov ni. Rad pa
               bi postavil vprašanje in iskreno upam, da mi bo minister Vizjak nanj odgovoril.</p>
               <p>Sam sem eden izmed tistih, ki trdimo, da je tampon kraje, klientelizma in korupcije
               skrit v imenu Soda in Kada. Vlada Republike Slovenije, aktualna Vlada, v kateri
               sedita tudi gospod Bajuk in gospod Vizjak, je 27.7.2006 v okviru svoje seje sprejela
               načrt prodaje, razprodaje - kakorkoli imenujemo - državnega premoženja, sestavila
               seznam preko 200 podjetij, ki naj bi jih Sod in Kad kot upravitelj državnega, torej
               premoženja vsakega slehernega izmed nas, v prihodnjem obdobju, mesecih, letih
               prodali.</p>
               <p>Kasneje vedno v obliki odgovora, tako s strani gospoda Vizjaka prihaja do enega in
               istega odgovora, da Vlada nima nobenega kontakta oziroma Vlade ne sme posredovati v
               delo Soda in Kada. Torej, na eni strani imamo Vlado, ki Sodu in Kadu, paradržavnima
               inštitucijama, pove to in to morate prodati v tem in tem obdobju.</p>
               <p>Ko se Vlado Republike Slovenije vpraša zakaj 200 podjetij, kdo je kupec, kateri cilji
               se dosegajo, gospod Vizjak v vsakem pisnem odgovoru odgovori: "Tega pa jaz ne smem
               odgovoriti, kajti to je izven dosega mojih rok."</p>
               <p>Osnovno vprašanje: Kdo se norčuje, kdo upa govoriti o klientalizmu in korupciji
               medtem ko vsi, vemo katere prijateljske cilje zasledujejo tako v Sodu in Kadu in kako
               Vlada Republike Slovenije tovrstne aktivnosti skriva?</p>
               <p>V nadaljevanju dovolite, da izpostavim le eno izmed teh podjetij. Tudi Paloma. In
               ravno na konkretnem primeru podjetja Paloma, nosilcu gospodarskega razvoja na
               področju severne Štajerske si oba, tako minister Bajuk kot minister Vizjak.</p>
            </sp>
            <sp xml:id="SDZ4-Redna-39-2008-05-21.sp215">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister Vizjak.</p>
            </sp>
            <sp xml:id="SDZ4-Redna-39-2008-05-21.sp216">

               <speaker>MAG. ANDREJ VIZJAK:</speaker>

               <p>Odgovoril bom samo na del vprašanja, za katerega sem pristojen in bi preostali del
               prepustil mojemu ministrskemu kolegu dr. Bajuku. Vendar je, spoštovani podpredsednik,
               nekorektno. Gospod Bajuk je bil danes tu do 12.30 ure in je odgovarjal na vsa
               vprašanja, ki so bila do takrat zastavljena. To se pravi od 9. do 12.30 ure. Če so
               poslanske skupine tako vložile vprašanja, da so prišla po tem roku, seveda za to
               minister Bajuk ni kriv in bo verjetno imel priložnost odgovarjati tudi kasneje.
               Toliko v korektno informiranost tudi ljudi, ki nas gledajo, kajti delamo za njih.</p>
               <p>Res je, Vlada je sprejela program umika deležev Kada in Soda oziroma spremembo teh
               naložb iz nekega upravljavskega v portfeljskega naložbenika za nekatere družbe. Torej
               tiste strateške družbe, finančni sektor, recimo, temu zavarovalnice, banke. Tudi
               nekatere druge družbe s področja energetike, iger na srečo in podobno, tudi
               infrastrukturnih objektov pa je opredelila kot strateške naložbe v katerih bo
               ohranila delež. Kad in Sod sta preko vrsto javnih razpisov iskala potencialne kupce,
               predvsem z izpolnjevanjem dveh ključnih ciljev.</p>
               <p>Prvi cilj je bil optimalen razvojni načrt tega potencialnega kupca za samo družbo
               naprej in drugi cilj je optimalna kupnina. Pri velikem številu podjetij se je to
               izšlo. Država se je umaknila oziroma spremenila svojo funkcijo kot lastnika. Recimo
               temu iz nekega upravljavskega lastnika, tudi kontrolnega lastnika v čisto enostavnega
               portfeljskega naložbenika. Tako da je ta umik potekal v skladu z načrti. Seveda Vlada
               in resorna ministrstva v posameznem konkretnem prodajnem postopku ne sodelujemo in ne
               želimo sodelovati. Vendar smo obema paradržavnima skladoma dali neko strategijo, nek
               načrt, po katerem naj to počneta. In meddrugim je tudi možnost, da se paradržavna
               sklada odzoveta na prevzemne ponudbe. Torej ni razpis edini način, tudi če je
               objavljen prevzem se lahko. Kajti prevzem je tudi transparenten postopek.</p>
               <p>Ker je Ministrstvo za finance skrbnik državnega premoženja, ki ga tudi upravljata KAD
               in SOD, lahko tudi sam priskrbim poslancu konkreten spisek podjetij, teh naložb, ki
               so bila skozi to časovno premico tudi prodana s strani KAD-a in SOD-a. To ni noben
               problem. Jaz verjamem, da bo to minister Bajuk tudi odgovoril. Lahko pa vam tudi jaz
               posredujem, če bo iz dopolnitev vprašanja to izviralo.</p>
               <p>Ker ste pa v svojem vprašanju šli nekoliko širše, vprašali ste, kako potekajo in
               kakšni so rezultati prodaj državnih deležev v podjetij. To se pravi preko direktne
               prodaje, kakor tudi v okviru KAD-a in SOD-a. Dotaknil bi se še, kar se tiče direktne
               prodaje. Direktna prodaja je takšna, da je bilo Ministrstvo za gospodarstvo nosilno
               pri prodajah delnega deleža države v Slovenski industriji jekla. Ta zadeva je uspešno
               zaključena.</p>
               <p>Podobno tudi RSC - Rudnika svinca in cinka Mežica, gradbenih materialov. Tudi ta je
               uspešno zaključena. Postopek odprodaje Telekoma se je pravzaprav končal s predlogom
               komisije, da se ta razpis konča, neuspešno. To se pravi, se ne odproda tega deleža.
               Glede NAL Nafte Lendava je postopek še v teku. Grateks - to je hčerinska družba
               Rudnika Trbovlje-Hrastnik, je postopek odprodaje v zaključni fazi, kakor tudi
               Toplarne Hrastnik d.o.o. Namreč, prišle so ponudbe in se komisija ukvarja s temi
               ponudbami. Dve prodaji pa sta v začetni fazi. Verjetno v tem mandatu tudi ne bo
               nadaljevanja, to pa sta Peko. Se pravi delež v Peku in delež v Snežniku.</p>
               <p>Torej, če poslanca zanimajo podrobnejši podatki, smo jih na voljo vedno dati.</p>
            </sp>
            <sp xml:id="SDZ4-Redna-39-2008-05-21.sp217">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Peče, izvolite.</p>
            </sp>
            <sp xml:id="SDZ4-Redna-39-2008-05-21.sp218">

               <speaker>SAŠO PEČE:</speaker>

               <p>Dovolite, da začnem z zadnjim delom.</p>
               <p>Poslanca ti podatki zanimajo že zadnji dve leti in že zadnji dve leti vas poslanec
               Sašo Peče pisno sprašuje vas, vas gospod Vizjak kot Ministrstvo za finance, ampak
               nikoli odgovora.</p>
               <p>Drugo zadevo, se opravičujem, nisem vedel, da delovni dan gospoda Bajuka traja od
               9.30 do 12. ure, potem seveda ste s tem odgovorili marsikaj. Rad pa bi izpostavil in
               vem, da veste, če vi mislite, da smo se poslanci Poslanske skupine Lipa Barbara
               Žgajner Tavš, Sašo Peče kot predzadnji in zadnji Boštjan Zagorac namenoma prijavili,
               da vedno zadnji sprašujemo predstavnike Vlade. Tisti, ki ste tu, moram reči razočaran
               sem nad dojemanjem vsebine parlamentarizma z vaše strani, ko točno veste, da tega ne
               določamo mi. Ampak, govorili ste, da boste odgovorili za del, za katerega ste
               pristojni vi. Ne z besedo niste omenili Palome, medtem ko gre za gospodarsko družbo.
               V Muro ste se šli slikat. Za Palomo verjetno niti ne veste, kje stoji, ampak tisto,
               kar je najpomembnejše v celoti, zgodi pa se to, če SOD in KAD, kot jo sami imenujete,
               imata pred sabo dve nalogi. Prvič je prodaja in drugič je upravljanje.</p>
               <p>Potem moram reči, da je prodaja v vaši terminologiji uspešno zaključena. In
               izpostavili ste slovensko industrijo jekla, medtem ko vemo, da je protikorupcijska
               komisija ravno na to prodajo dala svoje utemeljene pomisleke o obstoju klientelizma
               in korupcije.</p>
               <p>In če kot drug primer uspešne prodaje Vlade Republike Slovenije našega premoženja
               izpostavljate rudnik Trbovlje-Hrastnik, potem moje sožalje slovenskim državljanom
               nenazadnje tudi mene nad takšno Vlado Republike Slovenije. In tisto, kar je
               najpomembnejše:</p>
               <p>Kolikokrat naj se še reče, da upravljanje ali upraviteljska pravica SOD-a in KAD-a ne
               sme dosegati zgolj in pa le kadrovanje na politični liniji, ampak morajo skozi
               kadrovalno politiko biti tudi učinki?</p>
               <p>Ampak to vam žal ne gre v dojemanje. Prosim seveda za ta odgovor še. Hvala.</p>
            </sp>
            <sp xml:id="SDZ4-Redna-39-2008-05-21.sp219">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp220">

               <speaker>MAG. ANDREJ VIZJAK:</speaker>

               <p>Hvala lepa. Najprej delovni čas gospoda Bajuka je verjetno daljši od slehernega
               delovnega časa nas tukaj, ki sedimo v tej dvorani. Ne sprevračat besed, ko sem
               povedal, da je bil gospod Bajuk v tej dvorani med 9. in 12.30 uro. Gotovo bo to
               pojasnil. Še enkrat.</p>
               <p>Kar se tiče Palome. Mislim, da je bilo na to temo že precej govora in še enkrat,
               lastnika, ki tudi uresničujeta vse te lastniške obveznosti, sta paradržavna sklada
               KAD in SOD. Zaradi govoric, namigov tudi iz vrst, ste naročila izredne revizije, ki
               so jih izvedle ugledne revizijske hiše. In le, kako bi rekel, prepričljiv dokaz,
               element zoper lahko služi kot neka osnova za ukrepanje.</p>
               <p>In verjamem, da bo Ministrstvo za finance v tem smislu tudi ukrepalo. In tudi sam, v
               kolikor bom bil deležen nekih očitkov oziroma ugotovljenih nepravilnosti v tem
               revizijskem poročilu.</p>
               <p>Kar se tiče rudnika, RTH - ne, Ministrstvo za gospodarstvo ne prodaja rudnika, če ste
               tako razumeli. Pač pa je rudnik Trbovlje-Hrastnik v zapiranju. Ta zakon o zapiranju
               rudnika je sprejet že davno nazaj. Zato se odprodajajo nekatere hčerinske družbe,
               nekatere odvisne družbe. Dve izmed teh sem tudi naštel. Kajti gre za to, da dobijo te
               družbe nove upravljavce, nove lastnike, ki jih tudi razvojno peljejo naprej.</p>
               <p>Torej, prepričan sem, da je lahkotno obtoževanje za neko nepravilno delovanje uprav v
               podjetjih razmeroma neodgovorno početje. Kajti to škodi predvsem tem podjetjem. Bolj
               njim škodi, kot pa mislite vi, da škodi ugledu te Vlade. In toliko, kolikor se
               gnojnice zliva po Slovenski industriji jekla, ki zaposluje nekaj tisoč ljudi v
               Republiki Sloveniji, presega vse meje.</p>
               <p>Pridite, spoštovani gospodje, če imate, s kakšnimi dokazi na mizo in se bomo lahko
               potem tudi soočili. Bila je seja komisije na temo Slovenske industrije jekla. Mislim,
               da je tam pravo mesto, da se o tem govori.</p>
               <p>In še enkrat, gre za pomembne gospodarske subjekte. Za vsako nepravilnostjo smo se
               pripravili in se bomo soočili. Vendar mora biti tudi ugotovljena. Seveda, z nekimi
               govoricami se pa res dela več škode podjetju, kot pa si mogoče kdo izmed vas...
               <stage>/Izklop mikrofona./</stage></p>
            </sp>
            <sp xml:id="SDZ4-Redna-39-2008-05-21.sp221">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Peče, izvolite.</p>
            </sp>
            <sp xml:id="SDZ4-Redna-39-2008-05-21.sp222">

               <speaker>SAŠO PEČE:</speaker>

               <p>Hvala lepa. Proceduralno. Dovolite, da v sklopu treh minut obrazložim svoj
               proceduralni predlog.</p>
               <p>Minister Vizjak zavaja, prvič. Drugič, minister Vizjak govori netočne stvari. Iskreno
               upam, da govori izključno zaradi pomanjkanja znanja, netočnosti in zavajajoče
               stvari.</p>
               <p>Prvič, uspeh prodaje SIJ-a ruskemu Koksu, lepo vas prosim! Sistem je potekal na
               prodajo kredita na prihodnje delnice. Ravno tisto, kar se očita domačim prevzemnikom
               kot neko največje zlo. Minister, kadar gre za prodajo tujcem, pozdravlja, citiram:
               "kot uspešen zaključek prodaje". Torej, izjemna dvojna merila za domače prevzemnike
               in tuje prevzemnike.</p>
               <p>V nadaljevanju minister Vizjak trdi netočnost, najsi bo zaradi pomanjkanja informacij
               ali zaradi politike SDS v povezavi z rudnikom Trbovlje-Hrastnik. Prodali so se ne
               glede na to, kaj boste rekli. Verjamem, da vsi domačini ali vsi tisti, ki spremljajo
               dnevno časopisje, vedo, da ste ravno vi prodali odvisne invalidske družbe v okviru
               tega rudnika Trbovlje-Hrastnik. Da ste ravno vi, torej Vlada Republike Slovenije,
               prodala vsa socialna stanovanja, ki so bila v lasti omenjenega rudnika. Zato danes
               reči tu, mi s prodajo nimamo nič, medtem ko ste celotno vrednost rudnika tega rudnika
               ravno prodali vi, tudi zemljišča, je izjemno nekorektno.</p>
               <p>In kar se tiče tretjega zavajanja in tri odgovore ste podali, vprašanje Paloma, naj
               si bo Štajerske, Maribora, Ceršaka, kakorkoli jih imenujemo, dovolite, da izpostavim.
               Žal mi je, da tudi vi delite mnenje, ki prihaja s strani uprave omenjene družbe,
               mnenje, ki prihaja s strani Soda in Kada, da so delavci tisti, ki so krivi za stanje
               v Palomi. To je izjemno žalostna zgodba, ki jo upa poudariti ali ki jo upa povzeti
               minister za gospodarstvo. Medtem, ko podpirate poslance primera Alojza Soka, ki
               večkrat piše, grozi predstavniku sveta delavcev osebno, če se bo še oglašal, bo že
               videl svoje. Tudi vi povzemate tovrstno strategijo.</p>
               <p>Mislim, da je izjemno žalostno, da roke od tistih projektov, ki so resnično v škodo,
               žalost ali pa celo v sramoto naši državi, tiste podpirate na veliki zvon. Medtem, ko
               dvojna merila uporabljate, prvič, za tuje partnerje, drugič, za prijatelje po
               strankarski liniji. Da ne govorim o svetovanju, polaganju električnih kablov v višini
               250.000 evrov. Teh stvari je mnogo.</p>
               <p>Želel pa bi, tako kot ste vi rekli, mogoče res, ta desetminutna razprava danes ni
               pravi prostor. Z naslova vašega apela, torej tega, kar ste sami rekli, dajem
               proceduralni predlog, da Državni zbor odloči, da se o vašem odgovoru opravi širša
               javna razprava, na kateri ste seveda dobrodošli tudi vi.</p>
            </sp>
            <sp xml:id="SDZ4-Redna-39-2008-05-21.sp223">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanca gospoda Saša Pečeta, da Državni zbor na naslednji
               seji opravi razpravo o odgovoru gospoda ministra za gospodarstvo na njegovo poslansko
               vprašanje, bo Državni zbor odločil v okviru glasovanj jutri, 22. maja.</p>
               <p>Poslansko vprašanje gospodu ministru za promet bo postavil Boštjan Zagorac.</p>
            </sp>
            <sp xml:id="SDZ4-Redna-39-2008-05-21.sp224">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Najprej opravičilo spoštovanemu ministru.
               Lahko tudi v imenu Državnega zbora. Žal mi je, da sva predzadnja. Po drugi strani
               hvala, da ste še tukaj, za razliko od vaših kolegov, na katera se večina poslanskih
               vprašanj nanaša in delajo do dvanajstih.</p>
               <p>V večini mojega poslanskega vprašanja se bova strinjala, vsaj upam. Oba si
               prizadevava, da bi gneče na slovenskih avtocestah zreducirali na minimum. Vaš projekt
               oziroma projekt Vlade Republike Slovenije za znižanje gneče, ne govorimo o cenah,
               govorimo o gneči, so vinjete.</p>
               <p>Jaz vas sprašujem oziroma tudi apeliram na vas in me zanima. Gneče na avtocestah, sam
               sem reden uporabnik in se vozim. Nisem vozen, po avtocestah, da te gneče še vedno
               ostajajo. Ostajajo predvsem zaradi, bom rekel, dveh največjih dejavnikov na
               avtocestah. Prvi so sanacija avtocest, za katero verjamem, da je nujno potrebna.
               Potem imamo nujno sanacijo, za katero tudi verjamem, da je potrebna. Za obe obliki
               ali vzroka za nastajanje teh gneč slišim, da se bodo razvlekla tudi v tako imenovano
               turistično sezono in ne bodo pripomogla uporabnikom avtocest.</p>
               <p>In pa drugi večji razlog so tako imenovani tovornjaki na slovenskih avtocestah.
               Zanima me:</p>
               <p>Kakšno je stališče oziroma načrt Vlade za umik tovornjakov z avtocest?</p>
               <p>Kakšen je projekt Vlade za znižanje gneče na avtocestah?</p>
               <p>Sam kot uporabnik avtoceste jo plačujem redno preko ABC-ja. In me zanima:</p>
               <p>Ali sem dolžan plačevati polno cestnino tudi takrat, se pravi, vsakodnevno, ko mi
               avtocesta ne nudi komforta, ki mi zagotavlja po Zakonu o državnih cestah?</p>
               <p>In pa še eno vprašanje, spoštovani gospod minister, na katerega mi boste z veseljem
               odgovorili in na katerega sem dobil očitke ravno v zadnjih dneh, ko smo obravnavali
               pokrajinsko zakonodajo. Jaz trdim, da temu ni tako. Vi mi boste pa povedali, če imam
               prav - nekateri od poslancev vladajoče koalicije, predvsem iz vrst NSi-ja in SDS-a
               trdijo, da bi avtoceste že bile zgrajene, v kolikor bi v Sloveniji imeli 14 pokrajin.
               Gre za konkretno vprašanje. Jaz od vas pričakujem konkreten odgovor z "da" ali
               "ne".</p>
               <p>Ali je to res - ali regionalizacija Slovenije na 14 pokrajin res pripomore k
               izgradnji avtocest ali ne kljub temu, da je avtocestni križ bil že ideja prejšnje
               Vlade oziroma ideja samostojne države Slovenije od leta 1991 naprej? Hvala.</p>
            </sp>
            <sp xml:id="SDZ4-Redna-39-2008-05-21.sp225">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp226">

               <speaker>MAG. RADOVAN ŽERJAV:</speaker>

               <p>Hvala lepa, gospod predsedujoči. Hvala lepa tudi za vprašanje. Morda za uvod. Tudi
               jaz sem med tistimi grešniki, ki nisem odgovoril na tri vprašanja v predvidenem roku
               oziroma zahtevanem poslovniškem roku. To sem izvedel danes zjutraj. Se strinjam z
               vsemi tistimi. To je pač potrebno grajati in ni v redu. Imamo na ministrstvu za to
               predvidena pravila in očitno, da tudi v luči bližajočih se volitev kateri od mojih
               sodelavcev želi ministru malo ponagajati. Skratka, vsa tri vprašanja, gospodu
               Jelinčiču, gospodu Juriju in gospe Žgajner Tavš bodo dobili danes na mizo in se za to
               opravičujem, da ni bilo v poslovniškem roku odgovorjeno.</p>
               <p>Kar se pa tiče vašega konkretnega vprašanja. Skladno s tem, torej problematike
               nastajanja zastojev v poletni turistični sezoni se na ministrstvu zelo dobro
               zavedamo. Zato se temu posveča vso potrebno pozornost. Skladno s tem je bilo
               zmanjševanje oziroma preprečevanje zastoja pred cestninskimi postajami tudi eden od
               pomembnih dejavnikov pri odločanju - kot ste tudi sami navedli - za uvedbo novega
               načina cestninjenja z vinjetami, ki bo uvedeno s 1. julijem. S tem ukrepom se bo
               bistveno - tako kot strokovnjaki pravijo - za pet do desetkrat povečala pretočnost
               cestninskih postaj. Zaradi česar bodo čakalne dobe in dolge kolone pred cestninskimi
               postajami, čemer smo bili lahko priča v preteklih letih, sedaj praktično
               odpravljene.</p>
               <p>Ko pa govorimo o vzdrževalnih in obnovitvenih delih na slovenskem cestnem omrežju, ki
               obsega približno 6 tisoč kilometrov glavnih in regionalnih državnih cest ter preko 32
               tisoč kilometrov cest v lasti občin, se moramo zavedati dejstva, da je na veliki
               večini tega omrežja, to je na več kot 90-ih odstotkih dolžine vseh omenjenih javnih
               cest, ravno poletna turistična sezona najprimernejši čas za njihovo obnovo in
               vzdrževanje.</p>
               <p>V tem času se namreč občutno zmanjša dnevni promet zaradi migracij prebivalstva na
               delo in z dela. Tako mi trdijo moji sodelavci. Moram pa priznati, da tega tudi sam ne
               razumem in se s tem preprosto ne morem strinjati. In tudi zaradi tega sem, da bi
               zagotovil čim bolj neoviran promet, že dal naročilo družbi Dars, da se v poletni
               turistični sezoni ne izvaja nikakršnih vzdrževalnih ali obnovitvenih del in da se
               le-te, torej da se ta dela prestavijo na jesen.</p>
               <p>Jaz tega razmišljanja - kot pravim preprosto - ne razumem, da je v poletni sezoni
               oziroma turistični sezoni, v kateri se vsi na nek način bojimo, vedno govorimo, kaj
               pa bo takrat, ko bo turistična sezona. In da seveda sedaj razlagamo, da je pa takrat
               najbolj primerno to delati.</p>
               <p>Skratka, naročil sem, da se ta dela prestavijo na jesen. Seveda pa je to nemogoče
               zagotoviti za tiste odseke, kjer so v teku gradnje novih cest, kot bo, recimo, v
               kratkem, ko bomo začeli v kratkem obvoznico mimo naselja Dragonja in gradnja hitre
               ceste Koper - Izola ali pa so v teku kakšna obsežnejša investicijska dela, ki jih
               izvaja Direkcija Republike Slovenije za ceste na glavnih in regionalnih cestah.</p>
               <p>Na takih gradbiščih ni mogoče ustaviti del preko poletne turistične sezone. Zato bo v
               teh primerih treba računati tudi z občasnimi zastoji v največjih konicah turističnih
               potovanj, ki pa jih bomo skušali čim bolj omiliti z ustreznim vodenjem prometa.
               Skratka, en del bomo poskušali premakniti v jesen. Tisto, kar ni potrebno v tem
               trenutku delati. Ostalo bomo pa seveda naredili tako, da bo čim boljše.</p>
            </sp>
            <sp xml:id="SDZ4-Redna-39-2008-05-21.sp227">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Zagorac, izvolite.</p>
            </sp>
            <sp xml:id="SDZ4-Redna-39-2008-05-21.sp228">

               <speaker>BOŠTJAN ZAGORAC:</speaker>

               <p>Hvala še enkrat za besedo, spoštovani gospod predsedujoči! Kar se tiče sanacije cest,
               se popolnoma strinjam s temi vašimi predlogi, da jih je treba umakniti iz časa
               turistične sezone. Ampak na dve vprašanji mi pa vseeno niste odgovorili.</p>
               <p>Prvo vprašanje je:</p>
               <p>Strategija Vlade za umik tovornih vozil iz slovenskih avtocest. Vemo, da prva
               strategija, se pravi odredba o tem, da ne smejo voziti med vikendi, je sicer na cesti
               zmanjšala promet, je pa povzročila kaos drugje. Torej, ni bila najbolj premišljena.
               Imajo težave, bom rekel, drugi ljudje, predvsem v Prekmurju.</p>
               <p>In pa drugo vprašanje:</p>
               <p>Ali držijo dejstva, kot jih navajajo kolegi iz koalicijskih strank, da bi
               regionalizacija oziroma oblikovanje Slovenije na 14 pokrajin, kot predlaga Vlada
               Republike Slovenije, resnično pospešila izgradnjo avtocest?</p>
               <p>Vsaj to zadnje vprašanje zahteva samo odgovor -</p>
               <p>Da ali ne? In se vam za odgovor že vnaprej zahvaljujem.</p>
               <p>Hvala.</p>
            </sp>
            <sp xml:id="SDZ4-Redna-39-2008-05-21.sp229">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ4-Redna-39-2008-05-21.sp230">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Kar se tiče strategije Vlade za umik tovornjakov z avtocest. Tukaj moram povedati, da
               to lahko pravzaprav povežemo z evropsko prometno politiko. Dokler ne bomo uspeli
               posodobiti javne železniške infrastrukture do takšne mere, da bo to, ne samo
               teoretično, ampak tudi praktično možno, bo to zelo težko narediti. To je pač
               dejstvo.</p>
               <p>Kar se tiče uredbe, ki ste jo omenili. Jaz sem s to uredbo želel olajšati življenje
               prebivalcem ob cesti G1/3. In ocenjujem, da smo dosegli svoj namen. Da se je del
               tovornjakov, kljub temu, da smo bili vsi skupaj na nek način skeptični, preusmeril,
               da so nadaljevali svojo pot preko Avstrije. Namreč, ni za razumeti, zakaj bi
               tovornjaki iz baltskih držav, Poljske, Češke, Slovaške glede na to, da je prost
               pretok blaga, morali nadaljevati pot v Lendavo.</p>
               <p>Ampak očitno se to dogaja tudi zaradi tega, ker imamo v Sloveniji cestninjenje za
               tovorna vozila očitno še veliko veliko prepoceni in je strošek prečkanja Avstrije
               neprimerno večji.</p>
               <p>Kar pa se tiče vprašanja o regionalizaciji in pospešitve gradnje avtocest, moram
               povedati, da tu nisem nek ekspert za regionalizacijo. Ampak glede na to, da je smisel
               regionalizacije pridobitev čim več sredstev za določene pokrajine, predvsem evropskih
               sredstev, bi seveda bilo možno, da bi tudi to bilo pospešeno. Ne morem pa tega trditi
               z da ali ne.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-21.sp231">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prehajamo na drugi krog vprašanj poslank in poslancev.</p>
               <p>Besedo ima gospod Samo Bevk, ki bo postavil poslansko vprašanje ministru za
               kmetijstvo, gozdarstvo in prehrano.</p>
               <p>Izvolite, prosim.</p>
            </sp>
            <sp xml:id="SDZ4-Redna-39-2008-05-21.sp232">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor.</p>
               <p>Zakon o sladkovodnem ribištvu v svojem 28. členu nalaga Vladi Republike Slovenije, da
               lahko za izvajanje ribiškega upravljanja v ribiških okoliših podeli koncesijo. V
               prehodnih določbah je določeno, da tak koncesijski akt izda v enem letu od
               uveljavitve zakona in da imajo pri prvi podelitvi koncesije prednost obstoječe
               ribiške družine, ki so že sedaj upravljale z ribolovnimi vodami in ribjim življem v
               njih.</p>
               <p>Ribiška zveza Slovenije je do strokovnih podlag za izračun koncesij, ki jih
               pripravljata ministrstvo, pristojno za ribištvo, in Zavod za ribištvo, zelo skeptična
               in je naslovila na Ministrstvo za kmetijstvo številne pripombe. Temeljna pripomba je,
               da kategorizacija voda, ki jo je naročila država, izvedel pa Zavod za ribištvo že
               leta 2003, s strokovnega vidika ne ustreza, saj ne upošteva kriterijev športnega
               ribolova. Ampak izhaja le iz kriterijev kvalitete vode. Kakovost vode pa v strukturi
               doseženih točk za vrednotenje športno-ribolovnih revirjev predstavlja tudi do štiri
               petine vrednosti vseh točk.</p>
               <p>Leta 2006, ko smo v Državnem zboru sprejemali Zakon o sladkovodnem ribištvu, je bilo
               v obrazložitvi zakona dobesedno zapisano <stage>(citiram)</stage>: "Prihodek od plačevanja koncesij
               za upravljanje ribiških okolišev in vodnih pravic za komercialni ribolov, ki se s tem
               zakonom na novo uvaja, pa bo skupno znašal 33 milijonov tolarjev."</p>
               <p>Danes pa naj bi namesto 137 tisoč evrov iz leta 2006 v osnutku uredbe na ministrstvu
               predvidevali za 392 tisoč evrov sredstev iz naslova prihodkov od plačevanja koncesij.
               To pa bo marsikatero ribiško družino, ki vzorno skrbi za gospodarjenje, postavilo
               pred nerešljive finančne težave. Družine bodo izgubile ribolovne vode, ki bodo prišle
               v privatne roke ali pa bodo postale elitni klubi za premožne domače in tuje ribiče z
               debelimi denarnicami.</p>
               <p>Ministra za kmetijstvo, gospoda Jarca, sprašujem:</p>
               <p>Kakšni so kriteriji za določitev višine koncesnine, ki jih država pričakuje na letni
               ravni na račun koncesij? Ministra tudi sprašujem:</p>
               <p>Zakaj je prišlo do bistvenega povečanja ocene predvidenih letnih finančnih prilivov
               iz tega naslova glede na podatke, ki so bili ob sprejemanju krovnega Zakona o
               sladkovodnem ribištvu predstavljeni v Državnem zboru, torej, povišanje s 137 tisoč
               evrov, ki so jih navajali leta 2006 v tem Državnem zboru, na 392 tisoč evrov za leto
               2008, kot je to razvidno iz gradiva za pripravo Uredbe za določitev koncesnine?</p>
            </sp>
            <sp xml:id="SDZ4-Redna-39-2008-05-21.sp233">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-39-2008-05-21.sp234">

               <speaker>DR. IZTOK JARC:</speaker>

               <p>Hvala lepa za to vprašanje, ki očitno temelji na gradivu Ribiške zveze oziroma
               njihovih informacijah. Sami ste pravilno ugotovili, da je Zakon o sladkovodnem
               ribištvu tisti, ki ureja to področje. In da uvaja podeljevanje koncesij na podlagi
               javnega razpisa. Predvideno je, da bo javni razpis objavljen konec maja letos. Se
               pravi, ta mesec. Prve koncesije bi tako bile v bistvu podeljene z začetkom
               naslednjega leta.</p>
               <p>Kar se tiče izračunov in metodologije, so mi strokovne službe povedale, da so
               metodologija in podatki bili vzeti iz kategorizacije ribiških revirjev iz leta 2003,
               ki jih je izdelal zavod za ribištvo. Po mednarodni metodologiji RCS, "river
               conservation sistem", ki je mednarodno primerljiva metodologija. Za določitev
               kvalitete vode so se uporabili podatki v vrednosti za probnega indeksa Agencije
               Republike Slovenije za okolje. Ostali podatki pa izhajajo iz ribiškega katastra
               oziroma iz ostalih uradnih evidenc.</p>
               <p>Strokovne službe mi tudi pravijo to, da izračun, ki je uporabljen oziroma bo
               uporabljen v javnem razpisu v predlogu, ni tisti, ki ste ga vi omenili, približno
               390.000, ampak 311.000. Verjetno je prišlo kje do napake.</p>
               <p>Sedaj pa odgovor na to vaše ključno vprašanje glede povišanja. Vseeno je prišlo do
               povišanja. Naše strokovne službe menijo naslednje. Ob sprejemanju zakona je bila v
               gradivu podana cena, da bo letni priliv iz naslova že omenjenih 137.000 evrov. Ta
               ocena je izhajala iz 10% višine prihodkov iz ribolovnih kart, ki so jih ribiške
               družine prikazovale v svojih bilancah.</p>
               <p>Kasneje se je izkazalo, da je bila ta ocena precej napačna. Ta ocena namreč v
               ribolovnih kartah, saj so marsikatere družine to po našem mnenju nepravilno vodile
               oziroma minimalno vrednotile. In tu prihaja pravzaprav do te ključne napake. Tudi s
               tega razloga se potem v uredbi določa, da se višina koncesnine v primeru
               uveljavljanja prednostne pravice določi z določitvijo vrednosti ribiškega okoliša na
               podlagi enotne metodologije za vse okoliše v Sloveniji. Po naši oceni, sedaj
               trenutni, je verjetno, da bo ta predvidena ocena skupne koncesnine nekje od 310 do
               350 tisoč. Odvisno je seveda, na kakšen način se bodo te koncesnine podeljevale.
               Kajti ni nujno, da bodo te koncesnine dobile le sedanje ribiške družine. Če se te ne
               bodo prijavile oziroma ne bodo uveljavile prednostne pravice, je potem možnost tudi
               sklicevanja cene in potem se lahko ta koncesnina tudi poviša. Toliko, hvala.</p>
            </sp>
            <sp xml:id="SDZ4-Redna-39-2008-05-21.sp235">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Bevk, izvolite.</p>
            </sp>
            <sp xml:id="SDZ4-Redna-39-2008-05-21.sp236">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Ministru gospodu Jarcu se
               zahvaljujem za to pojasnilo. Ampak takrat, ko se je zakon sprejemal, leta 2006, je
               bila ministrica Marija Lukačičeva. In v gradivu oziroma v zakonu je točno pisalo, v
               točki tri v obrazložitvah: "Ocena finančnih posledic predloga zakona za državni
               proračun in druga javna finančna sredstva. Prihodek od plačevanja koncesij za
               opravljanje ribiških okolišev in vodnih pravic za komercialni ribolov, ki se s tem
               zakonom na novo uvaja, pa bo skupno znašal 33 milijonov tolarjev ali 137 tisoč
               evrov."</p>
               <p>Se pravi, da je zakon slonel na napačnih podatkih ali pa je zavajal ribiške družine
               in Ribiško zvezo Slovenije. Konec koncev je tudi ministrica za kmetijstvo Marija
               Lukačič na 12. redni seji Odbora za kmetijstvo, ko se je obravnaval ta zakon, 11.
               maja 2006 dejala: "Zato smo pripravili nov zakon, ki v bistvu v glavnih točkah določa
               pogoje in čas trajanja koncesijskega razmerja za opravljanje z ribjimi populacijami,
               ki bo sklenjen za dobo 30. let, koncesnina pa bo znašala 10% od prihodka."</p>
               <p>In to je potem še enkrat ponovilo. In sedaj vi to zaradi tega, ker naj bi ribiške
               družine lažno predstavljale podatke, spreminjate to višino. To ni korektno. Zakon smo
               v tem Državnem zboru sprejeli na osnovi teh predpostavk, kot so bile v obrazložitvah
               zakona napisane. Sedaj pa z uredbo, se pravi, z nižjim aktom povišujete vrednost
               sredstev iz naslova koncesnine. Poleg tega tudi predlagam, da se vrnete na tisto
               prvotno osnovo in da upoštevate pripombe Ribiške zveze Slovenije ter upoštevate
               njihove kriterije, kolikor se le da. Hvala lepa.</p>
            </sp>
            <sp xml:id="SDZ4-Redna-39-2008-05-21.sp237">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-39-2008-05-21.sp238">

               <speaker>IZTOK JARC:</speaker>

               <p>Hvala. Prvič, seveda uredba še ni sprejeta. Kolikor vem, poteka tudi usklajevanje z
               Ribiško zvezo. Drugič, ta ocena v zakonu je bila, kolikor vem, po mojem mnenju
               informativne narave. Običajno je. In tretjič, dejansko so bile po mnenju naše
               strokovne službe - ne bom rekel lažno, rekel bom nepravilno - prikazane bilance pri
               ribiških družinah in so bili dejansko ti prihodki podcenjeni. Vendar mislim, da je to
               stvar dogovarjanja stroke in predvsem dogovora med ministrstvom in ribiškimi
               družinami oziroma zvezo. Hvala.</p>
            </sp>
            <sp xml:id="SDZ4-Redna-39-2008-05-21.sp239">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predsedniku Vlade, ministrici in ministrom se zahvaljujem za podane
               odgovore.</p>
               <p>S tem prekinjam to točko dnevnega reda, ki jo bomo nadaljevali v četrtek, 22. maja
               2008, z odločanjem o predlaganih sklepih.</p>
               <p>Prehajamo na <title>22. TOČKO DNEVNEGA REDA - PRVA OBRAVNAVA PREDLOGA ZAKONA O DUŠEVNEM
                  ZDRAVJU</title> v okviru rednega postopka.</p>
               <p>Predlog zakona je v obravnavo zboru predložila Vlada. V zvezi s tem predlogom zakona
               je skupina desetih poslank in poslancev s prvopodpisanim gospodom Jožetom Tankom
               zahtevala, da Državni zbor opravi splošno razpravo. Besedo dajem predstavnici Vlade
               za dopolnilno obrazložitev predloga zakona. Gospa Zofija Mazej Kukovič, ministrica za
               zdravje, izvolite, prosim.</p>
            </sp>
            <sp xml:id="SDZ4-Redna-39-2008-05-21.sp240">

               <speaker>ZOFIJA MAZEJ KUKOVIČ:</speaker>

               <p>Lep pozdrav, spoštovani predsedujoči, poslanke in poslanci! Stanje v Sloveniji na
               področju duševnega zdravja je sledeče: 5% je pravzaprav državljank in državljanov z
               različnimi težavami. 100 tisoč je takih, ki imajo depresivne in anksiozne motnje. 10
               tisoč je psihotičnih obolenj. Število oseb z duševnimi motnjami pa tudi narašča
               zaradi demografskih trendov, zaradi staranja prebivalstva.</p>
               <p>Motnje seveda vplivajo na kakovost življenja bolnikov, njihovih družin in širše
               družbe. Število samomorov je pri nas skoraj 600, kar pomeni, da je samomorov dvakrat
               več kot prometnih nesreč. In seveda cilj tega zakona je da s tem zakonom najdemo pot
               tudi za preprečitev takega števila samomorov, da zaščitimo človekove pravice, oseb s
               težavami v duševnem zdravju in da vzpostavimo pogoje za celostno obravnavo in varstvo
               oseb s težavami v duševnem zdravju.</p>
               <p>Pri obravnavi tega zakona so sodelovale vse stroke: psihiatrične, socialne, nevladne
               organizacije, varuhinja človekovih pravic, informacijska pooblaščenka, sodišča,
               klinični psihologi, Fakulteta za socialno delo, Odbor svojcev s težavami v duševnem
               zdravju, ki združuje svojce različnih petih, šestih društev. Prejeli smo tudi
               peticijo od odbora svojcev. Prejeli smo tudi pobudo Državnega sveta, poslank in
               poslancev. Zato, da je ta zakonodaja tista, ki je v našem prostoru resnično
               potrebna.</p>
               <p>Na vrhu Sveta Svetovne zdravstvene organizacije sem se pogovarjala z različnimi
               državami. Večina držav tovrstno zakonodajo ima. Tako rekoč nisem odkrila nikogar, ki
               je ne bi imel. Recimo, pogovarjala sem se tudi z Bolgari in tako naprej.</p>
               <p>Ta zakon določa sistem zdravstvene in socialnovarstvene skrbi na področju duševnega
               zdravja in izvajalce te dejavnosti.</p>
               <p>Določa pravno podlago za sprejem nacionalnega programa, ki ga moramo znotraj enega
               leta po sprejetju zakona pripraviti. Ta program bo imel tudi poudarek na programu
               reševanja pred samomori.</p>
               <p>Opredeljuje varstvo pravic z duševno motnjo v oddelku pod posebnim nadzorom ali
               psihiatrične bolnišnice, varovanega oddelka socialnega varstvenega zavoda ali v
               nadzorovani obravnavi. Omejitev pravic je dopustna le, če je ogrožena varnost
               življenja, življenja osebe, življenja najbližjih, če je ogrožena varnost države.
               Sicer omejitve niso dovoljene.</p>
               <p>Opredeljuje pravico do zastopnikov osebe na področju duševnega zdravja pri
               uveljavljanju pravic v vseh postopkih obravnave. Oseba z duševno motnjo je velikokrat
               v situaciji, da ne more sama varovati svojih pravic in zaradi tega zakon uveljavlja
               sistem zastopništva.</p>
               <p>Ta zakon določa tudi postopke pred sodiščem za sprejem brez privolitve osebe v
               oddelek pod posebnim nadzorom psihiatrične bolnišnice. Osebo z duševnimi motnjami v
               postopkih pred sodiščem obvezno zastopa odvetnik, obvezno. Oseba ga lahko predlaga
               sama, če je sposobna. Sicer ga mora določiti sodišče in roki za to so izjemno
               kratki.</p>
               <p>Vzpostavlja se tudi pravna podlaga za to, da bo možna nadzorovana obravnava in da
               bodo ljudje se lahko zdravili tudi doma oziroma se zdravili v skupnosti. Prehajamo s
               tega koncentriranega zdravljenja v psihiatričnih bolnišnicah, kjer je možno v bolj
               prijazno okolje. Vključuje nevladne organizacije. Za pomoč tako, kot so tudi drugje
               zgledi po svetu pri obravnavi tovrstnih težkih vprašanj. Predvsem pa zakon uvaja
               resnično nadzor nad vsemi aktivnostmi. Tudi pri zdravljenju s posebnimi metodami samo
               na podlagi odločbe komisije za etiko so te možne. Nihče se ne more sam odločati o
               osebah, ki imajo težave z duševnim zdravjem. Hvala lepa.</p>
            </sp>
            <sp xml:id="SDZ4-Redna-39-2008-05-21.sp241">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na predstavitev stališč poslanskih skupin. Besedo ima gospod
               Zmago Jelinčič Plemeniti v imenu Poslanske skupine SNS. Prosim.</p>
            </sp>
            <sp xml:id="SDZ4-Redna-39-2008-05-21.sp242">

               <speaker>ZMAGO JELINČIČ PLEMENITI:</speaker>

               <p>Lepo pozdravljeni. Hvala za besedo. Zakon, ki je pred nami, to je Predlog zakona o
               duševnem zdravju, bomo v Poslanski skupini Slovenske nacionalne stranke podprli.
               Zakon je potreben, pravzaprav prepotreben. Druge države ga imajo že dolgo časa. Tudi
               v Sloveniji se je ta zakon pacal že 15 let. Tako, da je skrajni čas, da ga sprejmemo.
               Mislim, da je tudi pravi čas, da ga sprejmemo. Mislim, da pa je tudi pravi čas, da ga
               sprejmemo, kajti potreboval je kar nekaj uskladitev in prilagoditev. Pa mogoče tudi
               zaradi kakšnega poslanskega kolega, ki bi bilo dobro, da ga obravnavamo tudi po tem
               zakonu.</p>
               <p>Mislim, da na splošno ni kakšnih posebnih pripomb, ki bi jih imel na ta zakon. Morda
               je le tisto, da določeni storilci kaznivih dejanj, pri katerih se bo pokazalo, da so
               trpeli za določeno psihično boleznijo, da ne bodo procesuirani oziroma ne kaznovani,
               ampak, da bodo šli na obvezno zdravljenje.</p>
               <p>Tukaj se kažejo določene, neki dvomi se porajajo, ali bo zadeva urejena na pravi
               način. Vendar upam, da bo to ministrstvo uredilo s podzakonskimi akti, v okviru
               katerih bodo popravili morebitne pravne luknje in pa nedodelanosti. Morda bi
               potrebovali v tem zakonu še kaj več povedati o narkomaniji, kajti duševno zdravje je
               v veliki meri odvisno tudi od uporabe oziroma od zlorabe opojnih drog. Zagotovo tukaj
               ne bom govoril o marihuani oziroma o kanabisativi, ki pravzaprav nima nobenih,
               praktično nobenih škodljivih efektov. Govorim kot farmacevt, ne govorim kot poslanec
               zdaj in bi jo bilo smiselno legalizirati.</p>
               <p>Zagotovo bi bilo pa potrebno uporabo ostalih drog tako imenovanih trdih drog vključno
               z dizajnerskimi drogami, to se pravi, tistimi, ki so v glavnem na osnovi iznajdb in
               dodatnih radikalov na amfetaminskih bazah, da bi bilo tisto potrebno pa zaostriti.
               Potrebno bi bilo v tem primeru tudi v Kazenski zakonik uvesti klavzulo, da je tudi
               uporaba teh drog kaznivo dejanje, česar v Sloveniji še nimamo. Tukaj manjka še ena
               zadeva. Morda bi jo lahko še tukaj v času, ko bomo ta zakon obravnavali od prve do
               tretje obravnave, tudi s kakšnim amandmajem tudi ta segment pokrili.</p>
               <p>Sicer pa mislim, da je zakon primeren za obravnavo, absolutno primeren za obravnavo,
               dober. Kakšne pripombe bomo seveda imeli še v času razprave. Morda se preveč poudarja
               ena stran v tem zakonu. Morda se preveč govori o stopnji samomorov v Sloveniji.
               Namreč stopnja samomorov ni samo posledica takšnega ali drugačnega duševnega zdravja.
               Gre za posledico okolja, načina življenja, odnosa okolice do posameznika in
               posameznika do okolice.</p>
               <p>Zato mislim, da bi morali tukaj uporabiti še kaj več kot zgolj zakonsko osnovo, da se
               te zadeve uredijo. Ampak to prepustimo tudi drugim.</p>
               <p>Še enkrat, mislim, da bo zakon v redu. Smiselno pa bi bilo, da bi mogoče uvedli tudi
               v parlamentu kakšno testiranje, pa da bi iz parlamenta že v samem začetku izločili
               tiste, ki sodijo v kakšno kategorijo shizofrenikov, kakšno kategorijo manično
               depresivnih oseb, izven tistega najožjega okvira in tako naprej. Ampak to za drug
               mandat. Hvala lepa.</p>
            </sp>
            <sp xml:id="SDZ4-Redna-39-2008-05-21.sp243">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Barbara Žgajner Tavš v imenu Poslanske skupine Lipa.
            </p>
            </sp>
            <sp xml:id="SDZ4-Redna-39-2008-05-21.sp244">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice, cenjeni kolegi! Spoštovana ministrica s
               celotno svojo ekipo! Moram reči, da sem vesela, da je, ne samo danes na mizi ta
               zakon, ampak da je tudi ministrica prišla na obravnavo pomembnega zakona. Dejstvo je,
               da je ali pa da duševno zdravje prispeva k družbenemu, človeškemu in gospodarskemu
               kapitalu neke družbe.</p>
               <p>Duševne bolezni znatno zmanjšajo kakovost življenja prizadetih posameznikov in
               njihovih družin. To ni in ne sme biti izziv ali pa problem zgolj in samo za
               zdravstveni sektor. Duševno zdravje je med tremi glavnimi razlogi za odsotnost z dela
               in glavni razlog za predčasno ali invalidsko upokojitev. Pomeni tudi večje stroške za
               družbo in za gospodarski, izobraževalni, socialni, kazenski ter pravosodni
               sistem.</p>
               <p>Republika Slovenija je danes ena redkih držav v okviru EU, ki še nima sistemskega
               pristopa na področju duševnega zdravja. Če je EU že v fazi oblikovanja strategije
               duševnega zdravja, in verjamem, da ministrica o tem področju ve zelo veliko, kajti
               ministrica je v tem obdobju, v času, ko je Slovenija, bom rekla, v fazi ali obdobju
               predsedovanja EU seznanjena s trendi na tem področju v okviru EU.</p>
               <p>Potem si upam trditi, da je Republika Slovenija po 15-letni agoniji ali prizadevanjih
               različnih strok, svojcev in bolnikov uspela narediti majhen korak naprej. Ampak ta
               majhen korak še zdaleč ni rešitev, s katero bi se lahko dokončno zadovoljili.</p>
               <p>Po večletni kalvariji in tudi oklevanju te Vlade, ki je v terminskem planu svojega
               dela že imela zakon čisto na začetku mandata, pa ga je izločila. In ko je dejansko že
               kazalo, da tudi v tem mandatu ne bomo dobili zakona, je ministrica Kukovičeva - in v
               tem pogledu ji seveda izrekam pohvale - prisluhnila svojcem, ki so se v sodelovanju s
               predstavniki Poslanske skupine Lipa udeležili, bom rekla, posveta pri ministrici
               oziroma na ministrstvu. Skratka, je prisluhnila in, bom rekla, na našo pobudo znova
               uvrstila v terminski plan dela Vlade Republike Slovenije ta zakon. Zakon je nujen. Na
               to je opozorila tudi Komisija Evropske unije, ki je že pred časom naložila oblastem v
               naši državi, torej Republiki Sloveniji, da se področje duševnega zdravja, še posebej
               populacija oseb s hudimi težavami v duševnem zdravju oziroma duševnimi motnjami
               zakonsko uredi tako, da se sprejme zakon, ki bo tem ljudem zagotovil in opredelil
               njihove pravice, dolžnosti in odgovornosti ter jim tako omogočil enakopraven in
               enakovreden, to je pomembno, položaj v družbi.</p>
               <p>Statistika pravi, vsak sedmi državljan Republike Slovenije ima v danem trenutku
               duševno motnjo in vsak tretji jo bo imel vsaj enkrat v življenju. Na dva milijona
               prebivalcev gospodarsko relativno dobro razvite družbe, kakršna je naša, je mogoče
               predvidevati oziroma predvideti okrog 10.000 psihotičnih obolenj in približno 100.000
               depresivnih in ostalih motenj. Glavni problem na področju duševnega zdravja v
               Republiki Sloveniji pa je visoka stopnja samomorov.</p>
               <p>In prav je, da opozorimo tudi na ta segment ali to problematiko. Prek 30 na 100.000
               prebivalcev, opozarja statistika. Torej, več kot četrtina slovenske populacije ima
               vsaj občasno psihične motnje. 10.000 prebivalcev ima psihotične motnje. 100.000 se
               jih spopada z depresijo vsaj občasno ali drugo duševno motnjo. Število bolnikov se je
               v zadnjem obdobju močno povečalo.</p>
               <p>Jaz imam podatke, pred 10-mi leti so na primer v Psihiatrični bolnišnici Polje
               zdravili 1500 ljudi na leto, na letni ravni govorim. Lani, torej leta 2007 so jih
               sprejeli enkrat več, 3000. Ker je prevalenca duševnih motenj med vsemi boleznimi v
               najbolj strmem porastu, se bo ekonomsko breme zaradi duševnih bolezni s sedanjih 10%
               do leta 2020 dvignilo na 15% in bo preraslo stroške v zvezi s koronarnimi boleznimi.
               Število oseb z duševnimi motnjami pa narašča tudi zaradi demografskih trendov.
               Povprečna letna stopnja rasti pričakovane življenjske dobe v razvitih državah dosega
               med 0,2 do 0,5%, kar pomeni, da se na vsakih dve do štiri leta podaljša za eno leto.
               Zato se nenehno povečuje število oseb, starejših od 65 let in celo od 85 let. S
               staranjem prebivalstva prevalenca duševnih motenj zelo narašča zaradi bolezni, ki so
               povezane s starostjo. In ena izmed teh bolezni je nedvomno demenca.</p>
               <p>V Sloveniji je stanje takšno. Šest psihiatričnih bolnišnic. Druge nastavitve za osebe
               z duševnimi motnjami so opredeljene kot zavodi za odrasle s posebnimi potrebami.
               Tukaj imamo pet zavodov. Mešani zavodi oziroma domovi za starejše in domovi za
               odrasle s posebnimi potrebami. Teh je sedem. Veliko oseb z duševnimi motnjami pa je
               nameščenih v domovih za upokojence oziroma starostnike, v katerih se število
               povečuje.</p>
               <p>In ta podatek, spoštovane kolegice in kolegi, govori, da Slovenija nima ustrezne
               socialno-varstvene strategije, kajti dom upokojencev ni ustrezno mesto, kamor bi
               sodile osebe z duševnimi motnjami.</p>
               <p>Psihiatrične bolnišnice so razporejene tako, da imajo, recimo, prebivalci Koroške,
               Primorske in Dolenjske regije do njih zaradi oddaljenosti težjo dostopnost, kot to
               velja na primer za večino ostalega prebivalstva. Tudi ambulantna psihiatrična oskrba
               je v teh krajih pomanjkljiva. Ker se naše prebivalstvo, kot sem omenila prej, na
               podlagi statističnih podatkov stara, je čedalje več demence. Domovi upokojencev, ki
               ob obstoječih kapacitetah že danes ne zmorejo slediti demografskim trendom, so
               prenatrpani. Tudi z ljudmi, ki bi jim morala družba pomagati na drugačen način, ne na
               način, da jih strpa v domove za upokojence. Poleg tega normativi za strokovni kader v
               zavodskem varstvu oziroma konkretno v domovih upokojencev ne sledijo potrebam.</p>
               <p>Primer, v domovih upokojencev ali pa v enem domu upokojencev pride na enega
               oskrbovanca 0,08% psihiatra. V psihiatrični bolnici, pa to je nenazadnje v vseh
               zavodskih oblikah varstva, je vse nametano skupaj. Konkretno za bolnico Polje.
               Zasvojenci, psihiatrični bolniki, lažji in težji primeri. Manjka nam na primer
               sanatorij za ljudi z lažjimi težavami v duševnem zdravju, na primer v primerih
               živčnega zloma, ko rabiš počitek, umik pred vsakodnevnim stresom in kjer medikamenti
               niso najbolj potrebni.</p>
               <p>Preveč je še ustanov, ki so kombiniranega tipa ali kjer so kombinirani ljudje, ki so
               duševno prizadeti, in ljudje s težavami v duševnem zdravju. Premalo se naredi tudi za
               razpoznavnost duševne bolezni in razlikovanje od duševne prizadetosti. Slovenija
               rabi, in to ni skrivnost, celosten pristop pri soočanju s težavami v duševnem
               zdravju, spodbujanju duševnega zdravja celotnega prebivalstva. Razvoj strategije
               duševnega zdravja pač mora vsebovati preventivne ukrepe - nego in zdravljenje,
               obravnavanje zaznamovanosti in tudi diskriminacije proti ljudem z duševnimi motnjami,
               boljše obveščanje in nenazadnje tudi znanje, boljše znanje.</p>
               <p>Zato si upam trditi, ne zadoščajo več zgolj psihiatri v psihiatričnih bolnišnicah ali
               tako imenovanih totalnih ustanovah. Ti časi so preživeti. Potrebujemo nove tako
               imenovane alternativne oblike zdravljenja in predvsem pomoči osebam z duševnimi
               motnjami. Potrebujemo spodbujanje kulture sodelovanja na delovnem mestu, podpiranje
               socialnih omrežij in spodbujanje družbenega vključevanja teh ljudi, človekovih pravic
               ter človekovega dostojanstva.</p>
               <p>V Republiki Sloveniji sicer poznamo več nevladnih organizacij, ki poskušajo pomagati
               osebam z duševnimi motnjami in tudi njihovim svojcem. A ker te nevladne inštitucije
               oziroma društva niso del javne mreže, se srečujejo s finančnimi težavami, ki pa, roko
               na srce, ovirajo njihovo delo in to nenazadnje opozarjajo. Jaz verjamem, da ste pred
               dnevi vsi dobili opozorilo in klic na pomoč enega od teh društev, ki se ukvarja s
               pomočjo ljudem z duševnimi motnjami oziroma tudi njihovim svojcem.</p>
               <p>Upam, da bo ta zakon tudi z določenimi spremembami v okviru amandmajev naredil korak
               bližje tudi tem alternativnim oblikam, na katere se nenazadnje sklicuje tudi
               ministrstvo, da so pomembne v naši državi kot podaljšana roka države. Poleg varstva
               pravic oseb z motnjami v duševnem zdravju in uskladitve obstoječe zakonodaje z
               odločbo Ustavnega sodišča je osnovni cilj zakona vzpostavitev pravnega okvira za
               celostno in dolgoročno zasnovano varstvo duševnega zdravja, vključno z nadzorno
               obravnavo, ki je namenjena osebam s hudimi oblikami duševnih bolezni po odpustu iz
               psihiatrične bolnišnice, ter obravnavo v skupnosti, ki pomaga osebam z motnjami v
               duševnem zdravju pri rehabilitaciji, usposabljanju in vključevanju v vsakdanje
               življenje, urejanje življenjskih razmer in psihosocialno rehabilitacijo.</p>
               <p>Jaz verjamem in si želim, da bo osnovni namen zakona realiziran tudi v praksi. Želim,
               kajti spomnila bom samo na eno zgodbo. Verjamem, da zelo bolečo zgodbo, ki si je ne
               želimo ali pa si je ne bi smeli želeti, da se v družbi dopušča kaj takega. Verjamem,
               da ste vsi več ali manj slišali za zgodbo 13-letne deklice, ki je zaradi, bom rekla,
               tudi neustreznega ukrepanja državnih institucij, ki so odgovorne, pristala v
               psihiatrični bolnišnici. Zaradi varstva njene integritete, pa tudi zato, ker je
               deklica še mladoletna, osebnega imena ne bom omenjala.</p>
               <p>Je pa prav opozarjati na take stvari, ker so nedopustne, da zaradi spora ali pa
               zaradi tega, ker se njen zakonsko določen skrbnik pač ne more odločiti oziroma ker
               vztraja na svojem, ta deklica pristane v bolnišnici, na oddelku, kjer ji je odvzeta
               svoboda. Verjamem, da si nihče izmed nas ne želi, da bi se zaradi volje nekoga
               drugega komu zgodilo kaj podobnega. Ampak to so primeri, ki se danes dogajajo v naši
               družbi.</p>
               <p>Mogoče za razmislek ne bi bilo zaman ali pa narobe, če bi se v okviru tega zakona
               vprašali, kaj lahko storimo v naši državi za krepitev duševnega zdravja otrok. Ni
               dovolj, recimo, epidemioloških podatkov o duševnem zdravju otrok. Ni pregleda
               področij, ki jih ne pokrivajo strokovne službe in programi nevladnih organizacij ter
               tudi ukrepi na ravni politike. Potrebujemo nekakšen logističen center, ki bi zbiral
               podatke o različnih dejavnostih strokovnih služb in o programih. Tako bi lahko,
               recimo, izdelali zemljevid dogajanj v Sloveniji in zemljevid prostorsko in vsebinsko
               nepokritih področij. To je, bom rekla, zgolj predlog, ki ga je potrebno vzeti v
               razmislek potem, ko bomo dopolnjevali in popravljali zakon oziroma vsebino
               zakona.</p>
               <p>Naraščajoče socialne razlike in brezposelnost nedvomno pomembno vplivajo na družinsko
               vzdušje, posledice nerazvojne možnosti otrok in njihov psihosocialni razvoj. Vse to
               je premalo raziskano. Iz tujih izkušenj pa se lahko marsičesa naučimo. Vendar bi
               morali brezskrbno spremljati in upoštevati vse to tudi v našem slovenskem
               področju.</p>
               <p>Če za konec strnem. Dobrodošlo je, da smo končno dočakali zakon navkljub uporu
               psihiatrične stroke oziroma velikega dela te stroke. Glede na določila zakona je
               jasno, zakaj so se psihiatri, bom rekla, upirali, saj zakon daje veliko več
               pooblastil in poudarka pravni stroki, ki bo psihiatrom, ki so bili vse do danes
               praktično nedotakljivi, morda le stopila na prste. Obstaja strah, da centri za
               socialno delo, ki imajo tudi po tem zakonu več pooblastil, ne bodo zmogli dohajati
               dodatnih pooblastil. To je resen pomislek. Saj že sedaj njihovi koordinatorji niso
               kos vsem novim naloženim nalogam. Obstaja možnost, da bo zakon v delu pooblastil, ki
               jih daje centrom za socialno delo zgolj papirnati tiger. In jaz verjamem, da tega ne
               želimo.</p>
               <p>Zato sprašujem: Kako bodo centri za socialno delo zmogli zagotoviti zadostno število
               koordinatorjev v skupnosti, ker že sedaj nimajo dovolj usposobljenega kadra?</p>
               <p>Predlog zakona je morda v določenem delu naravnan tako, da zaščiti državljana. Ampak
               ostaja tudi vprašanje, ali se bo v praksi resnično in v zadostni meri izvajal.
               Predlog zakona uvaja zastopnika pravic oseb na področju duševnega zdravja po podobnem
               kopitu ali vzorcu, kot je bilo to v okviru Zakona o pacientovih pravicah.</p>
               <p>Tudi tukaj so določena vprašanja. Ali je zakon napisan tako, da uvaja ustanavljanje
               mobilnih skupin za psihiatrično pomoč na domu? Upam,da bomo dobili konkreten odgovor.
               Postopek zdravljenja, kar sem danes že omenila, predvideva večjo vlogo nevladnih
               organizacij. Istočasno pa se nevladne organizacije danes srečujejo s problemi okoli
               financiranja njihovega delovanja. Zgolj za primer zelo redki pridejo, recimo, v
               programe večletnega sofinanciranja socialnih programov. Med tem ko kot del programov
               s področja zdravstva dejansko ne pridejo zraven. Denarja, ki se deli, pa je na teh
               področjih vedno manj. Za konec še primer dnevnih centrov. Na področju Zasavja je en
               dnevni center za ljudi s težavami v duševnem zdravju. Ta je nameščen v Trbovljah.
               Ostali Zasavčani, ki želijo priti v dnevni center, morajo za to imeti lasten prevoz
               ali uporabiti javnega, ki pa je, roko na srce, zelo drag. Večina teh uporabnikov pa
               se srečuje z revščino, nizkimi dohodki, kar pomeni, da obisk dnevnega centra v bistvu
               pomeni luksuz. To je še eno izmed področij, ki jih je potrebno urediti bom rekla, na
               specifičen ali pa na drugačen način.</p>
               <p>Ne nazadnje tudi včeraj smo poslušali s strani, bom rekla, vladnih predstavnikov in
               predvsem stroke zelo resna opozorila, kako pomembna je revščina oziroma njen vpliv na
               duševno zdravje. Če se ne lotimo reševanja teh problemov pravočasno in na ustrezen
               način, potem pridemo v začaran krog. Začaran krog pa pomeni negativne posledice. Ne
               zgolj in samo na enega človeka, ampak na celotno družbo. Ampak, kot že rečeno, zakon
               v osnovi je dober. Mi ga dejansko hvalimo oziroma poteza ministrice za zdravje je
               pohvale vredna. Zato bomo pozitiven sklep, da je zakon primeren za nadaljnjo
               obravnavo, v okviru Poslanske skupine Lipa tudi podprli.</p>
            </sp>
            <sp xml:id="SDZ4-Redna-39-2008-05-21.sp245">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Andrej Bručan v imenu poslanske skupine SDS.
               Prosim.</p>
            </sp>
            <sp xml:id="SDZ4-Redna-39-2008-05-21.sp246">

               <speaker>MAG. ANDREJ BRUČAN:</speaker>

               <p>Spoštovani predsedujoči, gospa ministrica z ekipo. V poslanski skupini SDS bomo
               predlog zakona podprli in tudi lahko že v začetku ugotovim, da je zakon, kakršen je,
               primeren za nadaljnjo obravnavo.</p>
               <p>Pripravljen v dolgotrajnem in dolgoletnem usklajevanju, v času, ko je bilo potrebno
               uskladiti številne različne poglede na to materijo in pa na to problematiko, ne samo
               različne poglede znotraj medicinske stroke. Tisto, kar je še bolj pomembno in včasih
               težje poglede različnih strok na to problematiko. Tu je zajeto predvsem usklajevanje
               s področjem pravosodja in tudi usklajevanje s področjem dela in sociale. To
               usklajevanje je bilo poskušano pripeljati do nekega konca že v prejšnjem mandatu, v
               mandatu prejšnje Vlade brez nekega resnega uspeha. Ne bi sedaj analizirali, zakaj se
               je to dogodilo.</p>
               <p>Na vsak način smo v začetku mandata te Vlade na tem področju sprejeli neko situacijo,
               ki jo je bilo potrebno nujno uskladiti. Ne samo zaradi želja Evrope. Ampak tudi
               zaradi potreb, ki so bile, ki so se pojavljale na tem področju pri nas. In hvala
               bogu, danes je pred nami dober predlog zakona, ki ga bomo lahko v rednem, na tem
               postopku, ki je pred nami, sprejeli. Mogoče v nekaterih točkah še dopolnili. Ampak na
               vsak način zakon, ki je po številnih usklajevanjih in po številnih mnenjih, ne samo
               stroke, tistih področjih, o katerih sem prej govoril, ampak tudi po usklajevanju
               civilne družbe in drugih prisotnih v tem postopku, ki je pripeljalo potem do tega
               rezultata.</p>
               <p>Že več je bilo. Veliko govora je bilo danes pri mojih dveh predhodnikih o različnih
               vsebinah tega zakona, ki jih sedaj tukaj ne bi ponavljal. Ampak na vsak način se mi
               zdi potrebno tukaj ugotoviti dve stvari. S tem zakonom se vzpostavlja pravni okvir za
               dolgoročno zasnovano varstvo duševnega zdravja v Sloveniji in pa upoštevati tudi
               odločbo Ustavnega sodišča z dne, 4. 12. 2003, ko je bilo naloženo, da se to področje
               uredi. Predvsem, da se uredi na področju prisilnega zadrževanja oseb na zaprtem
               oddelku psihiatrične bolnišnice. Moram reči, da sem sedaj pravzaprav v fazi priprave
               tega zakona sodeloval z obeh strani kot pripravljavec zakona in tudi sedaj v
               parlamentu kot tisti, ki zakon sprejema.</p>
               <p>Zato lahko rečem, da je to bil zelo dolgotrajen in mukotrpen postopek. Postopek, ki
               je marsikaj že kazal, da bo prinesel rezultate, ki bodo vsem sprejemljivi, pa se je
               potem v končni obliki vedno našel nekdo iz teh pogajalskih skupin različnih področij,
               ki je s svojimi predlogi onemogočil zaključek, ki je bil prej že praktično sprejet.
               Hvala bogu, kot sem rekel, v lanskem letu je bil ta dogovor sprejet in je sedaj tukaj
               pred nami za dokončen sprejem tudi v parlamentu.</p>
               <p>Je bilo pa danes govora veliko o psihiatriji. Sedaj seveda razpravljajo o
               psihiatriji, lahko marsikdo. Moram pa reči, da je ocena, kar se tiče psihiatričnih
               bolnišnic v Sloveniji, lahko zelo dobra. Ne samo, da je lahko zelo dobra, delovanje
               psihiatričnega dela zdravstva in medicine v bolnišnicah je pravzaprav odlično. Ves
               postopek tega dobrega zdravljenja psihiatričnih obolenj, pa ne samo zdravljenja tudi
               pogojev za zdravljenje in pogojev za bivanje v teh bolnišnicah se je začel leta 1996
               in se je od takrat naprej samo še dograjeval in so se sami postopki modernizirali.
               Modernizirani so tudi pogoji, v katerih bivajo psihiatrični pacienti. Ta zakon seveda
               ne ureja teh zadev, o katerih se je danes tu veliko govorilo. Zakon pa bo marsikaj
               lahko pripomogel k temu, da bo število samomorov v Sloveniji manjše, kot je bilo v
               preteklosti. Zato je tudi s tega stališča dobro sprejet. Je pa nujno potrebno na
               podlagi tega zakona sprejeti tudi Nacionalni program varovanja duševnega zdravja, ki
               bo nekatere stvari v prihodnje še dodatno uredil in dodelal in tudi umestil v samo
               področje.</p>
               <p>Je pa ena zadeva na področju psihiatrije, ki jo bo v prihodnje treba reševati ali
               nadaljevati začeto reševanje. To je problem forenzične psihiatrije. Posebnega
               delovanja tega dela psihiatrije, ki je zaenkrat dejansko tisto, kar v Sloveniji
               pogrešamo in čemur smo v tem mandatu posvetili kar nekaj časa in naporov, pa zaenkrat
               pravzaprav zaradi nekaterih, predvsem logističnih problemov še ne prišli do pravega
               konca.</p>
               <p>Poseben pomen ima ta zakon tudi, ko opredeljuje posebne varovalne ukrepe, ki se
               uporabljajo zaradi omogočanja zdravljenja oziroma obvladovanja nevarnega vedenja
               osebe. Te ukrepe je nujno potrebno ločiti od ukrepov zdravljenja. Moram reči, da je
               prav na strani psihiatrične stroke med posameznimi psihiatri na tem področju
               prihajalo do različnih mnenj. No, končno se je stvar tudi na tem področju uskladila
               in zakon kakršen je tudi zdaj pred nami. Predlog zakona o duševnem zdravju je, lahko
               ocenimo, dober zakon, ki ga velja podpreti in v nekaterih točkah mogoče še
               dopolniti.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-21.sp247">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospa mag. Majda Potrata v imenu Poslanske skupine SD.</p>
               <p>Prosim.</p>
            </sp>
            <sp xml:id="SDZ4-Redna-39-2008-05-21.sp248">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana gospa ministrica z ekipo!
               Spoštovane poslanke in poslanci! V okviru glasovanj bomo odločali o predlogu sklepa,
               ali je zakon primeren za nadaljnjo obravnavo ali ne. Socialni demokrati temu predlogu
               sklepa ne bomo nasprotovali. Je pa v uvodu treba povedati nekaj dejstev, zakaj sodimo
               v vrsto tistih, ki menimo, da Zakon o duševnem zdravju, pa če smo s takim naslovom
               zadovoljni ali pa ne, odpravlja neko pomembno pravno vrzel.</p>
               <p>V predprejšnjem mandatu je bil predsednik naše stranke Borut Pahor, predlagatelj
               zakona s podobno vsebino. Vendar je bilo tedaj ugotovljeno, da je zakon potreben
               medresorskega usklajevanja, dopolnitev in popravkov. Tako je ob koncu mandata končal
               svojo pot. Ves prejšnji mandat je bilo veliko govora o novem zakonu in tudi na
               začetku tega mandata se je intenzivnost priprave zakona odvijala z različno stopnjo
               hitrosti.</p>
               <p>Vsekakor smo Socialni demokrati pripravo zakona spremljali tudi ob vsakokratnem
               poročilu varuha človekovih pravic, ki se je zavzemal za ureditev tega področja, in ob
               priporočilih Državnega zbora nam je kdaj uspelo, kdaj pa tudi ne sprejeti priporočilo
               o nujnosti takega zakona. Ne nazadnje je koalicija kdaj tako priporočilo tudi
               zadržala, češ, da ni potrebno, ker se zakon pripravlja. Ampak končno smo pri prvi
               obravnavi.</p>
               <p>Zaradi dejavnosti našega bivšega poslanskega kolega so se na Poslansko skupino
               Socialnih demokratov za sprejem takega zakona pogosto obračali posamezniki, svojci
               ali v društvo povezani svojci, ki so iskali argumente in poti, da bi prepričali
               izvršno vejo oblasti, kako je zakon nujno potreben. To se pravi, da poleg poslanske
               dejavnosti, dejavnosti varuha človekovih pravic in nevladnih organizacij moram
               omeniti še eno inštitucijo, ki je pripomogla k temu, da bo zakon ugledal luč sveta.
               To je zagotovo leta 2003 izdana odločba Ustavnega sodišča, ki je na posreden način
               tudi terjala tak zakon.</p>
               <p>Zdaj pa dovolite, da se po takem zaporedju, kot sem naštevala inštitucije, dotaknem
               najprej pripomb varuhinje človekovih pravic. Ker se mi, ne samo zaradi stroke, ki ji
               pripada, ampak tudi zaradi že omenjenega dolgoletnega prizadevanja varuha človekovih
               pravic za tak zakon zdi potrebna omembe na prvem mestu. Ne, da bi posebej želela
               postati izvedenka za naslove posameznih zakonov. Pa vendarle ni mogoče prezreti
               pomisleka varuhinje človekovih pravic, da zakon nima najboljšega naslova. Namreč
               Zakon o duševnem zdravju je zakon, ki opredeljuje neko stanje. Jaz bi za primerjavo
               rekla, ali obstaja Zakon o fizičnem ali telesnem zdravju? Nimamo takega zakona. Zdaj
               o duševnem zdravju ga bomo pa imeli.</p>
               <p>In vprašati bi se bilo treba, katera vprašanja z zakonom rešujemo in temu potem
               prilagoditi tudi naslov. Torej, to ni pikanterija ali pa jezikovno drobnjakarstvo. To
               je zagotovo neka stvar, o kateri bi kazalo kot rečeno razmišljati.</p>
               <p>Druga stvar, ki jo povzemam iz pripomb varuhinje človekovih pravic, je pravzaprav
               opozorilo na neenako dostopnost do storitev takrat, kadar je duševno zdravje omajano.
               Jaz lahko pristanem na tezo o kakovostni institucionalni oskrbi tistih, ki jim je kot
               rečeno duševno zdravje umanjkalo. Ampak dejstvo je, da posamezna območja nimajo
               dovolj dobre mreže, saj je ne nazadnje tudi predlagateljica zakona navedla podatke,
               kako je s psihiatri v posameznih delih Slovenije.</p>
               <p>In recimo, jaz bom navedla samo tri kraje, kjer je število specialistov na 1000
               prebivalcev v resnici enormno nizko. Najslabše je zagotovo na Koroškem, potem v
               Murski Soboti in tudi v Krškem ni nič boljše. Tukaj se pokriva s tistim, kar pravijo,
               kot rečeno pripravljavci, ki pravijo, da osebe z duševno motnjo težko najdejo pomoč
               na Primorskem in na Dolenjski, z Belo krajino in na Koroški. Prekmurje je tukaj
               izpuščeno, zato sem ga dodala. Stališča varovanja človekovih pravic, kjer je
               dostopnost do storitve eno bistvenih meril, je torej to že upoštevanja vredna
               pripomba. Posebej še, če razmišljamo tudi o prevalenci samomorilnosti, o kateri je
               bilo danes tudi govora in je Prekmurje zagotovo tisto področje, kjer je samomorilnost
               signifikantno večje kot v drugih delih Slovenije.</p>
               <p>Torej: "Osebe z duševno motnjo morajo vstopati v stik s prevelikim številom ljudi.",
               pravi v nadaljevanju varuhinja. Je tu zagovornica, zastopnica, koordinatorica,
               psihiatrinja, drugi zdravstveni delavci oziroma delavke, socialna delavka, odvetnica,
               sodnica.</p>
               <p>Nalašč sem navedla, kot vidite, ženske poklicne oblike. Vprašati bi se namreč bilo
               treba, kako je v resnici s tistimi, ki skrbijo za te osebe. Mislim, da se nisem kaj
               dosti zmotila, ko sem tako navajala.</p>
               <p>Zdaj pa še tisto, kar je danes v enem mnenju bilo nekako poudarjeno z drugega zornega
               kota, kot bom zdaj povzela pripombo varuhinje človekovih pravic. Sama namreč meni, da
               je nadzorovanje psihiatrične stroke v primerjavi z drugimi medicinskimi vejami
               nesorazmerno veliko in po mnenju varuhinje tudi neutemeljeno. To se pravi, da
               strokovnjaki, ki pripadajo psihiatrični stroki, sami opozarjajo na neke vrste
               neravnovesje v nadzoru nad to dejavnostjo.</p>
               <p>In zdaj k zadnji pripombi varuhinje, ki se mi zdi bistvena tudi zato, da si naredim
               most k drugemu sklopu pripomb. Varuhinja in poprejšnji varuh, oba sta se zavzemala za
               to, da bi morala biti civilna družba, zlasti nevladne organizacije aktivneje
               vključene v pripravo zakonov. Ministrica je na začetku sicer omenjala, kdo vse je pri
               nastajanju zakona sodeloval. Ampak ni bilo mogoče spregledati dejstva, da je še 3.
               maja, ko je bilo to mnenje objavljeno, bilo mogoče zaslediti tudi pripombe, da
               varuhinja človekovih pravic ne ve, kaj se je zgodilo z njenimi pripombami v zvezi s
               tem zakonom. In enako se nam dogaja ob vseh zakonih, da sicer slišimo, kako je bila
               civilna družba in kako so bile nevladne organizacije povabljene k sodelovanju.
               Kolikšen delež bistvenih, poudarjam, bistvenih tudi konceptualnih pripomb je pa bilo
               upoštevanih, to pa ostaja sivo polje neznanega. In prav bi bilo, da bi mogoče to prvo
               obravnavo porabili tudi za to da bi nam pojasnili, koliko je bilo upoštevanega tega o
               čemer zdaj govorim, da bi morebiti tudi lahko sodilo v izboljšave besedila.</p>
               <p>Omenjala sem nevladne organizacije. Vlado sem že nekajkrat, podobno kot tudi moji
               poslanski kolegi in kolegice, spraševala o sistemski ureditvi sodelovanja med
               nevladnimi organizacijami in Vlado, kar zadeva financiranje nevladnih organizacij,
               vedno takrat, kadar nevladne organizacije vstopajo v mrežo dejavnosti programov in
               storitev, ki potem predstavljajo pravzaprav javno službo na tem področju.</p>
               <p>Nevladnih organizacij, ki se ukvarjajo s skrbjo za ljudi z lažjimi ali težjimi
               motnjami v duševnem zdravju, je kar nekaj. Vendar ne kaže prezreti opozoril tudi
               predstavnice ene izmed njih. Naslovila je svoje pripombe na vse poslanke in poslance,
               ki opozarja na to, da nekatere nevladne organizacije opuščajo posamične programe, ki
               so jih pred leti še imele. Denimo ni več kriznih timov. Se pravi, skupin ljudi, ki so
               uporabniku pomagale prebroditi krizo in se tako izogniti hosipatlizaciji. Te
               storitve, recimo, ni več. Tudi opozarja Elena Pečarič. Nanjo se namreč sklicujem, ko
               govorim o tem, da je preveč stvari v tem zakonu prepuščenih nacionalnemu programu za
               katerega se ne ve, kdaj bo sprejet. Zakonsko sprejet termin oziroma rok bo res eno
               leto. Kako se bo pa to dejansko izpeljalo, se ne ve. Tudi se ne ve, kako hitro,
               kakšna bo dinamika sprejemanja podzakonskih aktov.</p>
               <p>Vse to so vprašanja, ki Socialne demokrate skrbijo še posebej zaradi tega, ker tudi
               predlagatelji menijo, da je treba nevladne organizacije bolje usposobiti in tudi
               profesionalizirati za to delo, ki ga do zdaj marsikdaj opravljajo na volonterski
               ravni.</p>
               <p>Jaz se ne bom spuščala v navajanje primerov dobre prakse. Rada bi se pa dotaknila
               samo enega poglavja še, ker menim, da je bilo marsikaj že povedano. Rada bi se
               dotaknila dveh posebnih poglavij. To je nadzora oziroma koordinatorja nadzorovane
               obravnave in koordinatorja obravnave v skupnosti. Oba bosta imela poseben
               interdisciplinarni načrt. Imata različne pristojnosti in tudi različno strokovno
               usposobljenost. Mene bolj ta hip vznemirja rešitev, ki je povezana s koordinatorjem
               ali koordinatorico obravnave v skupnosti. To koordinatorico ali koordinatorja bo
               namreč imenoval center za socialno delo. Ker imajo centri za socialno delo kar vrsto
               novih pristojnosti in obveznosti, ki smo jim jih dodelili v zadnjem letu z različnimi
               zakoni in ker poznam nekatere težave, ki so se pri tem pokazale, sem seveda posebej
               podrobno pogledala to poglavje, ki se nanaša na obravnavo v skupnosti, na pogoje za
               obravnavo, na načrt obravnave in tako dalje.</p>
               <p>In tukaj je mogoče opaziti, kakšen lapsus, ki se ga da še vzeti kot redakcijsko možno
               popravo. Ampak poglejte, koordinator obravnave v skupnosti ima pa vendarle nekaj
               takih določil, ki se mi zdi, da so tako zelo rigorozna, kot jih pri drugih
               dejavnostih ne poznamo. V 97. členu je namreč zapisano, da koordinator lahko postane
               tisti, ki ni bil pravnomočno obsojen za katerokoli kaznivo dejanje, katerokoli. Ali
               bo to tudi denarna kazen? Kaj bo to? Kaznivo dejanje, seveda. Saj se tudi
               neplačevanje preživnine šteje za kaznivo dejanje. To je zagotovo zelo rigorozen
               pristop.</p>
               <p>Potem je tukaj tudi navedeno, da ima opravljen izpit za koordinatorja obravnave v
               skupnosti. Jaz sprašujem predlagatelje: Ali je program tega izpita že pripravljen?
               Ali je torej nosilec programa za izpit, vsebina tega izpita, pripravljena zaradi
               tega, ker naj bi koordinatorji postopoma prišli do številke 30, od leta 2009. To se
               pravi, da se mora začeti ta hip, ker bo vse drugo prepozno. Tudi sredstva, ki so
               odmerjena, bi bilo dobro preveriti, kako so odmerjena, ker imam pri Ministrstvu za
               delo, družino in socialne zadeve to izkušnjo, da recimo po Zakonu o preprečevanju
               nasilja v družini, pavšalni zneski za intervencijsko službo ne dosegajo pokritja
               dejanskih stroškov te službe in še bi lahko navajala. To se pravi, da sem v imenu
               poslanske skupine predstavila nekaj panoramičnih pripomb na zakon in se zaustavila ob
               čisto konkretnih. Jaz upam, da bomo na te konkretne dobili tudi odgovore. Hvala.</p>
            </sp>
            <sp xml:id="SDZ4-Redna-39-2008-05-21.sp249">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Ljubo Germič pa bo predstavil stališče Poslanske skupine
               Liberalne demokracije Slovenije. Izvolite.</p>
            </sp>
            <sp xml:id="SDZ4-Redna-39-2008-05-21.sp250">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Spoštovana gospa ministrica s sodelavkami
               in sodelavci, kolegice in kolegi! Tudi v Poslanskem klubu LDS bi želeli na začetku
               povedati, da je dolgo pričakovan zakon danes pred nami, da je tudi v tem mandatu bilo
               postorjeno veliko dela v matičnem odboru, torej v Odboru Državnega zbora za
               zdravstvo, kakor tudi v drugih odborih pri različnih obravnavah, kjer smo opozarjali,
               da je to področje v Sloveniji dokaj neurejeno in da zahteva zakonsko ureditev.</p>
               <p>Eden izmed razlogov za to, da smo potrebovali ta zakon. Torej samo eden od razlogov
               je tudi odločba Ustavnega sodišča, ki je nalagala, da določene neskladnosti z ustavo
               korektno uredimo. Seveda pa je veliko razprav o potrebnosti tega zakona bilo
               opravljeno tudi ob vsakoletnem poročilu varuha človekovih pravic, ki je Državni zbor
               pravzaprav vse skozi opozarjal na to, da je ta zakon potrebno sprejeti.</p>
               <p>Danes imamo besedilo tega zakona pred nami in mi pozdravljamo, da je to besedilo
               nastalo. Čeprav je v okviru terminskega programa dela te Vlade bilo pričakovati, da
               bo ta zakon prej dosegel parlamentarno obravnavo. Seveda se pa tukaj v Poslanskem
               klubu Liberalne demokracije že na začetku sprašujemo in se pridružujemo tudi že
               nekaterim mnenjem, ki so bila predstavljena predhodno, da bi bilo natančno potrebno
               odgovoriti, katera verzija zakona je danes v obravnavi glede na to, da je bilo veliko
               usklajevanj, veliko osnutkov zakonov, ki so bili dani v javno razpravo, na katero so
               potem prihajale pripombe in seveda zelo tehtno bi danes ali tehtneje bi lahko danes
               govorili o zakonu, če bi seveda imeli primerjavo med posameznimi odločitvami, ki so
               bile že na mizi v vseh teh letih priprave tega zakona in so bile tehtno tudi
               zavrnjene. Kajti na ta način bi seveda danes lažje govorili o določenih vsebinah v
               zakonu, na katere bomo pa v Poslanskem klubu LDS vsekakor poskušali opozoriti.</p>
               <p>Vsekakor se tukaj ne bi mogli strinjati, da je stroka enoznačna v pogledu do tega
               zakona. Prav tako se ne moremo strinjati, da je civilna javnost popolnoma zadovoljna
               s tem zakonom. Tako, da prav gotovo pričakujemo, glede na to, da zakonu v Poslanskem
               klubu LDS ne bomo nasprotovali, da bomo v nadaljnji obravnavi uspešno dobili odgovore
               na vse dileme, ki se pojavljajo, in da bomo v nadaljevanju zakon uspešno naredili
               tako, da bomo dosegali še večji konsenz, potreben konsenz za sprejem takšnega
               zakona.</p>
               <p>Seveda pa je zakon, ki ga obravnavamo, potreben. Po našem mnenju nujno potreben. Vsaj
               za eno deprivilegirano skupino ljudi. To je za tisto skupino ljudi, ki zaradi duševne
               motnje, ki se je ne zavedajo, ogrožajo svoje življenje ali življenje drugih ljudi.
               Zaradi tega jih je potrebno zdraviti proti njihovi volji. To pa pomeni na zaprtem
               oddelku v psihiatrični bolnišnici. S tem pa posežemo po njihovi, za vsakega človeka
               morda najdragocenejši pravici. To je pravici do osebne svobode, ki je zapisana v 19.
               členu Ustave Republike Slovenije, kjer je meddrugim zapisno tudi: "Nikomur se ne sme
               vzeti prostosti razen v primerih in po postopku, ki ga določa zakon."</p>
               <p>Samo besedilo predloženega zakona je širše. Torej problem duševnega zdravja obravnava
               bistveno širše. Kot skupino ljudi, kot sem jo ravnokar tudi opredelil. Zakon, ki
               domala povsod po Evropski skupnosti nosi, lahko rečemo, nesrečen naziv Zakon o
               duševnem zdravju, je po mnenju LDS nadvse pomemben zakon. Napisan za varovanje te
               temeljne človekove svoboščine majhne a zelo občutljive in prizadete skupine ljudi.
               Gre za zakonski akt, ki opredeljuje pri tem postopke in ravnanja pri bolnikih, ki
               zaradi narave svoje bolezni ali motnje niso zmožni skrbeti zase oziroma lahko
               ogrozijo sebe ali druge.</p>
               <p>Kljub potrebnosti omenjenega zakona pa bi želeli opozoriti na določene rešitve v
               zakonu, za katere mislimo, da so potrebne temeljitega premisleka. Tako imamo v
               Poslanskem klubu LDS zelo tehtne pomisleke ob določbah, ki urejajo zdravljenje s
               posebnimi metodami. Te posebne metode so: zdravljenje z elektrokonvuzivno terapijo,
               hormonsko zdravljenje in uporaba psihotropnih zdravil v vrednostih, ki presegajo
               predpisane vrednosti. Pri tem si postavljamo vprašanje: Zakaj je potrebno to zapisati
               v besedilu zakona? Ali o terapiji ne odločajo odgovorno in po dognanjih znanosti? Ali
               o tem ne odloča stroka?</p>
               <p>Zato je po našem mnenju neumestno in nedopustno, da bi to določili z zakonom. Prav
               tako se sprašujemo: Ali strokovni konzilij, ki bo odločal oziroma ki bo pripravljal
               predlog za uporabo teh metod, ni strokovno dovolj kompetenten in da se bo odobritev o
               njihovem predlogu morala izreči komisija za medicinsko etiko? Po našem mnenju in tudi
               po posvetovanju z določenimi strokovnjaki menimo, da Komisija za medicinsko etiko ni
               ne strokovno in ne organizacijsko časovno sposobna arbitrirati pri teh vprašanjih.
               Zato menimo, da ni prav, da se zakonodajalec s svojimi rešitvami vtika v strokovna
               vprašanja.</p>
               <p>Poleg tega menimo, da je takšen odnos omalovažujoč odnos do stroke, da se
               zakonodajalec sprašuje o etični spornosti. V LDS verjamemo, da psihiatri pri svojem
               delu uporabljajo predpise Svetovne zdravstvene organizacije, predvsem pa Svetovnega
               psihiatričnega združenja in Psihiatrične sekcije Zveze evropskih specialistov
               medicine o uporabi psihotropnih zdravil in imajo klinične smernice in strokovno
               znanje, kako naj se psihotropna zdravila, torej vsa zdravila, ki jih predpisujejo
               psihiatri, uporabljajo. Zato še enkrat postavljam vprašanje: Ali lahko Komisija za
               medicinsko etiko, v kateri so nedvomno in nedvoumno vrhunski poznavalci medicinske
               etike, ocenjujejo tudi tako zahtevna strokovna vprašanja, kot so indikacije za
               posebne metode zdravljenja v okviru besedila zakona? V poslanskem klubu dvomimo tudi
               v smiselnost rešitve iz 4. točke drugega poglavja, ki določa pravico do zastopnika,
               ki jo ima pacient v oddelku pod posebnim nadzorom, torej takrat, ko je sprejet proti
               svoji volji. Skladno z ustavno odločbo, v kateri so preverjali skladnost zakona o
               nepravnem postopka v delu, ki urejuje hospitalizacijo v psihiatrični bolnišnici proti
               volji pacienta, je Ustavno sodišče odredilo, da mora v postopku, ki ga vodi pristojno
               sodišče s pomočjo neodvisnega izvedenca psihiatra, zastopati pacienta poklicni
               zastopnik, torej odvetnik. To je nujno potrebno, ker se s hospitalizacijo kršita dve
               poglavitni ustavni pravici: namreč, pravica do osebne svobode in pravica do
               prostovoljnega zdravljenja. To se pa sme samo, če zakon tako predpiše in o tem lahko
               odloča le sodišče.</p>
               <p>V Liberalni demokraciji Slovenije ocenjujemo, da ni nobene potrebe oziroma če za to
               potreba obstaja, bi želeli bistveno več argumentov, kot jih je možno oceniti iz uvoda
               in obrazložitve k posameznim členom besedila zakona, da se psihiatričnega pacienta v
               postopku hospitalizacije proti njegovi volji še dodatno označi s posebnim laičnim
               zastopnikom. Zastopnika pacientovih pravic namreč predpisuje že Zakon o pacientu in
               pravicah. Ta predpis velja za vse paciente in po našem mnenju ni razloga oziroma še
               enkrat poudarjam, da ne vemo zanje, da ima psihiatrični pacient poleg splošnega
               zastopnika pacientovih pravic še osebnega zastopnika. Pri čemer je treba opozoriti,
               da že samo besedilo predloga zakona zapisuje, da zastopnik lahko sodeluje z
               zastopnikom pacientovih pravic v skladu z zakonom, ki ureja pacientove pravice
               oziroma zastopnik lahko opravlja tudi naloge zastopnika pacientovih pravic, če je bil
               imenovan v skladu z Zakonom o pacientovih pravicah. Ob tem poudarjamo, da je
               nadzornih mehanizmov na zdravljenju na zaprtem oddelku psihiatrične bolnišnice že
               zdaj veliko in več kot v somatski medicini. Najprej so tu sodnik, neodvisni izvedenec
               in odvetnik, vsi trije pridejo na zaprti oddelek in se pogovorijo s pacientom,
               sprejetim proti svoji volji. Nato nadzoruje delo zdravstvenega osebja na zaprtem
               oddelku predstojnik enote, v katerem je takšen oddelek. Potem je možnost notranjega
               strokovnega nadzora, ki ga imenuje direktor psihiatrične bolnišnice, zunanjega
               nadzora Zdravniške zbornice in Ministrstva za zdravje.</p>
               <p>Nenazadnje je tu še nadzor javnosti, ki jo dogajanje v psihiatrični bolnišnici vedno
               zanima. Psihiatrične bolnišnice pa tudi ne delujejo več za zaprtimi zidovi kot pred
               petdesetimi leti. Seveda zato bi tukaj želeli s strani predlagatelja jasno
               opredelitev o potrebnosti še dodatnih zastopnikov glede že na jasno vzpostavljen
               mehanizem varovanja pravic vključeni v takšno obravnavo.</p>
               <p>Tukaj bi želeli podati tudi oceno, ki ji sledi v uvod v zakonu. Torej, ko govorimo o
               oceni finančni posledic, zakonodajalec predvideva 12 zastopnikov v letu 2009 in nato
               povečanje vsako leto za dva zastopnika. To pomeni, da predvidevajo dva zastopnika za
               vsako slovensko psihiatrično bolnišnico v letu 2009. Vprašanje se postavlja, kam
               boste nameščena po dva nova v letu 2010 in nato vsako leto še dva nova. Torej, ta
               odgovor ni jasen. Na ta način bodo šele v letu 2013 v vsaki bolnišnici zastopani po
               trije zastopniki. Stroški, ki se bodo tukaj pojavili, bodo v vrednosti v teh letih
               znašali okoli dva milijona evrov, in seveda tudi s tega vidika bi bilo treba natančno
               opredeliti potrebnost po uvajanju dodatnih zastopnikov.</p>
               <p>V Poslanskem klubu LDS pa bi radi odgovor še na eno vprašanje. Včeraj smo v Državnem
               zboru ponovno odločali o Kazenskem zakoniku. Zakaj se Ministrstvo za pravosodje
               enostavno - torej, zakaj je Ministrstvo za pravosodje enostavno preložilo problem
               forenzično-psihiatričnega zdravljenja na psihiatrijo češ, da obvezno zdravljenje ne
               more biti več kazenska sankcija. Tako pa je Ministrstvo za pravosodje enostavno
               preložilo problem forenzično-psihiatričnega zdravljenja na psihiatrijo. Pri tem ne
               razloži, zakaj ni več to, če je poglavje o varnostnih ukrepih le premeščeno v drug
               zakon, a s popolnoma enako dikcijo, kot je bilo to zapisano v Kazenskem zakoniku.</p>
               <p>V Poslanskem klubu LDS podpiramo tisti del zakona o duševnem zdravju, ki urejuje
               nekatere ukrepe v skupnosti - na primer, nadzorovano obravnavo v skupnosti. Mogoče bi
               bilo celo bolje, da skupnostno skrb in bodoči nacionalni plan za duševno zdravje
               ureja poseben zakon. Eno izmed kvalitetnih rešitev v tem zakonu prav gotovo
               opredeljuje rešitev, ki uvaja nacionalni plan zdravstvenega varstva. Zelo pomembno.
               Kajti opredelil bo področja, ki gredo nekako čez vsebino tega zakona, pri čemer bo
               opredelil strategije, cilje, nosilce in prav gotovo bo treba v nacionalnem programu
               opredeljevati tudi preventivne ukrepe za zmanjševanje rizičnih dejavnikov duševnih
               stisk. Bistveno več pozornosti bo treba nameniti storitvam v skupnosti, kjer se bo
               uporabnikom omogočalo bivanje in obravnavo tudi doma, tudi po odhodu iz institucije
               oziroma storitvah, ki bi bile lahko alternativa hospitalizaciji. Tako pa imamo sedaj
               konceptualno zelo pester predlog zakona o duševnem zdravju.</p>
               <p>Predlog zakona tako definira mrežo javnih služb za duševno zdravje, ki jo poleg
               javnih zdravstvenih zavodov, socialnovarstvenih zavodov, pravnih in fizičnih oseb s
               koncesijo za splošno medicino ali psihiatrijo, centri za socialno delo tvorijo tudi
               nevladne organizacije, ki delujejo na področju duševnega zdravja. Tako pritrjujemo
               nevladnim organizacijam pri zahtevah o ustreznejših sistemskih virih financiranja,
               saj so s svojim delom v okviru dnevnih centrov, stanovanjskih skupnosti in
               svetovalnih pisarn prerasli naravo eksperimentalnih programov. Zavedati se je namreč
               treba, da lahko učinkovita skupnostna skrb bistveno vpliva na zmanjšanje stroškov,
               povezanih z duševnimi motnjami, še zlasti na račun krajših hospitalizacij ter
               njihovega manjšega števila. Predvsem in najpomembneje pa omogoča čim bolj prijazno
               ravnanje z vsemi vključenimi v postopkih obravnave v skupnosti.</p>
               <p>Bojimo pa se, da bo predlagana ureditev te problematike glede na sprejem uveljavljena
               šele leta 2011, saj končne določbe zakona opredeljujejo zelo dolge roke za sprejem
               nujno potrebnih podzakonskih aktov. Obstaja realna bojazen, da zakon zaradi
               zahtevnosti, zapletenih postopkov res ne bo kmalu zaživel. Preberemo lahko, da se
               bodo kapacitete gradile postopoma in iz ocen finančnih posledic, kjer je
               presenetljivo največ sredstev namenjenih za pravosodne organe, prav tako razvidimo
               večji dvig šele po letu 2011.</p>
               <p>Tukaj mi dovolite, da še enkrat komentiram na točki ocenjenih finančnih posledic dve
               podpoglavji. Torej govoril bom o koordinatorjih obravnave v skupnosti, kjer je
               projekcija zakonodajalca, da bo do leta 2013 tovrstno obravnavo potrebovalo 3 tisoč
               oseb. Ta ocena je po našem mnenju nekako dobljena čez palec, kajti ni osnovana na
               nobeni realni kalkulaciji oziroma ni predstavljena, kot da bi bila osnovana na neki
               realni kalkulaciji. Špekulira se namreč, da bodo vsi, ki so se zdravili zaradi hujše
               duševne motnje, potrebovali tako obravnavo. To pa že sedaj ni res. Ko pa se bo
               postavljala prava mreža za skupno psihiatrično skrb, skladno z bodočim nacionalnim
               programom za duševno zdravje, bo ta številka - in po našem mnenju bi morala biti ta
               številka še bistveno manjša. Predvideva se 30 koordinatorjev oziroma eden na 40 tisoč
               ... prebivalcev ali po predvidenem številu 3000 tovrstnih oseb, eden za 100 takih
               oseb. Torej, kljub, po našem mnenju pretiranemu in nerealnemu številu je obremenitev
               za enega koordinatorja daleč premajhna, da bi bila vredna izračunanih stroškov. Zato
               tukaj predlagamo oziroma pozivamo predlagatelja zakona, da predloži ustrezne podlage
               za takšno oceno, in predlagamo, da če ta ocena ni bila opravljena, da se opravi "cost
               benefit" analiza.</p>
               <p>Posebno vprašanje se nam pojavlja tudi pri obveznostih dela sodišč. Tudi tu je ocena
               po našem mnenju v enem delu lahko zmotna. Ko predvidevajo, da se bo število zadev
               povečalo, se po našem mnenju motijo. Novi postopek, tako imenovani postopek na
               predlog, bo le razbremenil del sedanjega in tudi po tem zakonu bodočega nujnega
               postopka. Torej ne gre, po našem mnenju, za enostavno seštevanje oseb, ki bi po novem
               postopku število takšnih hospitalizaciji, o katerih mora odločati sodišče, povečalo.
               Zato po našem mnenju ni realen izračun, da bi samo za novi postopek na predlog bilo
               treba zaposliti 10 novih sodnikov, 15 novih sodnih sodelavcev in urediti 5 razpravnih
               dvoran. Ob tem pa še želimo dodati: če gre v veliki meri za osebe s shizofrensko
               motnjo ali manično depresijo, število teh pa je bolj ali manj stalno, ne morem
               predvideti porasta števila hospitalizacij proti volji. Zato je tudi kalkulacija
               stroškov, skladno s tem, po našem mnenju pretirana.</p>
               <p>V LDS bi želeli posebej poudariti, torej v stranki, katere vrednote so med prvimi
               tudi osebne svoboščine vseh ljudi, še posebej pa depreviligiranih, ocenjujemo, da
               zakon potrebujemo in da ga je potrebno čim prej dograditi in tudi sprejeti. Vendar pa
               opozarjamo, da se mora sprejeti tak zakon, ki bo ščitil pravice in dostojanstvo tako
               pacientov kot tudi zdravstvenih delavcev, ki zdravijo ti dve skupini pacientov. Kadar
               gre za skupino ljudi, ki so depriviligirani, ovirani, stigmatizirani, segregirani ali
               kako drugače na robu družbe, se pri reševanju njihovih težav izvajaj tako imenovana
               pozitivna diskriminacija. Zakon o duševnem zdravstvu je ena od oblik in mora biti
               takšne pozitivne diskriminacije. V zadnjih letih se je odnos evropskih držav do
               duševnega zdravja spremenil bistveno na bolje. Vedno bolj je prisotno spoznanje, da
               ni zdravja brez duševnega zdravja, le duševno zdravje nam skupaj s telesnim zdravjem
               in harmoničnimi odnosi z drugimi omogočajo zadovoljno in kakovostno življenje. O tem,
               kakšen vzgled o harmoničnih odnosih daje ta stavba, bi bilo vredno pomisleka tudi
               vsakega izmed nas in tudi sami bi lahko k temu bistveno prispevali že s svojimi
               ravnanji.</p>
               <p>Ob zaključku mi dovolite, da povem mnenje, da Liberalna demokracija Slovenije in
               poslanski klub podpira predlog zakona in mu ne bomo nasprotovali. Seveda pa
               pričakujemo, da bomo dobili konkretne odgovore za naša razmišljanja, da bi lahko v
               nadaljevanju to vsebino zakona še nadgradili.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-21.sp251">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Stališče Poslanske skupine Nova Slovenija bo predstavila poslanka Majda Zupan.</p>
               <p>Izvolite.</p>
            </sp>
            <sp xml:id="SDZ4-Redna-39-2008-05-21.sp252">

               <speaker>MAJDA ZUPAN:</speaker>

               <p>Hvala lepa za besedo, spoštovani podpredsednik. Spoštovana gospa ministrica,
               predstavniki Vlade, kolegice in kolegi.</p>
               <p>Po debelih 15-ih letih prizadevanj s strani svojcev ljudi z duševnimi motnjami,
               civilnih združenj, dela stroke in politične javnosti, poslancev in poslank je
               aktualna Vlada, to je potrebno priznati, imela posluh za te probleme in je poslala
               predlog zakona o duševnem zdravju v parlamentarno proceduro. Takšno odlaganje na nek
               način lahko kaže tudi na zanikanje problema, na strah, mogoče tudi na stigmatizacijo
               psihiatričnih bolnikov in njihovih svojcev. Po nekaterih podatkih ima kar ena
               tretjina Slovencev občasne duševne težave in problem je večji, kot si želimo
               priznati. Najbolj zaskrbljujoča pa je visoka stopnja samomorov v Sloveniji, preko 30
               na 100 tisoč prebivalcev.</p>
               <p>Psihiatrija je v zadnjem času naredila velik napredek in čedalje bolj se je
               oblikovala zahteva, da je treba pravice ljudi z duševnimi motnjami zaščititi. Tudi
               mednarodna konvencija govori o tem, da morajo biti te osebe pozitivno
               diskriminirane.</p>
               <p>Predlog zakona pomeni tudi uskladitev z odločbo Ustavnega sodišča iz leta 2003, ki je
               ugotovilo neskladnost določb Zakona o nepravdnem postopku z Ustavo, in sicer v zvezi
               s prisilno hospitalizacijo. V začetku je bila želja pripravljavcev zakona pokriti le
               neprostovoljno hospitalizacijo, vendar pa se je pokazalo, da je treba zasnovati
               celostno področje psihiatričnega zdravljenja. Tako predlog zakona v preventivni namen
               vzpostavlja pravno podlago za sprejem nacionalnega programa varovanja duševnega
               zdravja, ki bo opredelil strategijo in 5-letni akcijski načrt.</p>
               <p>Osnovni cilj zakona ni samo varstvo pravic oseb z motnjami v duševnem zdravju, ampak
               tudi vzpostavitev pravnega okvirja za celostno in dolgoročno zasnovano varstvo
               duševnega zdravja, tudi z nadzorovano obravnavo, ki naj bi jo bili deležni pacienti s
               hudimi oblikami duševnih bolezni po odpusti iz psihiatrične bolnišnice, nadalje
               obravnavo v skupnosti, ki pomaga pri rehabilitaciji, usposabljanju in vključevanju v
               vsakdanje življenje, urejanje življenjskih razmer in psihosocialno
               rehabilitacijo.</p>
               <p>Predlog zakona določa postopke pred sodiščem, sistem zdravstvene in socialne
               varstvene skrbi, nosilca dejavnosti in pravice pacientov med zdravljenjem na oddelku
               pod posebnim nadzorom, obravnavo na varovanem oddelku in nadzorovani obravnavi.</p>
               <p>V Poslanski skupini Nova Slovenija se zavedamo, da je duševno zdravje pomembno za
               kakovost življenja bolnikov, njihovih družin in celotne družbe. Družbena in
               gospodarska cena duševnih bolezni močno obremenjuje tudi gospodarske, izobraževalne,
               socialne, kazenske in sodne sisteme. Duševne motnje pa spadajo med vodilne vzroke za
               odsotnost z dela, zgodnjo upokojitev in invalidske pokojnine, zato predloženi predlog
               zakona o duševnem zdravju podpiramo, zavedamo pa se, da bodo potrebne še dodatne
               spremembe in dopolnitve. Zato je smiselno upoštevati tudi ustrezne pripombe, marsikaj
               pa bo pokazala tudi praksa. Potrebna bodo dodatna finančna sredstva in ureditev
               posameznih področij s podzakonskimi akti.</p>
               <p>Skrb za duševno zdravje ni le stvar posameznikov, pač pa celotne družbe. Področje je
               izredno občutljivo, saj gre tudi za človekove pravice, zato pričakujemo veliko mero
               previdnosti, zlasti pri povečanju stopnje nadzora, omejitev pravic, pri predpisovanju
               zdravil in posebnih metod zdravljenja, pri čemer pa se nam zdi pomembno zlasti
               zasledovati cilj, da se bolniki vrnejo v družbo. Hvala lepa.</p>
            </sp>
            <sp xml:id="SDZ4-Redna-39-2008-05-21.sp253">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Marjan Drofenik pa bo predstavil stališče Poslanske
               skupine Slovenske ljudske stranke. Izvolite.</p>
            </sp>
            <sp xml:id="SDZ4-Redna-39-2008-05-21.sp254">

               <speaker>MARJAN DROFENIK:</speaker>

               <p> Hvala, spoštovani podpredsednik. Spoštovana ministrica s sodelavci, poslanke,
               poslanci. Po mnenju Poslanske skupine Slovenske ljudske stranke je treba področje
               duševnega zdravja oziroma zdravljenja ustrezno urediti predvsem iz dveh glavnih
               razlogov.</p>
               <p>Prvi najpomembnejši razlog je po našem mnenju pomoč in zaščita tistim, ki jo
               potrebujejo, ko si sami ne morejo pomagati, predvsem pa več ukrepov za preprečevanje
               duševnih motenj in bolezni. Ter drugi razlog: pravočasno ukrepanje zaradi finančnih
               razsežnosti, ki jih potegne za seboj zdravljenje dolgotrajnih bolezni, med katere
               gotovo sodijo ali vsaj večina le-teh tudi sodi.</p>
               <p>Šokantne so številke v uvodu obrazložitve zakona, ki prikazujejo stanje in naraščanje
               bolezni in motenj, ki je med vsemi boleznimi v najbolj strmem porastu, zaradi česar
               se bo ekonomsko breme s sedanjih 10% leta 2020 dvignilo na 15% ter bo preseglo
               stroške v zvezi s koronarnimi boleznimi. Najhuje pa se stanje kaže v številu
               samomorov v Sloveniji.</p>
               <p>Kje iskati vzroke? Izhajati moramo iz stanja na splošno v svetu, torej v celotni
               družbi ter pravočasno ukrepati. Treba se je zamisliti in poiskati vzroke, vložiti več
               v preprečevanje trajnih posledic in dolgotrajnih bolezni. Dejstvo je, da se
               prebivalstvo stara, na žalost pa s starostjo nastopijo bolezni, ki so največkrat
               posledica brezbrižnosti v mladosti ali posledice poškodb. V Sloveniji je, kot vemo,
               odločno preveliko število poškodb pri delu, preveliko število smrtnosti med ženskami
               zaradi raka, preveliko število koronarnih bolezni med moškimi in drugo. Kljub temu da
               je na eni strani Slovenija na področju psihiatrične pomoči že v 70. letih med prvimi
               v svetu uvajala sodobne oblike psihiatrične obravnave, kot so terapevtske skupnosti
               in psihiatrični dispanzer, pa na drugi strani lahko ugotovimo, da so ustanove in
               specialisti po Sloveniji neenakomerno porazdeljeni, saj je glavnina le-teh - od 190 -
               102 v Ljubljani, 36 v Mariboru. Poleg tega je kadrov in institucij premalo.</p>
               <p>Če gledamo cilje, ki si jih je predlagatelj zakona zastavil, seveda, moramo pritrditi
               predlogu zakona. Z zakonom je treba predvsem urediti varstvo pravic oseb z motnjami v
               duševnem zdravju, s sistemom zastopništva, ki dopolnjuje in nadgrajuje pravico do
               zastopnika v skladu z zakonom o pacientovih pravicah. Prav tako je treba vzpostaviti
               pravni okvir za celotno in dolgoročno zasnovano varstvo duševnega zdravja, vključno z
               nadzorovano obravnavo, ki je namenjena osebam s hudimi duševnimi boleznimi po odpustu
               ter predvsem njihovi rehabilitaciji in ponovni vključitvi v družbo. Prav tako ni
               mogoče oporekati načelom, ki jim pri zakonu predlagatelj sledi: načelno pravne
               države, ki določa obveznost, da v postopku pred sodiščem te osebe zastopa odvetnik.
               Tudi pri določanju omejitev pravic predlog zakona sledi načelu zakonitosti in načelo
               sorazmernosti, saj je določeno, da so omejitve človekovih pravic in temeljnih
               svoboščin dopustne le, če je to nujno potrebno.</p>
               <p>Pri načelu zakonitosti z uvajanjem odločbe sodišča za pridržanje in varovanje na
               posebnih oddelkih je treba dobro premisliti postopke in način hitre presoje in
               pridobitve odločitve na sodišču. Nujno je, da so v zakonu določeni tudi postopki in
               primeri, kdaj je nujno varovanje, pridržanje in posebna obravnava pred pridobitvijo
               sklepa sodišča. V takih primerih, ko je treba tako drastično ukrepati - gre namreč
               največkrat za nujne ukrepe in bi čakanje na odločbo sodišča še bolj škodilo pacientu
               kot pa služilo njegovi zaščiti. V takih primerih mora biti določen poseben postopek
               sprejema na oddelek v nujnih primerih pod posebnim nadzorom psihiatrične bolnišnice,
               ker gre za brez privolitve prizadete osebe.</p>
               <p>Zakon sledi načelom nujnosti s tem, da bi bili postopki pred sodiščem nujni, rok za
               njihovo izvedbo naj bi bil kratek, ker gre navadno za predolgo obdobje, če bi želeli
               pridobiti odločbo sodišča, kar bi lahko bilo tudi usodno za pacienta.</p>
               <p>Pričakujemo, da bodo na sodiščih posebni oddelki ali specialisti, ki bodo poznali
               specifično področje, za katerega bodo odločali.</p>
               <p>Menimo, da je skrajni čas, da z zakonom vzpostavimo pravno podlago za sprejem
               nacionalnega programa varovanja duševnega zdravja, ki bo opredelil strategijo in
               petletni akcijski načrt za varovanje duševnega zdravja; cilje, organizacijo, razvoj
               in naloge izvajalcev, mrežo izvajalcev programov in storitev, nosilce nalog za
               uresničevanje nacionalnega programa in podlago za evalvacijo tega programa. Zakon, ki
               je pred nami, obravnava zelo občutljivo materijo, zato si je treba vzeti čas in dobro
               premisliti rešitve in upoštevati mnenje stroke, zato smo se tudi strinjali, da
               opravimo splošno razpravo.</p>
               <p>V Poslanski skupini Slovenske ljudske stranke menimo, da je predlog zakona tudi ob
               upoštevanju naštetega primeren za nadaljnjo obravnavo. Hvala lepa.</p>
            </sp>
            <sp xml:id="SDZ4-Redna-39-2008-05-21.sp255">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanka Cveta Zalokar Oražem bo predstavila stališče Poslanske
               skupine Zares. Izvolite.</p>
            </sp>
            <sp xml:id="SDZ4-Redna-39-2008-05-21.sp256">

               <speaker>CVETKA ZALOKAR ORAŽEM:</speaker>

               <p>Lep pozdrav, spoštovani kolegi in kolegice! Še posebej lepo pozdravljam tudi
               ministrico Zofijo Mazej Kukovič in izkoriščam priložnost tudi za to, da jo vendarle
               pozovem, da se udeleži kakšne seje Odbora za zdravje v Državnem zboru, kajti od njene
               izvolitve dalje je še ni bilo na naš odbor, pa bi si tega močno želeli, zato želim to
               tudi neposredno povedati njej. Zdaj pa k zakonu o duševnem zdravju.</p>
               <p>To je zakon, za katerega lahko rečemo, da ima zares zelo dolgo brado, saj kot je bilo
               danes že večkrat povedano, smo nanj čakali kar 15 let. Vmes so bili številni pozivi
               strokovnjakov in nevladnih organizacij, odločba Ustavnega sodišča iz leta 2003 o
               neustavnosti postopka o pridržanju oseb v psihiatričnih zdravstvenih organizacijah,
               pa številne delovne skupine, sveti in komisije. In danes smo zares veseli in kadar je
               treba pohvaliti, potem je treba res pohvaliti in v tem smislu mislim, da ministrica
               zasluži pohvalo, da je zakon, kljub temu da smo tik pred koncem našega dela, vendarle
               prišel v Državni zbor in da obstajajo možnosti, da ga sprejmemo še v tem mandatu.
               Menimo pa, da smo s stalnimi zahtevami in na nek način celo grožnjami, da bomo eno od
               teh številnih variant zakona, ki smo jo videli, tudi sami vložili, skratka da smo s
               temi zahtevami vendarle delno k temu, da je zakon pred nami, prispevali tudi poslanci
               in poslanke tudi naše skupine Zares.</p>
               <p>Zakon po našem mnenju še vedno, žal, v celoti ni usklajen. Danes je bilo že rečeno,
               da pravzaprav smo lahko prebrali, ker sami vseh teh variant številnih ne poznamo, da
               na neki točki je bil v proceduro vložena ena od tistih variant, ki ni bila usklajena
               z vsemi, ki so pri pripravi sodelovali. Ampak kakorkoli, zakon je tukaj in imamo tudi
               v parlamentu vso možnost, da ga še dopolnilo, in da opravimo tudi danes, ker smo
               naredili to razpravo, v kateri so že kolegi in kolegice opozorili na nekatere
               pomisleke. Menim tudi, da je popolnoma neproduktivno, da iščemo krivce in vzroke za
               to dolgotrajno kalvarijo zakona, pač pa moramo sedaj v tem mesecu in pol, ki ga še
               imamo, usmeriti vso energijo v dopolnitve in spremembe, ki bi zakon še izboljšale.
               Očitno je namreč, da je to področje, ki sicer na nek način spada na obrobje zanimanja
               družbe, po drugi strani pa je res, da kot je bilo danes že večkrat povedano, število
               duševnih motenj zares skokovito narašča. Žal pa lahko ugotavljamo, da stroka ni in še
               vedno ne najde skupnega jezika v zvezi z nekaterimi najbolj občutljivimi vprašanji,
               ki jih ureja zakon. Pri tem pa želim pri obravnavi tega zakona na prvem mestu
               poudariti, da je v tem trenutku največji problem na področju, ki ga obravnavamo,
               neenakomerna dostopnost do primernih ustanov in tudi psihiatrov, saj je zdravljenje
               ter nepretrgano spremljanje v lokalnem okolju nujno za zgodnje prepoznavanje
               poslabšanja stanja. Tega, torej te dostopnosti, žal v Sloveniji nismo zagotovili.
               Situacija je, kot piše dovolj samokritično tudi v tekstu pred zakonom, še posebej
               kritična na Primorskem, Koroškem in Dolenjskem. Za izrazito neenakomerno porazdelitev
               psihiatrov, po naši oceni, nosi odgovornost tudi ministrstvo, ki zaradi očitno
               neurejene in nepripravljene mreže tega ne vidi - skratka, ne uredi.</p>
               <p>Bili pa smo pozorni tudi pri tem, kako se podeljujejo koncesije. Jasno je, da so se
               koncesije tudi v zadnjem obdobju podeljevale pretežno za osrednjo Slovenijo in
               Maribor, kjer dela skoraj več kot 70% vseh slovenskih psihiatrov. In če pogledamo
               statistiko, kako je na tem področju, potem je pač treba reči, da če primerjamo samo
               Slovenijo z Avstrijo, ki je precej v povprečju, kar se tega tiče, potem je jasno, da
               imamo sicer zelo veliko, zanimivo, psihiatričnih postelj, imamo jih na 10 tisoč
               prebivalcev več, kot jih ima Avstrija, imamo jih 8,4 na 10 tisoč prebivalcev, medtem
               ko imajo Avstrijci 6,5; da pa se kaže izrazita podhranjenost pri kadrih, ki delajo na
               tem področju - pri tistih, ki naj bi tudi v bodoče sestavljali tim strokovnjakov.
               Skratka, imamo absolutno premalo strokovnjakov, tudi tistih, ki delujejo v nevladnih
               organizacijah. In seveda tu govorim o tem, da imamo v Sloveniji na 10 tisoč
               prebivalcev samo 0,04 socialnega delavca, v Avstriji je takšnih 10,3 na 10 tisoč
               prebivalcev. Psihologov imamo 0,16 na 10 tisoč prebivalcev, v Avstriji 4,9,
               nevrologov imamo v Sloveniji 0,08 na 10 tisoč prebivalcev, v Avstriji 0,8 in
               psihiatrov imamo v Sloveniji 0,53 na 10 tisoč prebivalca, v Avstriji 1,18. Skratka,
               morda bi bilo treba, gospa ministrica, razmisliti ali ne bi tudi vi predlagali kakšne
               takšne bonitete, kot jih morda minister za obrambo predlaga za vojake, da bi morda
               tile kadri, ki nam tako zelo manjkajo, dobili takšne bonitete, kot so bonitete pri
               vrtcih in podobno - samo to poudarjam bolj v smislu cinizma.</p>
               <p>Zakon po naši oceni primerno ureja pravice pacientov, še posebej pravice tistih
               posameznikov, ki zaradi duševne motnje ogrožajo sebe in okolico in jih je treba
               prisilno hospitalizirati in zdraviti proti njihovi volji ter so pri tem tudi
               uporabljene posebne metode zdravljenja in varovalni ukrepi. V zvezi s postopki ob
               prisilni hospitalizaciji vendarle želim poudariti, da so bili ti kljub tej odločbi
               Ustavnega sodišča po naši oceni na nek način dovolj primerno urejeni, dovolj hitri,
               saj je bilo treba odločati v treh dneh in tudi z ustreznim pravnim varstvom, saj je
               že vse od odločbe sama stroka poskrbela za to. Mislim pa, da vendarle moramo
               prisluhniti opozorilom stroke, ki pravijo oziroma nas na nek način opozarjajo na
               veliko bojazen v tem smislu, da predlagana rešitev, nova rešitev morda, da je ta
               predlagana rešitev preveč zbirokratizirana, prezapletena ter da vključuje število
               oseb, preveliko število oseb, ki bodo vršile ta nadzor. Mislim, da je treba vendarle
               psihiatrični stroki v Sloveniji zaupati, nenazadnje tudi sama ne poznam kakšnih
               posebnih izpostavljenih primerov, ki bi ne govorili v prid tega, da delajo zelo
               strokovno, saj v tem smislu tako poudarjen in tako natančno določen postopek se morda
               lahko zelo podaljša in na določeni fazi lahko ogrozi tudi paciente, ki bi v tej
               vmesni fazi bili neustrezno obravnavani. Tu bomo in pričakujemo, da se ti razmisleki
               še do naslednjih obravnav vendarle pogledajo in da se ta stvar morda uredi bolje. In
               pri tem glede na to, o čemer sem prej govorila, o tem pravzaprav premajhnem številu,
               očitno, in skromnem številu psihiatrov in drugih strokovnih delavcev na tem področju
               oziroma tistih, ki bodo pri tem sodelovali, moramo paziti, da jih ne bomo preveč
               formalno obremenili in jim odvzeli dragocen čas za diagnostiko in zdravljenje. Tu
               mislim, da je potrebna ena zdrava razumska mera.</p>
               <p>Pri tem želim, tako kot še nekateri drugi, opozoriti tudi na anahronizem na nek način
               in absurdnost omenjanja dveh metod v zakonu, psihokirurgije kot sicer metode, za
               katero pišemo, da naj ne bi bila dovoljena, in tako imenovanega zdravljenja z
               elektrokonvulzivno terapijo, skratka, elektro šoki, ki po naših informacijah in
               podatkih že več desetletij nista v uporabi. Prva naj ne bi bila v uporabi že več kot
               šestdeset let in druga več kot dvajset let. Zato je potrebno razmisliti, ali je
               nujno, da jih v zakonu posebej omenimo ali morda celo izločimo oboje. Pri čemer,
               poudarjam, je ena še vedno napisana med dovoljenimi metodami.</p>
               <p>Zakon uvaja tudi zagovornika kot strokovno osebo, ki bo varovala in ščitila pravice
               uporabnikov ter izvajala nadzor. To se nam zdi primerna rešitev, vendar pa je morda
               do naslednje obravnave še potrebno proučiti primernost izobrazbe in znanj, ki jih
               mora ta zagovornik imeti, kajti poznavanje mora biti izjemno veliko, po naši oceni pa
               je ključno tudi poznavanje področja bolezni, oblik zdravljenja z zdravili in
               podobno.</p>
               <p>Pozdravljamo tudi ureditev področja pobolnišnične obravnave uporabnikov, zlasti mrežo
               pomoči v skupnostih po odpustitvi ter spodbujanje sodelovanja vladne in nevldane
               sfere ter organizacij s področja zdravstvenega in socialnega varstva. Zakon je s tem
               tudi primerna osnova za izdelavo nacionalnega programa varovanja duševnega zdravja,
               ki bo opredelil mrežo pomoči in podpore v skupnosti. Sem pa sodijo tako področje
               zaposlovanja, bivalnih enot, mobilnih enot na terenu, vloga in pomen ter financiranje
               nevladnih organizacij s tega področja, vloga centrov za socialno delo ter
               organizacija uporabnikov in svojcev, ki sta tudi pomembna člena v mreži. Če smo v tem
               obdobju, ko smo vendarle v medijih lahko marsikaj prebrali o tem področju,
               spremljali, kaj se je pravzaprav najbolj poudarjalo, potem morem reči, da se mi zdi,
               da je prav to področje dela po odpustitvi iz institucije oziroma po končanem
               zdravljenju izjemno občutljivo in izjemno slabo urejeno in da so pravzaprav tako
               pacienti kot tudi svojci ostajali tu zelo osamljeni. In pri tem moram reči, da bo
               prav gotovo treba animirati na določen način, tako kot pri drogah, lokalne skupnosti.
               Mislim, da bi imele lahko v sodobnem pogledu na te stvari, zlasti na tem področju
               kasnejšega vključevanja v družbo, izjemno pomembno vlogo in mislim, da jim tako vlogo
               pripisuje tudi zelena knjiga tega področja, ki je bila sprejeta. Tu se mi zdi, da
               imamo v Sloveniji še kar kaj narediti. Res pa je, da mnoge stvari kažejo po nekaj
               letih zelo dobre rezultate. Če, recimo, pogledamo, kako se lokalne skupnosti
               vključujejo na področju drog v, recimo, te organizacije Las in podobno, se mi zdi, da
               bi bilo dobro animirati tudi lokalne skupnosti.</p>
               <p>Seveda pa nas pri zakonu zaskrbijo - podobno kot, mislim, da tudi varuhinjo
               človekovih pravic - zelo dolgi roki za uveljavitev zakona kot tudi za pripravo
               podzakonskih aktov in tudi nacionalnega programa. Tako je moč sklepati, da pravzaprav
               ne glede na to, da bomo zakon morda do poletja sprejeli v Državnem zboru, vsaj leto
               dni ni pravih pogojev, da bi se vsi ti akti podzakonski in ostale stvari, ki so
               potrebne za uveljavitev zakona, sprejele. Na nek način pravzaprav danes lahko že
               vemo, da vsaj leto dni ne bo prave implementacije tega zakona še v življenje.</p>
               <p>V Poslanski skupini Zares smo zadovoljni in pozdravljamo tudi sodobno zastavljeno
               interdisciplinarno naravnanost zakona in pristopa k omenjeni problematiki, ki omogoča
               porazdelitev odgovornosti med različne izvajalce storitev in programov za duševno
               zdravje in je tudi temelj za celostno obravnavo oseb s težavami. Psihiatrija po našem
               mnenju mora izstopiti iz zaprtih institucij in se povezati z drugimi v delovne
               skupine na lokalni ravni kot nekaj najbolj, bom rekla, sodobna in napredna metoda pri
               uveljavljanju duševnega zdravja v celoti in v družbi. Hvala.</p>
            </sp>
            <sp xml:id="SDZ4-Redna-39-2008-05-21.sp257">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Končali smo s prestavitvijo stališč poslanskih skupin in
               prehajamo na splošno razpravo poslank in poslancev. Besedo ima poslanec Ivan Grill.
               Izvolite.</p>
            </sp>
            <sp xml:id="SDZ4-Redna-39-2008-05-21.sp258">

               <speaker>IVAN GRILL:</speaker>

               <p>Hvala lepa za besedo, spoštovani gospod predsedujoči. Spoštovana gospa ministrica s
               sodelavkami in sodelavci! Uvodoma mi dovolite, da vam resnično najprej čestitam in se
               zahvalim za pogum in tudi odločnost, da ste v tem času zmogli toliko napora in, kot
               sem omenil, tudi odločnosti, da ste dali ta tako zahteven zakon tudi v parlamentarno
               proceduro.</p>
               <p>Danes smo že slišali, da je 15 let, odkar se je ta zakon pripravljal, usklajeval,
               konsenza ni bilo, mogoče pa ne tudi dovolj poguma ali pa tudi konsenza. To smo danes
               priča, da je bilo z vaše strani doseženo in, kot sem že omenil, izredna zahvala in pa
               tudi čestitke.</p>
               <p>Vesel sem tudi tega, da smo danes lahko poslušali zahvalo tako moje predhodnice kot
               še ene druge poslanske kolegice, da se vam zahvaljujejo za ta zakon, čeprav smo bili
               ravno s strani teh dveh priča diskreditaciji vaši predstavitvi, ko ste bili takrat v
               položaju, da postanete ministrica tega tako zahtevnega resorja. Tako ste sedaj
               dokazali, da je bila diskreditacija neupravičena, in mislim, da je ta pregovor, da se
               zarečenega kruha največ poje, danes ponovno v veljavi. S svojim delom, s svojimi
               številnimi zahtevnimi zakoni, ki ste jih v tem času pripravili, in tudi ostalimi
               ukrepi, ste dokazali, da ste kos temu zahtevnemu resorju.</p>
               <p>Kot sem že omenil, je ta zakon izredno zahteven, obravnava občutljivo področje in
               tukaj je veliko zadev treba tudi usklajevati in tudi urejati. Tukaj se je treba
               zavedati, da je meja med varovanjem človekovih temeljnih pravic in tudi metodami
               zdravljenja, ki jih ravno pri duševnih bolnikih zahteva stroka, izredno zabrisana in
               je treba biti izredno previden in imeti številne varovalke, ki lahko preprečijo tudi
               morebitne zlorabe, tako stroke ali pa kakšnih posameznih interesov.</p>
               <p>V Poslanski skupini Slovenske demokratske stranke smo bili deležni številnih obiskov,
               tudi elektronskih sporočil, prošenj, predvsem svojcev, ki imajo duševne bolnike, s
               prošnjo, da se ta zakon obravnava in tudi sprejme, kajti ta zakon, se pričakuje, bo
               urejal številna do sedaj neurejena področja. Tako sem prepričan, da boste tudi s
               strani številnih svojcev deležnih zahvale ob tem.</p>
               <p>Kot vemo, vsaj tako smo bili tudi mi seznanjeni v poslanski skupini, je bil ta zakon
               deležen številnih usklajevanj, tudi med resorji, ki se jih ta materija dotika. Ko je
               bilo že praktično vse dogovorjeno, se je izkazalo, da so zopet posamezna področja, ki
               niso bila v celoti usklajena in se je vedno znova porajala dilema, ali iti v
               proceduro s tem zakonoma ali ne. Končno ste se odločili in kljub temu da zadeve niso
               v celoti povsem usklajene, predvsem med ministrstvi, je danes tukaj zakon pred nami
               in če bo treba, ga bomo lahko tudi popravili. Bi bilo pa verjetno nesmiselno
               pričakovati, da bi lahko dosegli popoln konsenz - tako med ministrstvi kot tudi med
               stroko. Tukaj vsak gleda s svojimi očmi, z očmi stroke, ki jo zastopa in tukaj
               konsenza ne more biti. Prav je, da se tukaj nekje poišče tista rešitev, ki bo za vse
               tudi maksimalno sprejemljiva.</p>
               <p>Izredno smo veseli v poslanski skupini in tudi jaz osebno, da ste upoštevali številne
               smernice, ki jih na tem področju priporočajo številne mednarodne organizacije, in
               tukaj ste veliko upoštevali iz zelene knjige, iz Svetovne zdravstvene organizacije in
               pa tudi Organizacije Združenih narodov. Mislim, da je to potem nek zakon, ki je
               mednarodno primerljiv in prepričan sem, da bo potem tudi upošteval tako mednarodne
               kot tudi slovenske normative. Tudi konvencijo o varovanju človekovih pravic in pa
               svoboščin in pa tudi konvencijo človekovih pravic v zvezi z biomedicino se mi zdi, da
               sta ključni področji, ki ste ju tukaj upoštevali, kajti mislim, da je za slovensko
               družbo to lahko največja vrednota in prav je, da jo tudi upoštevamo.</p>
               <p>Danes smo sicer že tukaj poslušali v predstavitvah, da so za tiste posebne metode
               zdravljenja zahtevane številne, nekateri temu rečejo birokratske ovire oziroma
               postopki, vendar jaz sam menim, da je prav, da se tukaj s temi varovalkami zagotovi
               največjo možno varnost za ljudi z duševnimi boleznimi, da ne bi bili v prihodnosti
               priča kakšnemu poskusu ali pa zdravljenju, ki bi imel lahko nepopravljive posledice.
               Mislim, da bomo na ta način lahko optimalno zagotavljali zdravljenje tistim bolnikom,
               ki bodo take metode potrebovali, in da se bodo tudi uspešno potem izvajale.</p>
               <p>Prav bi bilo, da še enkrat tukaj omenim, da sem dobil na e-mail neko sporočilo
               oziroma apel, da s tem zakonom uvajamo tako imenovano psihokirurško zdravljenje.
               Tukaj je očitno bila neka napačna informacija v javnosti, kajti v tem zakonu se
               izključno prepoveduje takšna metoda zdravljena in je prav, da se to tudi javno
               pove.</p>
               <p>Prav je, da se tudi v tem zakonu omogoča brezplačna pomoč tako zastopnikov kot tudi
               tistih koordinatorjev v nadzorovanih metodah zdravljenja in da je to tudi v breme
               državnega proračuna. To pomeni, da bodo tisti bolniki, ki bodo potrebovali tako
               zastopnike, kot tudi odvetniško pomoč oziroma brezplačno odvetniško pomoč, kot tudi
               te koordinatorje, da bodo deležni tega na brezplačen način.</p>
               <p>Ker je bilo veliko danes že povedanega v teh dolgih uvodnih predstavitvah, tudi sam
               menim, da je ta zakon resnično odlično izhodišče, da ga v naslednjih obravnavah po
               potrebi še dopolnimo s tistimi stvarmi, ki bodo lahko osnovno besedilo, ki je po moji
               oceni že sedaj zelo zelo dobro, lahko še dodatno izboljšali in da ga dejansko v tem
               času tudi sprejmemo in od tega bodo zagotovo največ imeli naši bolniki in pa predvsem
               njihovi svojci. Hvala lepa.</p>
            </sp>
            <sp xml:id="SDZ4-Redna-39-2008-05-21.sp259">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanec Kristijan Janc.</p>
            </sp>
            <sp xml:id="SDZ4-Redna-39-2008-05-21.sp260">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovana ministrica s sodelavci, kolegice in kolegi!
               Predlog zakona o duševnem zdravju je po mojem ena najtežjih materij v tem mandatu
               Državnega zbora zame kot poslancem. Zato priznam, njim je verjetno oproščeno, ker gre
               za eno zahtevno delo, ki ga je ta priprava verjetno terjala, dovolj, precej časa med
               vsemi strokami, ki so se pojavile v tem zakonu. To sestaviti skupaj v tak predlog
               zakona, je verjetno kar zahtevno dolgoročno delo in očitno, po vseh predstavitvah
               poslanskih skupin ste delo dobro opravili. Vem pa, da je po Evropi že nekaj tega,
               tovrstna zakonodaja že obstaja in prav je, da tudi mi kot del Evrope to sprejmimo in
               dobimo to pomembno materijo, ki je tudi skladna z Ustavnim sodiščem in z nekimi
               pravnimi normami postavimo v okvir. Za vse te bolnike, ki pa žal, kot podatki kažejo,
               v Sloveniji tudi žal naraščajo in tudi očitno trend, simulacije kažejo, da bo v
               prihodnosti tega še več, je tudi zaradi tega pomembno, da temu bolniku pomagamo,
               kajti tak bolnik v okolju, v družini, pa nenazadnje v družbi, lahko postane velik
               problem, če se ga še tovrstna zakona ne dotakne tako, kot je.</p>
               <p>Okoli samomorov je bilo veliko povedanega, veliko že tudi napisanega v preteklosti.
               Zagotovo jih je absolutno preveč. Številka je izjemno velika, kajti 600 na leto, to
               je res velika velika številka, ki bi se je morali vsi zavedati. Morebiti se je bomo
               tudi s tem zakonom, pa verjetno ta zakon tega ne bo sam po sebi dosti zmanjšal
               številk, ampak so mnoga druga področja, ki verjetno vplivajo, kako bi se ta številka
               zmanjšala. S tem se ukvarjajo verjetno mnogi drugi, ki so boljše strokovnjaki kot smo
               poslanci, ki nismo za to pristojni. In upam, da bo tudi delček tega pripomogel prav
               ta zakon, ki bi lahko kakšno številko za prihodnje leto zmanjšal v smislu števila
               samomorov.</p>
               <p>Kar se tiče domov in tovrstnih domov za ostarele in duševno motene osebe: mislim, da
               ta mreža, o tem je bilo danes nekaj govora, res ni optimalna. Tisto, kar pa je, pa
               mislim, da je, po mojem prepričanju, ker poznam nekaj teh domov tudi v lastni občini,
               kvalitetno, strokovno in tudi primerna oskrba, na takšni ravni, kot si takšne osebe
               zaslužijo. Mislim, da je že ta družba veliko na tej poti naredila, da imajo te osebe,
               ki jih doletijo takšne ali drugačne bolezni, tudi ustrezno strokovno pomoč, ustrezno
               udobje, in da se tukaj, že v preteklosti pa tudi danes, precej vlaga, da bi bilo še
               boljše. In z željo, da bi ta mreža bila še boljša tam, kjer je pokritost zelo slaba.
               To smo videli iz tega gradiva samega, da ponekod je ta oddaljenost pomoči bistveno
               večja kot nekje. Žal glavnina zgodbe je v Ljubljani, tako kot vse druge stvari in žal
               nesojene pokrajine, ki jih še nimamo, bi tudi tukaj verjetno lahko prispevale kaj več
               v prihodnosti tudi na tem področju, ko bi enkrat imeli pokrajinsko zakonodajo. Morda
               bi tudi bolj v okviru pokrajin bilo pokritje tega področja zagotovljeno, kot je pa
               danes, ker je koncentracija izključno bolj, tako stroke kot vsega ostalega, v
               Ljubljani, v okolici pa je bolj ali manj skromna. Ampak vendarle, za to je še čas v
               prihodnosti in tudi ta zakon tega sam ne bo reševal, je pa to skrb družbe, države kot
               take, da na tem področju naredi še kakšen korak naprej in omogoča vsem tem
               kategorijam ljudi, ki to pomoč potrebuje, primerno zdravljenje.</p>
               <p>Okoli bolnišnic mislim, da je vse dobro. Mislim, da je bilo tudi že nekaj povedanega.
               Te, ki obstajajo v Sloveniji, mislim, da imajo dovolj strokovnega znanja in drugih
               pogojev, da lahko uspešno opravljajo to, po mojem, izjemno zahtevno poslanstvo -
               zdravljenje tovrstnih bolnikov.</p>
               <p>Slovenija je socialna država. Na to smo ponosni. Mislim, da je ena bolj socialni
               evropskih držav. Prav je, da je, in prav je tudi, da se v okviru tega področja to
               področje uredi na takšen način, kot ga ta predlog zakona ureja.</p>
               <p>Po mnenju poslancev vseh poslanskih skupin in tudi nadaljnjo razpravo je to dobra
               popotnica, da bo šel zakon skozi proceduro. Morebiti bo vložen še kakšen amandma, ki
               se bo skozi razpravo vložil, in mislim, da bo tudi posluh ministrstva, če bo primeren
               in dober, da ga bo sprejelo. In zakon bo dobil eno tistih najširših podpor v tem
               mandatu Državnega zbora, kar bi bila tudi dobra popotnica za ministrico, ministrstvo,
               pa tudi za poslance Državnega zbora. Hvala lepa.</p>
            </sp>
            <sp xml:id="SDZ4-Redna-39-2008-05-21.sp261">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Franc Žnidaršič.</p>
            </sp>
            <sp xml:id="SDZ4-Redna-39-2008-05-21.sp262">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod podpredsednik. Spoštovana ministrica s sodelavci! Spoštovane
               kolegice in kolegi! Zakon o duševnem zdravju je tisti zakon, ki smo ga dolgo časa
               čakali in ga nujno potrebujemo. Moram reči, da uživa razmeroma široko podporo, in
               verjamem, da bo tiste drobne stvari, ki jih je mogoče dodelati v času obravnave v
               nadaljevanju tudi doživel in na ta način užil tudi našo podporo v nadaljevanju.</p>
               <p>Moram povedati, da sem zadovoljen, da sem videl, da so nekatere pripombe, ki so bile
               poslane na ministrstvo, že upoštevane, zlasti s strani varuhinje človekovih pravic,
               pa tudi nekatere druge, in da se kaže, da bo zakon v končni obliki dosegel obliko in
               vsebino, ki je manjkala v naši zdravstveni zakonodaji in bo koristila prizadetim, ki
               potrebujejo pomoč v okviru duševnega zdravja.</p>
               <p>Moram reči, da je posebej pomembno, da bi ustrezno rešili zastopnika oziroma tistega,
               ki bi pomagal bolnikom takrat, kadar so potrebni tovrstnih intervencij, in da ta
               zakon kot podlaga za nadaljevanje postopka prav gotovo omogoča vse tiste vsebinske
               spremembe, ki morda v tem trenutku še niso popolnoma dodelane. V tem smislu mi
               podpiramo ta zakon in bomo skušali sodelovati v nadaljevanju na način, ki bo
               doprinesel h končni obliki v korist vseh prizadetih bolnikov in seveda tudi vseh nas,
               ki mislimo, da je to področje treba končno urediti. Hvala lepa.</p>
            </sp>
            <sp xml:id="SDZ4-Redna-39-2008-05-21.sp263">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Jožef Horvat.</p>
            </sp>
            <sp xml:id="SDZ4-Redna-39-2008-05-21.sp264">

               <speaker>JOŽEF HORVAT:</speaker>

               <p>Hvala za besedo, spoštovani podpredsednik. Spoštovane kolegice in kolegi, spoštovana
               gospa ministrica s sodelavci.</p>
               <p>Glede na splošno podporo temu predlogu zakona čutim, da v Državnem zboru v tem
               trenutku veje ena pozitivna klima, čeprav je Državni zbor relativno razredčen. In ta
               pozitivna klima gotovo vpliva tudi na boljše duševno zdravje in na večjo učinkovitost
               Državnega zbora. Želel bi si takšnih trenutkov še veliko veliko do konca tega
               mandata.</p>
               <p>V Poslanski skupini Nove Slovenije smo ves čas spodbujali ministrstvo, da le zbere še
               tiste zadnje atome energije, ki pa so bili nujno potrebni, da je zakon priromal v
               Državni zbor. Nazadnje smo to storili 6. marca na tiskovni konferenci. Zakon je
               nastajal dolgo časa. Vesel sem, da se je pri nastajanju zakona angažiralo veliko
               strokovnjakov iz socialne stroke, predstavnikov psihiatrične stroke, nevladnih
               organizacij, varuhinje človekovih pravic in tako dalje, kar je nek garant za
               kvalitetno besedilo tega zakona. Želim pa s tega mesta dati priznanje in čestitati
               gospe ministrici, da je pa le uspela v ciljni ravnini pravilno usmerjati te zadnje
               aktivnosti in da je ministrstvo in ta vlada na nek način odstranila iz tega zakona
               nalepko "tabu". Duševno zdravje ali bolje duševne bolezni gotovo v Sloveniji in tudi
               v svetu imajo žal to oznako. To je še vedno - žal - tabu tema in zgleda, da se je ta
               etiketa prijela tudi tega predloga zakona.</p>
               <p>Duševno zdravje je poleg telesnega zdravja nujen pogoj za uspešno delovanje
               posameznika, pa tudi skupnosti in družbe kot celote. V zadnjih letih duševno zdravje
               pridobiva pomen v številnih mednarodnih gibanjih, združenjih in agendah. Že v 12.
               cilju Programa Svetovne zdravstvene organizacije "Zdravje za vse do leta 2000", ki ga
               lahko označimo za eno največjih gibanj v zgodovini javnega zdravstva, je bilo
               zapisano, da bi do leta 2000, do leta 2000, morali doseči trajno in nenehno
               zmanjševanje pojavnosti duševnih motenj, izboljšanje kvalitete življenja ljudi s
               tovrstnimi motnjami in doseči zmanjšanje, zmanjševanje naraščajočih negativnih
               trendov. Sprašujemo se, ali smo te cilje dosegli - žal ne. Tudi leta 2008 ne. Po
               podatkih Svetovne zdravstvene organizacije težave zaradi duševnega zdravja še vedno
               naraščajo. Tudi v tem trenutku zaradi teh težav trpi okrog 450 milijonov ljudi po
               vsem svetu. To je približno toliko, kot nas živi v Evropski zvezi. Po ocenah
               strokovnjakov naj bi depresija leta 2020, gre za bližnjo prihodnjost, bila eden
               glavnih javnozdravstvenih problemov. Okoli milijon ljudi po svetu se vsako leto
               znanje v situaciji, iz katere ne vidi izhoda. Težave duševnega zdravja so torej
               prisotne v veliko večji meri, kot bi pričakovali. Mnogo ljudi o duševnih težavah
               spregovori veliko težje kot o telesnih. Razlogi se skrivajo v stigmi duševnih motenj
               ter ljudi s temi motnjami, v prepričanju, da je to naša osebna stvar, v občutku, da
               se ne da pomagati, v negativnih preteklih izkušnjah, v strahu pred izgubo zdravega
               razuma in še bi lahko naštevali. Pa vendar, izkušnje tako pri nas kot v tujini
               kažejo, da je za krepitev, ohranitev in povrnitev duševnega zdravja in na drugi
               strani za uspešno obvladovanje duševnih motenj mogoče marsikaj storiti. Odgovornost
               za to nosimo vsi mi. Vsi posamezniki v vsakodnevnih situacijah, v katerih bi moral
               biti prostor in čas za človeško in čustveno toplino, za razvoj dobre samopodobe, za
               pristne stike z bližnjimi, širšim okoljem in tudi z naravo, delodajalci, načrtovalci
               izobraževanja in politiki, za zagotavljanje takšnih delovnih, učnih in bivalnih
               okoljih, ki bodo spodbujala optimalen razvoj posameznika, strokovnjaki različnih
               področij pri osveščanju javnosti, odkrivanju problemov ter zagotavljanju pravočasne
               in optimalne oblike pomoči človeku v duševnih in drugih stiskah. Osebno sem trdno
               prepričan, da je predlog zakona dobra osnova za nadaljnjo obravnavo. Prepričan pa sem
               tudi, da se ga z dopolnili da še izboljšati. In prepričan sem tudi, da bo koristen za
               slovensko družbo. Hvala lepa.</p>
            </sp>
            <sp xml:id="SDZ4-Redna-39-2008-05-21.sp265">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima kolega Drobnič. Izvolite.</p>
            </sp>
            <sp xml:id="SDZ4-Redna-39-2008-05-21.sp266">

               <speaker>MAG. JANEZ DROBNIČ:</speaker>

               <p>Hvala lepa za besedo. Že več mojih predgovornikov je omenilo, da se je zakon
               pripravljalo veliko let, da je sodelovalo veliko strokovnih sodelavcev, ljudi, ki se
               kakorkoli spoznajo na to področje in imamo torej izdelek. Verjetno ne bomo nikoli
               dosegli popolnega soglasja, tako kot pri mnogih drugih področjih, drugih zakonih,
               strategijah, programih in čemu podobno. Ampak vendarle je treba poudariti, da visoka
               stopnja soglasja je vendarle, prvič, soglasje, kaj vse naj bo, kakšna vsebina naj bo
               v tem zakonu, kaj naj se določi in kako naj se določi. Je v tem zakonu nekaj
               doktrinarnih vprašanj in zelo pomembnih odločitev, o katerih se lomijo kopja:
               prisilna hospitalizacija, nadzor, kako naj se izvaja, ali naj se prepusti vendarle
               psihiatrom kot medicincem, da sami odločajo o uporabi medicinskih metod, s
               Hipokratovo prisego. Ampak vemo, da je svet šel naprej, da so te izkušnje pokazale,
               da je vendarle to zdravljenje nekoliko drugačno in ga moramo umestiti, vse te
               izkušnje, ki so nastale, žal, v zgodovini, tudi tragične, prisilna hospitalizacija,
               nekatere metode zdravljenja, ki so puščale posledice na somatskem, pa tudi dodatno na
               psihičnem zdravju. Tako lahko rečemo, da na eni strani so ta vprašanja prisilne
               hospitalizacije, uporaba metod, nadzorniki, potem koordinatorji, pa še nekaj
               podobnih. Na drugi strani pa govori ta zakon o strukturi pobolnišnične oskrbe
               različnih oblik, terapevtskih metod. Tukaj pa se seveda zakon dotika stvari kar v
               pravi smeri in določa to strukturo. Ampak pomembno je, kaj se bo zgodilo z
               implementacijo. Tam je pa pomemben denar, volja, znanje, ne pa sam zakon. Saj imamo
               vse nastavke pobolnišnične skrbi, imamo dnevne centre, bivalne skupnosti,
               rehabilitacijske delavnice, invalidska podjetja, nevladne organizacije, potem
               pisarne, da ne naštevam, celoten spekter, ki se dotika te rehabilitacije v socialnem
               smislu ali delovno-zaposlitvenem smislu. Pa vendarle obe plati, tako bolnišnična kot
               ta pobolnišnična sta enako pomembni in nima pomena, da postavljamo eno nad drugo. Po
               drugi strani pa ne bi pristajal na podmeno oziroma princip, da je treba na nek način
               rušiti avtoriteto psihiatrije. Sploh ni to potrebno, ker lahko tako psihiatrija v
               samem pomenu besede deluje ob teh drugih alternativnih in dopolnilnih metodah in
               postopkih rehabilitacije bolnikov. Tudi od tega zakona verjetno ni odvisno, kako se
               bo Slovenija in to področje, ta stroka ukvarjala z nekaterimi zelo pomembnimi
               vprašanji slovenske nacije. Kot je bilo že omenjeno, gre za vprašanje samomorov, kjer
               smo na svetu v samem vrhu lestvice, mislim, da smo 5., kar se tiče generalno, pa 9.,
               kar se tiče mladih. To je zelo zaskrbljujoč podatek. In to in samo stvar psihiatrije,
               ampak celotne družbe, kako se bo spopadla s tem vprašanjem. Seveda ima pa vodilno
               vlogo ravno ta stroka. Do sedaj se je v glavnem govorilo kako je to problem, kako se
               bomo pa spopadli s tem ali pa da bi kaj naredili v smislu implementacije, pa ne,
               zlasti kar kažejo rezultati. Po drugi strani pa tudi ta mejna področja, ki niso zgolj
               tega ozkega duševnega zdravja, sodobne posledice stresa, mobbinga in še vrsto
               fenomenov, ki jih stroka zaznava in so ravno tako sestavni del te diagnostike poleg
               psihoz in teh lažjih nevroz, psihonervoz in potem tudi depresij in podobnega. Cela
               paleta je teh vprašanj, ki niso toliko predmet samega zakona, ampak implementacije.
               Takrat se bodo pa verjetno lomila kakšna kopja, koliko denarja se bo zagotavljalo, to
               je zagotovo, kako bomo organizirali te službe, kako bo z mrežami, vsemi temi
               pisarnami, delavnicami rehabilitacijskimi, bivalnimi skupnostmi. Kako bomo pokrili
               celo Slovenijo, da bo za bolnika dostopno v najboljšem primeru, da ne bo
               hospitaliziran ne vem kam daleč, ampak da bo v bližini svojega okolja.</p>
               <p>Najšibkejše, kar lahko omenim, je zagotovo tako imenovana socialna rehabilitacija,
               vključevanje v družinsko okolje, vključevanje v okolje sosedov, tukaj še vedno velja
               problem stigme. Ko so duševni bolniki nekoliko stran, jih gledamo po televiziji ali
               po mestu, za nas ne predstavljajo kakšnih posebnih težav, vsaj za večino ljudi. Ampak
               še vedno se uveljavljajo in izvajajo predsodki, kadar je to najbližji sosed, ali pa v
               sami družini. Skrivanje bolnika tudi še in podobno. Ta vidik je še precej odprta
               knjiga. Ravno tako pa delovna integracija. Ponovno vključevanje v zaposlitev, sprejem
               duševnega bolnika oziroma zazdravljenega bolnika, rehabilitiranega človeka brez
               stigme, brez da ga sodelavci po strani gledajo. To pa ni samo stvar psihiatrične
               stroke. Zato psihiatrija, vsi tisti iz medicinske stroke, je še kako pomembno, da se
               pojavljajo tudi v člankih, ne samo strokovnih revijah, ampak da se pojavljajo v
               medijih na preprost, enostaven način, da razsvetljujejo in pojasnjujejo običajnemu
               človeku, kako je to, ne samo v strogih akademskih krogih. Zagotovo je pa treba
               dvigniti akademski nivo bolnišnic. Nočem trditi, da ni na dobri ravni, ampak vedno je
               možno to še dvigniti. Tako bi na nekaterih področjih, tudi v psihiatriji, vendarle
               Slovenija dosegla nek preboj naprej, kjer bi bila vodilna med državami Evrope. Vsaj
               na nekaterih segmetnih pa bi lahko to, zakaj pa ne, da se združijo cilji, denar, tudi
               iz evropskih strukturnih fondov, s ciljem, da izboljšamo tisto, kar ni toliko predmet
               tega zakona, ampak predmet uresničevanja. Hvala lepa.</p>
               <p>Zakon je za izhodišče dobro pripravljen. Vedno pa se bo seveda še kaj našlo, kar bi
               bilo možno izboljšati. Včasih pa v tej volji po izboljšanju se tudi kaj pokvari.
               Ampak tako je v življenju.</p>
            </sp>
            <sp xml:id="SDZ4-Redna-39-2008-05-21.sp267">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedi ima poslanec Drago Koren.</p>
            </sp>
            <sp xml:id="SDZ4-Redna-39-2008-05-21.sp268">

               <speaker>DRAGO KOREN:</speaker>

               <p>Hvala za besedo, predsedujoči. Lep pozdrav gospe ministrici in njenim sodelavcem,
               sodelavkam, poslankam in poslancem! Tudi jaz moram na začetku povedati, da
               pozdravljam in sem vesel, da je le prišlo do tega trenutka, da danes v Državnem zboru
               obravnavamo ta predlog zakona o duševnem zdravju. Mislim, da trditev, da je bilo to
               resnično potrebno, da se s to trditvijo vsi strinjamo.</p>
               <p>Vesel sem tudi tega, da je pri pripravi tega zakona resnično sodelovala zelo široka
               paleta stroke. To mi nekje tudi zagotavlja, da je zakon dober, čeprav sem prepričan,
               da lahko doživi še marsikatero izboljšavo, da pa je za začetek prav gotovo ta pravni
               okvir za celostno in dolgoročno zasnovo varstva duševnega zdravje le primeren. Čeprav
               je bilo tudi v tem primeru zaslediti, da ima tudi stroka različne poglede do
               različnih zadev, ampak da je ta predlog, glede na ta širok krog, ki je sodeloval pri
               pripravi prav gotovo tisto najboljše, kar je trenutno bilo možno doseči.</p>
               <p>Jaz kot nestrokovnjak se ne bi spuščal podrobno v samo vsebino tega zakona, ker sem
               prepričan, da so nam pripravljavci predložili tisto, kar je trenutno najboljšega
               možno predložiti, sem se pa sam veliko spraševal in zamislil nad tem, kako se
               dejansko širi ta bolezen duševnega zdravja, te duševne stiske, stresi, depresije. Jaz
               sem predvsem razmišljal o tem, da bo sam zakon sicer zadevo uredil, ampak glede
               tistih faktorjev, ki v družbi povzročajo depresije, stiske in strese, pa se je
               potrebno vprašati, kaj pa lahko storimo, da te faktorje nekje omilimo.</p>
               <p>Velikokrat se srečujem in ugotavljam, kako je že samo delo za nekoga lahko stresna
               situacija, neprimeren odnos nadrejenega lahko pri marsikaterem delavcu povzroči, da
               prihaja v hude hude duševne stiske, kar ima potem za posledico tudi depresijo in tako
               naprej. Tudi sem zelo presenečen nad podatkom, kako smo v Sloveniji veliki uporabniki
               raznih pomirjeval in uspavalnih sredstev. Jaz mislim, da ima tu Ministrstvo za
               zdravje še precej dela, da bi te negativne faktorje, ki povzročajo, da bi na tem
               področju skušali v naši družbi še več storiti, se pravi, da bi v kali odpravili te
               dejavnike, kar je prav gotovo še možno storiti.</p>
               <p>Veliko je bilo govora o samomorih. Mislim, da je vse to odraz stanja v neki družbi.
               In jaz bi rekel, če s tega zornega kota pogledamo na to stanje, ni dobro. In moramo
               poskrbeti za to, da bi se to izboljšalo.</p>
               <p>Glede zakona bom končal s tem, da mislim, da je primeren za nadaljnjo uporabo, da ga
               bodo predvsem veseli tisti, katerih se ta zakon najbolj tiče, pa morda še njihovi
               svojci. Za te bo prav gotovo prinesel kar nekaj bistvenih sprememb, in to izboljšav
               na bolje. Hvala.</p>
            </sp>
            <sp xml:id="SDZ4-Redna-39-2008-05-21.sp269">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanec Miro Petek.</p>
            </sp>
            <sp xml:id="SDZ4-Redna-39-2008-05-21.sp270">

               <speaker>MIRO PETEK:</speaker>

               <p>Hvala za besedo, gospod predsedujoči. Lep pozdrav ministrici in njenim sodelavcem,
               seveda sem poslanskim kolegicam in kolegom! Predlog zakona o duševnem zdravju je bil
               nujen in nanj smo resnično dolgo čakali. Zdi se, kot da se v preteklosti tega trdega
               oreha ne bi upali lotiti. Zato gre vse priznanje tej vladi in ministrstvu in
               ministrici. Ta oblast je končno tudi spoznala, da duševno zdravje mora postati
               prednostna naloga javnega zdravstva. Zanimiv je podatek, ki sem ga zasledil, da je
               svetovna zdravstvena organizacija leta 2004 objavila podatek, da se od 12% do 15%
               diagnosticiranih duševnih motenj konča z invalidnostjo, kar predstavlja 30% vseh
               izgubljenih let zaradi prezgodnje smrti ali invalidnosti. To je podatek, ki bi nas
               moral skrbeti. In to pomeni, da je to število enako številu bolezni srca in ožilja
               oziroma je kar dvakrat večje, kot je pa bolezni raka. Problem v Sloveniji je enak
               oziroma enako velik. Na dva milijona prebivalcev je v danem trenutku okoli 100 tisoč
               depresivnih stanj in okoli 10 tisoč psihotičnih obolenj.</p>
               <p>O samomorilnosti je bilo danes tukaj veliko povedanega. Število samomorov v Evropski
               uniji krepko presega število žrtev prometnih nesreč ali oseb, umrlih za aidsom. In to
               velja tudi za Slovenijo, ki je s 600 samomori na leto na neslavnem svetovnem vrhu.
               Nekateri strokovnjaki pišejo in pravijo, da bi v Sloveniji nujno morali zmanjšati
               število psihiatričnih postelj, da bi potrebovali okrog 500 postelj manj, kot pa jih
               imamo in da je potrebno uveljaviti drugačen način, kot je institucionalizirana
               psihiatrija, na primer skupnostna psihiatrija. Menim, da bi pred tem ali hkrati s tem
               morali narediti še nekaj, in sicer nujno urediti enak dostop do psihiatričnega
               zdravja v celotni državi. Tukaj je bilo že večkrat omenjeno, da Koroška skupaj s
               primorsko in dolenjsko regijo nima enakega dostopa do psihiatričnega zdravljenja kot
               drugi deli, kot druge regije v državi. Ta oddaljenost od psihiatrične bolnišnice pa
               seveda na drugi strani pomeni manj stikov med bolnikov in svojci. Stiki pa, kot vemo,
               so tudi odločilni element v zdravljenju posameznika. Ker v ravenski regiji ni dovolj
               psihiatrov, je tako onemogočeno tudi ambulantno zdravljenje. To pa na drugi strani
               oziroma posledično pomeni tudi večji pritisk na bolnišnice. In tudi to je ena od
               žalostnih posledic dela prejšnjih vlad.</p>
               <p>V Republiki Sloveniji imamo ta čas šest psihiatričnih bolnišnic in nobena ni v
               koroški regiji oziroma v zdravstveni regiji Ravne na Koroškem. Tako bi danes težko
               govorili o tako popularni dezinstitucionalizaciji psihiatrije, ker na Koroškem v
               bistvu še prave institucionalizacije psihiatrije nismo dosegli. V sodobnem
               zdravljenju pa je potrebna kombinacija vseh: ambulantno zdravljenje, bolnišnično
               zdravljenje in različne oskrbe v okviru skupnosti in podobno. Od teh 190 psihiatrov,
               o katerih je govora, kolikor jih je v Sloveniji, in od tega 102 delata v Ljubljani,
               pride na Koroško oziroma zdravstveno regijo Ravne vsega en psihiater, kar pomeni
               sedem tisočink psihiatra na prebivalca. To je daleč najmanj v državi. Koroška pa
               seveda glede samomorov izstopa v slovenskem prostoru.</p>
               <p>Zagotovo je zakon odlična osnova in zagotovo se ga bo v prihodnjem tudi dopolnjevalo,
               predvsem pa ne sme biti duševno zdravje tista siva lisa, o kateri se doslej v
               Sloveniji nismo ravno veliko pogovarjali. Na osnovi tega zakona bo sprejet tudi
               nacionalni program varovanja duševnega zdravja. Tu bi pozval pripravljavce, Vlado, da
               v ta program vključi tudi poglavje obveščanja in medijev. Mediji pri nas duševno
               zdravje najpogosteje obravnavajo v povezavi s kakšnimi ekscesi, nasilnimi dejanji
               kakšnega duševnega bolnika, čeprav ta nasilna dejanja duševnih bolnikov niso nič kaj
               bolj pogosta, kot pa sicer oziroma kot v primeru celotnega prebivalstva. Posledica
               tega, posledica tovrstne prezentacije v javnosti je poudarjanje, slikanje negativne
               podobe duševnega področja. To pa na drugi strani tudi vodi k povečanju nestrpnosti in
               zavračanju duševnih bolnikov.</p>
               <p>Hvala.</p>
            </sp>
            <sp xml:id="SDZ4-Redna-39-2008-05-21.sp271">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>K besedi vabim poslanko Cveto Zalokar Oražem. <stage>(Je ni.)</stage></p>
               <p>Besedo ima poslanka Majda Zupan. Izvolite.</p>
            </sp>
            <sp xml:id="SDZ4-Redna-39-2008-05-21.sp272">

               <speaker>MAJDA ZUPAN:</speaker>

               <p>Hvala lepa, spoštovani gospod podpredsednik. Še enkrat gospa ministrica, kolegice in
               kolegi.</p>
               <p>Še enkrat bi rada izrazila priznanje ministrici in celotnemu ministrstvu, da je
               prisluhnilo zahtevam z različnih strani in pripravilo zakon o duševnem zdravju, saj
               smo bili ena redkih držav v Evropi, ki do sedaj nimamo takšnega krovnega zakona za to
               področje.</p>
               <p>Pomembno se mi zdi, da je pri snovanju zakona sodelovalo, da je šlo v širino, da je
               sodelovalo veliko zainteresiranih - od stroke do civilnih združenj in da predlog
               zakona prinaša obravnavo celostnega področja psihiatričnega zdravljenja s poudarkom
               in v ospredju na bolniku. Zavedati se moramo, da je duševno zdravje ali nezdravje, če
               hočemo tako, da povzroča veliko odsotnost z dela, zgodnjo invalidsko upokojitev,
               posledično s tem nizke pokojnine in zaradi tega tudi kratek korak v revščino.</p>
               <p>Predlog podpiram in pričakujem, da bo zakon v dobršni meri odgovoril na težave in
               dileme bolnikov, njihovih svojcev, stroke in nenazadnje tudi družbe, ki je dolžna
               skrbeti tudi za to področje, ki je vse prevečkrat temna plat državljank in
               državljanov.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-21.sp273">

               <speaker>PODPREDSEDNIK SAŠO PEČE:</speaker>

               <p>Hvala tudi vam.</p>
               <p>Besedo ima mag. Majda Potrata. Izvolite.</p>
            </sp>
            <sp xml:id="SDZ4-Redna-39-2008-05-21.sp274">

               <speaker>MAG. MAJDA POTRATA:</speaker>

               <p>Hvala.</p>
               <p>Že poprej sem povedala, da ne bom nasprotovala sprejetju sklepa, da je zakon primerna
               podlaga za nadaljnjo obravnavo. Ne bom pa ta hip izrekala pretiranega navdušenja, ker
               bom raje čakala na to, kako se bo zakon implementiral v življenju.</p>
               <p>Nekaj zadnjih izkušenj kaže, da še tako odlični zakoni ne morejo preprečiti tragičnih
               dogodkov, v katerikoli družbi. In želela bi si, da bi se v polni meri uresničil
               predvsem 3. člen tega zakona, ki govori: "Kakršnakoli oblika zapostavljanja na
               podlagi duševne motnje je prepovedana." Prevečkrat sem namreč imela možnost
               ugotavljati ravno to, da življenje ni tako idealno, da bi vsi imeli dovolj
               razumevanja za ljudi z manjšimi, trajnimi ali občasnimi duševnimi motnjami. In to je
               pravzaprav tisto, zaradi česar pa sem vendarle optimistična, da se bo razumevanje
               družbe za težave ljudi s psihičnimi motnjami počasi izboljševalo in da se bo naša
               skupna ozaveščenost o tem, kako ljudem pomagati, povečevala glede na to, da se nam
               slika prihodnjega življenja kaže v nič kaj perspektivni luči. Če namreč pomislim na
               to, da strokovnjaki menijo, da bo v visoki starosti 50% populacije soočene z demenco,
               če vemo, da je neprilagojenost naše institucionalne ali kakšne drugačne oskrbe za
               ravnanje s starostniki precejšnje in da žal o starosti zdaj govorimo predvsem kot o
               problemu, ne pa tudi kot o tistem obdobju, v katerem je mogoče kakovostno preživeti
               in bi se tega dejstva lahko veselili, da se nam življenjska doba podaljšuje, je ravno
               zaradi tega, o čemer zdaj govorim, ta grožnja visoke obolevnosti tisto, kar nad dela
               manj optimistične, ko zremo tudi na svoje življenjsko zorenje ali pa kakorkoli hočemo
               reči procesu staranja.</p>
               <p>Rada bi opozorila še na en vidik svojega soočanja s tistimi, ki se morajo kakorkoli
               sprijazniti s tem, da njihovo duševno zdravje ni nemoteno. ...<stage>/Opozorilni znak za
               konec razprave./</stage>... Gre za tiste, ki imajo to težavo, predvsem pa tudi za njihove
               svojce. In mislim, da je zakon dolžan poskrbeti ali družba je dolžna poskrbeti za
               večjo pomoč tistim, ki se soočajo s tem, zato da bodo hitreje prepoznavali znake. In
               ko ste nekateri tako optimistično napovedovali, da bo zakon sam prinesel tudi
               zmanjšanje samomorilnosti ...<stage>/Opozorilni znak za konec razprave./</stage>... v Sloveniji, jaz
               žal nisem tako zelo optimistična. Mislim, da bomo morali marsikaj drugega še
               narediti, da bo teh najhujših oblik čim manj. Želim torej zakonu uspešno
               uresničevanje.</p>
            </sp>
            <sp xml:id="SDZ4-Redna-39-2008-05-21.sp275">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Sprašujem predlagatelja ali želi besedo?</p>
            </sp>
            <sp xml:id="SDZ4-Redna-39-2008-05-21.sp276">

               <speaker>ZOFIJA MAZEJ KUKOVIČ:</speaker>

               <p>Spoštovani predsedujoči, spoštovane poslanke in poslanci!</p>
               <p>Naj v prvi vrsti se zahvalim za ta čut do sočloveka, ki je bil danes izražen v
               celotni dvorani. Naj se zahvalim tudi sodelavkam in sodelavcem, ki so res trdo
               delali, in Ministrstvu za delo, Ministrstvu za pravosodje in Ministrstvo za finance,
               ki tokrat ni imelo velikih pripomb, pa ne glede na to, da so predvidena skozi
               naslednja leta tudi dodatna sredstva. Tukaj smo našli skupni jezik in da je pa tista
               varianta, o kateri je bilo veliko povpraševanje, katera varianta zakona zdaj sploh je
               prišla na vrsto, prišla je tista, ki smo jo bili sposobni vsi skupaj uskladiti
               nazadnje medresorsko. Medresorsko usklajevanje je bilo potem, ko je stroka, ko so vsi
               nekako dali svoje soglasje, je bilo izjemno težavno zaradi teh občutljivih odprtih
               vprašanj, ki so tukaj vezana predvsem na eni strani na socialo, na drugi strani na
               sodišča in tako naprej.</p>
               <p>Bilo je nekaj vmesnih priporočil, ki jih bomo seveda poskušali še skozi naslednje
               faze upoštevati, nekaj interpretacij o tistih vprašanjih, ki ste jih danes imeli, bi
               pa želela podati tukaj.</p>
               <p>Zelo se strinjam s to ugotovitvijo, da je vse nazadnje odvisno tudi ali pa predvsem
               od dobre implementacije. Zakon uvaja resnično nove strukture, uvaja zastopnike,
               koordinatorje, koordinatorje za zdravljenje v skupnosti, tako kot koordinatorje za
               nadzorovano zdravljenje in seveda obstoječe bolnišnice in nov odnos, torej odnos kako
               del zdravljenja premakniti iz psihiatričnih bolnišnic tudi bližje pacientu. Vse to bo
               zahtevalo eno izjemno široko zavedanje celotne družbe, eno razsvetljenstvo, ki ste ga
               vi danes začeli širiti tukaj s temi vašimi razpravami. Tudi stigmatizacija. Se pravi,
               ne govoriti o tem. Če se o tem toliko odprto govori v parlamentu, kot se je govorilo
               danes, bo to pomagalo odpirati to tematiko v delovnih okoljih in vsepovsod. Predvsem
               v delovnih okoljih, kjer je najpomembnejše, da se omogoči vrnitev človeku, ki ima
               sicer težave z duševnim zdravjem, nazaj na delovno mesto. Lahko povem tudi z
               izkušnjami iz mojega prejšnjega dela, da je to največje zdravilo. Največje zdravilo
               je takrat, ko človek dobi priložnost in obenem to pomembnost, da je koristen sebi in
               da je koristen širši družbi. In to gotovo ni samo zdravljenje s sistemi, ki so tukaj
               predvideni, ampak predvsem je tudi sprejemanje ljudi s tovrstnimi težavami v širši
               družbi. Gotovo je ta pristop potrebno širiti in ga razširiti. Tudi na ravni EU bo
               potekala zaključna konferenca 13. junija v Bruslju na to tematiko in je zelo
               pomembno, da Slovenija lahko tudi znotraj Evrope pokaže, da je storila korak
               naprej.</p>
               <p>Z zakonom seveda ne rešujemo še število kadrov, ki je kritično. Jasno, če sta v
               Ljubljani 102 psihiatra, jih je po celi Sloveniji potem ostane med 80 in 90, da to ne
               more biti enakomerna dostopnost do mreže. Mreža pravzaprav ni postavljena, postavili
               jo bomo skozi nacionalni plan znotraj enega leta po tem, ko bo zakon sprejet. Ampak
               mrežo je lahko narisati in napisati, mnogo teže pa je vzpostaviti zadostno število
               kadrov, ki bodo pokrivali tudi te pokrajine, kot je Koroška, kjer smo slišali, da ni
               treba nič jemati iz institucij domov, ker institucij sploh še ni. Torej imamo zelo
               različne rešitve in neenakomerne rešitve v slovenskem prostoru. Ko je bilo vprašanje
               zastopnikov, kje bodo najprej, ker bo šlo postopoma, gotovo najprej tam, kjer so
               področja najbolj podhranjena in kjer je incidenca tovrstne bolezni največja. V tem
               zakonu so predvidene in definirane posebne metode. Zakaj so napisane posebej tri
               metode? Zato, da so jasne, da obstajajo, ker obstajale so tudi danes, samo niso se
               izvajale v Sloveniji, ampak so bili bolniki napoteni izven Slovenije. Zato je
               pošteno, da definiramo te metode tukaj v zakonu.</p>
               <p>Kar pa se tiče kirurških posegov, je pa evidentno zapisano, da pravzaprav te metode
               niso dovoljene niti z zakonom, niti se te metode pri nas več ne uporabljajo. In tako
               smo tudi v tem delu, ki se tiče posebnih metod, nekako prišli do soglasja, da te
               metode potrebujejo jasno tudi nadzor. Tukaj ne gre za nezaupanje stroki. Nikakor.
               Nihče naj tega tako ne razume. Ampak ko gre za tako resne zadeve, ko gre za
               omejevanje človekovih pravic, verjetno ni škoda, da se postavi ena struktura, ki
               pravzaprav nekako dopolnjuje ena drugo. In ta pravica, da ima danes takšen pacient
               pravico do odvetnika, ki ga mora dobiti, da mora iti zadeva preko sodišča, da je to
               omejeno na tri dni, da se morajo zadeve dogajati v zelo kratkih, predpisanih časih,
               vse to pomeni, da ne bodo kratene pravice nekomu, ki bi se ga eventualno dalo v zaprt
               oddelek, za kar bi se, seveda verjamem lahko, nekdo odločil, da je temu prav tako,
               vendar je koristen in nekako s konsenzom dosežen, da imamo tudi tovrsten nadzor. Zato
               je bilo tudi tukaj s pravosodjem zelo veliko izjemno veliko strokovnega dela.
               Pravzaprav najtežje je bilo poiskati tukaj rešitve za vsa ta področja. Zelo pomembno
               je tudi to, da se bodo v mrežo vključevali vključno z nevladnimi organizacijami vsi
               izvajalci, vključno z nevladnimi. Zakaj? Zato, ker marsikje v razvitih državah se
               zavedajo, da moramo mi kot celotna družba nad tem bedeti in da pripomoremo k sanaciji
               ali vzdrževanju stanja, ki nam vsem skupaj ne kaže dobro. In zato je že danes veliko
               prostovoljcev. Ravno predstavniki teh prostovoljcev so bili na ministrstvu in
               pripovedovali tudi o tistih izkušnjah in o tistih težavah, ki jih imajo, ki pa jih
               lahko z zakonom rešimo. In če ne bi bilo takšne podpore, kot je bila že prej, preden
               smo zakon dali v parlament, vam moram povedati, da sem se tudi jaz spraševala, pa kaj
               je pravzaprav s tem narobe, zakaj tega zakona ni tukaj, kaj za tem stoji. To je bilo
               moje vprašanje do danes, ko sem prišla v parlament. Ker odločiti se za nekaj, kar
               vemo, da je nam koristno vsem skupaj, je eno dejanje, ki je verjetno dovolj
               plemenito, da ga ni treba dajati pod mizo ali pod preprogo. In ko je bilo omenjeno,
               da tudi medije vpletemo ali omenimo ali jih znamo nekako dati prostor, zelo pomembno
               je to, da prihaja tudi do pozitivnih slik, do pozitivnega poročanja za tiste ljudi,
               ki imajo težave z duševnim zdravjem. In zakaj naslov duševno zdravje? Zato, ker smo
               želeli tudi s tem nekako destigmatizirati to področje, ne v naprej okarakterizirati.
               Tudi zato je beseda "oseba" namesto "pacient" v zakonu, da ni tisti, ki je bil enkrat
               pri psihiatru, že v naprej okarakteriziran, da je bolnik in da pravzaprav ne more
               priti ne do dela, ne prijaviti se na nek natečaj in tako naprej. In to so bila
               ključna vodila, zakaj smo tudi to terminologijo poskušali dati na neko pozitivno
               stran, vključno z upoštevanjem večine pripomb, ki jih je dala varuhinja človekovih
               pravic. In ravno zato, da vzpostavljamo tovrstne pogoje, ki jih imajo, mogoče kar
               omenim Ameriko, kjer je to mnogo bolj normalno, kjer se ljudje zavedajo, da so
               interdisciplinarni timi, psihologi, psihiatri, sociologi pravzaprav en nujen sestavni
               del družbe, sestavni del, h kateremu se lahko posameznik zateče takrat, ko to
               potrebuje. In tudi mi smo se v tem zakonu zavedali, da je potrebna
               interdisciplinarnost, da tukaj samo psihiatri težav ne morejo rešiti, zato smo tudi
               strokovno opredelili tudi ostale poklice, ki so danes malo bolj tudi pobožna želja.
               Ampak ko bomo postavljali mrežo, ko bomo videli, koliko virov imamo v kadrih in
               koliko jih moramo imeti, takrat bomo to idejo tudi lažje udejanjali.</p>
               <p>Glede sredstev naj povem, da so sredstva izračunana na vse dosti realne podatke, ki
               danes obstajajo. Tukaj so sredstva predvsem iz Ministrstva za delo, iz Ministrstva za
               pravosodje iz Ministrstva za zdravje pa v manjši meri. In da nas bo stalo to čez
               nekaj let, ker se bo krivulja dvigala skladno z implementacijo tega zakona, bomo
               prišli na 5, 6, 7 milijonov evrov na leto, z vsemi stroški. Ampak s temi milijoni
               evrov bomo mi resnično lahko postregli eni zelo široki populaciji in pripomogli k
               temu, da se počuti bolje in varneje.</p>
               <p>Za psihiatre naj še enkrat poudarim, da ni cilj tega zakona, da bi stopili na prste
               psihiatrom. Ni cilj, seveda ne. Gre res za to, kot sem prej omenila, da se
               dopolnjujemo in da konec koncev en sam človek tudi vsega ne ve. To je znano vsepovsod
               drugod, je samoumevno, v zdravstvu pa to kulturo timskega dela gradimo, ne samo na
               tem področju, ampak tudi na drugih. In predvsem zato, ker se zavedamo, da je ta čas,
               ko je človek nekje v neki instituciji, ko še nekdo skrbi zanj, običajno omejen, in da
               je predvsem potrebno pogledati, kaj je po tem, kako je z vračanjem v družino, kako je
               z vračanjem v družbo, z vračanjem na delovno mesto.</p>
               <p>Komisija za medicinsko etiko je tukaj tista varovalka, ki mora odobriti posebne
               metode zdravljenja. In tudi ta Evropska komisija, predstavniki Evropske komisije za
               etiko so imeli konferenco v pomladanskih mesecih na Brdu. Seveda sem prisluhnila in
               prebrala nekaj materialov na to tematiko in mislim, da odločitve tovrstne komisije
               niso odveč in da tu in tam se ozreti tudi na te etične norme, nam vsem skupaj niti ne
               škoduje.</p>
               <p>Če omenim, koliko je tistih oziroma teh pripomb, ki ste jih vi tukaj dajali, in
               tistih, ki smo jih dobili med pripravo zakona, jih bom omenila samo še nekaj,
               verjamem pa, da bo skupina in medresorsko sodelovanje lahko upoštevala pravzaprav
               precejšen del tistega, kar ste predlagali vi danes.</p>
               <p>Iz razširjenih strokovnih kolegijev za psihiatrijo, ki so seveda kot stroka imeli
               tudi kar nekaj dopolnil, naj omenim, da smo pri posebnih metodah zdravljenja sledili
               tudi priporočilom odbora ministrov Sveta Evrope glede varstva človekovih pravic in
               dostojanstva oseb z duševnimi motnjami, konvencijo o človekovih pravicah v zvezi z
               biomedicino ter seveda odločbi Ustavnega sodišča.</p>
               <p>Glede mednarodne primerjave lahko povem, da med starimi članicami tudi ni enotno
               urejenih teh posebnih metod zdravljenja, ampak vendar 8 od teh, med njimi Avstrija in
               te najbližje dežele pa so tiste, Nizozemska, Portugalska, Združeno kraljestvo, pa so
               tiste, ki imajo na podoben način, kot smo mi tukaj postavili, tudi definirano
               zakonodajo.</p>
               <p>Še o zastopnikih. Če omenim malo bolj podrobno, ker mislim, da je bilo precej
               vprašanj na to. Predlagana rešitev za zastopnika pravic na področju duševnega zdravja
               dejansko nadgrajuje inštitut zastopnika pacientovih pravic po zakonu o pacientovih
               pravicah. Pri opravljanju svojih nalog zastopnik pacientovih pravic med drugim
               svetuje pacientu o vsebini njegovih pravic, ki jih ima kot uporabnik zdravstvenih
               storitev. Menimo, da se pravice po zakonu o pacientovih pravicah in predlogu zakona o
               duševnem zdravju nikakor ne izključujejo, ampak se dopolnjujejo. Pomembno je, da oba
               zastopnika varujeta pravice pacientov, vsak v skladu s svojimi pristojnostmi. Pri tem
               je dopuščena možnost, da posameznik opravlja funkcije obeh zastopnikov, če izpolnjuje
               pogoje po obeh omenjenih zakonih.</p>
               <p>In še mogoče ena zadeva, kar se tiče nevladnih organizacij. Naj povem, da smo pri
               njih upoštevali tudi ta predlog, da pacient ni pacient, ampak je oseba. Da smo
               upoštevali pripombo, da ne more koordinator obravnave v skupnosti svoje delo
               opravljati kot častno funkcijo, zato je sedaj predvidena zaposlitev in je tu velik
               napredek pri tem. Pripomba, da delovna skupina pri izvajanju načrta obravnave v
               skupnosti ne more biti vnaprej definirana, pa je že zajeta seveda v besedilu predloga
               zakona. Toliko glede nevladnih organizacij.</p>
               <p>Kar se pa tiče odbora svojcev, pa smo upoštevali pripombo glede obvestila o omejitvi
               pravic po tem zakonu, in sicer tako, da sodišče o tem obvesti osebe, ki so določene v
               zakonu. Upoštevali smo pripombo in določen rok, v katerem mora sprejemni zdravnik
               obvestiti o sprejemu osebe v nujnih primerih, to je v štirih urah. Upoštevana je
               pripomba glede evalvacije načrta obravnave v skupnosti po šestih mesecih. Upoštevana
               je pripomba glede delovnih izkušenj za koordinatorja obravnave v skupnosti v treh
               letih. In še bi lahko naštevala. To so samo neke konkretne zadeve, ki smo jim šli
               naproti. Naj pa omenim, da podzakonski akti rabijo čas šestih mesecev in nacionalni
               program rabi čas enega leta od sprejema zakona, da bomo to lahko naredili kvalitetno.
               Te čase skrajševati, ne bi bilo realno. Tudi konkretno iz zakona o pacientovih
               pravicah lahko omenim, da je toliko dela s temi podzakonskimi akti in s posameznimi
               usklajevanji, da tukaj nekaj mesecev zelo hitro mine. Torej ne gre za to, da ne bi
               hoteli, ampak preprosto je tematika toliko občutljiva, da je prav, da si vzamemo vsi
               skupaj za to malo več časa. In jasno, v nacionalnem planu bo mreža, mreža, ki bo
               zaenkrat zemljevid, ki ga bo treba polniti z realnimi kapacitetami, in to je resnično
               delo na dolgi rok. Ampak pomembno je, da smo to delo nekako danes začeli in verjamem,
               da ga bomo tudi dokončali. Hvala lepa.</p>
            </sp>
            <sp xml:id="SDZ4-Redna-39-2008-05-21.sp277">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Lahko zaključim razpravo? Hvala. Torej zaključujem razpravo. O
               predlogu sklepa, da je predlog zakona primeren za nadaljnjo obravnavo, bomo v skladu
               s časovnim potekom seje zbora odločali jutri, torej v četrtek, 22. 5., v okviru
               glasovanj. S tem tudi prekinjam to točko dnevnega reda.</p>
               <p>Mi pa prehajamo na <title>24. TOČKO DNEVNEGA REDA - NA PRVO OBRAVNAVO PREDLOGA ZAKONA O
                  SPREMEMBI ZAKONA O USKLAJEVANJU TRANSFERJEV POSAMEZNIKOM IN GOSPODINJSTVOM V
                  REPUBLIKI SLOVENIJI, redni postopek.</title> Seznanjam vas, da imamo za to točko na
               razpolago 3 ure in 18 minut prijavljene razprave.</p>
               <p>Predlog zakona je v obravnavo zboru predložila skupina poslancev, s prvopodpisanim
               mag. Francem Žnidaršičem. V zvezi s tem predlogom zakona je skupina enajstih poslank
               in poslancev, prav tako s prvopodpisanim poslancem Francem Žnidaršičem, zahtevala, da
               Državni zbor opravi splošno razpravo. Zato besedo dajem gospodu Žnidaršiču,
               predlagatelju zakona za dopolnilno obrazložitev predloga zakona. Izvolite.</p>
            </sp>
            <sp xml:id="SDZ4-Redna-39-2008-05-21.sp278">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik! Spoštovane kolegice in kolegi!</p>
               <p>Veljavni zakon o usklajevanju transferjev v Republiki Sloveniji, ki je bil sprejet
               jeseni leta 2006 skupaj s proračunskimi dokumenti, ni bil usklajen s socialnimi
               partnerji. Njegove posledice so bile: zamrznitev socialnih transferjev, kot so
               družinski prejemki, socialne podpore, rejnine, štipendije vseh vrst, odškodnine
               tistim, ki so bili okuženi s HIV zaradi transfuzije, rente po zakonu o žrtvah vojnega
               nasilja, zakona o vojnih veteranih in zakona o posebnih pravicah žrtev vojne za
               Slovenijo, pravice vojnih invalidov, skratka pravice, ki se izplačujejo iz državnega,
               manj pa tudi iz občinskih proračunov. Zamrznitev pravic po zakonu o pokojninskem in
               invalidskem zavarovanju: dodatek za pomoč in postrežbo, letni dodatek, invalidnine,
               nadomestila plač za delno invalidnost, poklicno rehabilitacijo in čakanje nanjo in
               nadomestilo plače ob zmanjšanju osebnega dohodka na drugem delovnem mestu. Zamrznitev
               pravic po zakonu o zdravstvenem zavarovanju: boleznine, delna invalidska pokojnina,
               začasno nadomestilo in nadomestilo za invalidnost. Zamrznitev pravic po zakonu o
               zavarovanju za brezposelnost in zamrznitev pravic po zakonu o preživninskem varstvu
               kmetov, ko gre za preživnine. Vse naštete pravice so ostajale vse leto 2007 nominalno
               enake kot leto poprej, in to v času visoke gospodarske rasti in napovedanega
               proračunskega presežka. Čeprav govori veljavni zakon o usklajevanju, nikakršnega
               usklajevanja ni bilo, ker je bila januarja 2007 inflacija nižja kot leto poprej.
               Zakon je bil namreč koncipiran tako, da bi ob denimo enaki stopnji inflacije naštete
               pravice ostale lahko celo desetletje ali več dejansko brez vsakršnega povečanja.
               Realno bi ves čas padale, kakor so padle lansko leto, se pravi ostale bi nominalno
               enake. Vlada je ob sprejemanju enotnega usklajevanja pozabila, da so različni načini
               usklajevanja nastali zaradi različne narave pravic in spregledala poslabšanje
               položaja večine upravičencev. Ob dejstvu, da so nekateri uživali pravice
               neupravičeno, je Vlada z zamrznitvijo kaznovala vse, kasneje pa sama ugotovila, da je
               šla predaleč in napovedan enoten način sama porušila z Zakonom o varstvenem dodatku,
               delno tudi z Zakonom o družinskih prejemkih. Težava je tudi v tem, da je Vlada v isti
               koš zmetala socialne transferje in številne pravice po Zakonu o zavarovanju, ne da bi
               predlagala spremembe tistih ali zmanjšala prispevne stopnje zavarovanj, ker so bile
               pravice zmanjšanje. Prav tako še ni predlogov spremembe področnih zakonov, kjer so
               določene pravice še vedno zapisane, kot take. Vlada v letu 2007 ni storila nič, da bi
               olajšala položaj upravičencev, ne glede na hitro rast inflacije, kar je bilo
               nepričakovano in ob nesorazmerno visokih podražitvah hrane. Poslanska skupina DeSUS
               je želela že z zakonom o prenehanju veljavnosti zakona zmanjšati posledice veljavnega
               zakona in ker ni bil sprejet, s predlaganim zakonom ponuja rešitev, ki bi to pot
               dejansko zagotovila enoten način usklajevanja, vendar v korist, ne v škodo
               upravičencev. Obstoječe poslabšanje socialnega položaja 10 tisočev v danih razmerah
               opravičuje podporo predlaganim rešitvam, saj ne drži izgovor Vlade, da bodo
               transferji nato rasli tako kot plače, ker tudi pokojnine ne rastejo tako. Kar zadeva
               finančne posledice, ni problema, vsekakor bodo manjše od napovedanega proračunskega
               presežka. Zavedati se je treba tudi, da bo prihranek, ki je bil z zamrznitvijo
               dosežen lani, dosežen tudi vsako naslednje leto, čeprav neviden, v dosmrtno znižani
               osnovi. DeSUS verjame, da je zakon dober, potreben in odprt za izboljšave, zato
               pričakujemo, da bo ocenjen kot dovolj dobra podlaga za nadaljevanje postopka
               sprejemanja. Zakon je sprejemljiv za vse, ki želimo ohraniti socialno državo, občutek
               za človeka in solidarnost, zato ga lahko podprete vsi, ki razumete blaginjo tako, da
               ima vsak v tej državi od nje vsaj nekaj več in ne manj, kot se je to zgodilo s
               sprejemom zakona v letu 2007. Sprejem tega zakona bo dokaz, da je na primer koalicija
               še vedno dovolj občutljiva za spremembe, ki terjajo tudi spremenjene odločitve in bo
               zakon podprla, sicer bodo morali volivci jeseni razmisliti o tem, komu bodo dali
               svoje glasove, da bo njihovo življenje lažje. Napovedani zakon o enkratnem
               draginjskem dodatku oziroma prejemku ne rešuje problema na daljši rok, bo samo enkrat
               rešil problem. Mi temu ne bomo nasprotovali, ni pa to tisto, kar bi morali storiti z
               zakonom o transferjih, kar predlaga naša poslanska skupina in pričakuje ustrezno
               podporo vseh odgovornih v tej dvorani. Hvala lepa.</p>
            </sp>
            <sp xml:id="SDZ4-Redna-39-2008-05-21.sp279">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku Vlade za uvodno obrazložitev mnenja. Gospa
               Romana Tomc, državna sekretarka Ministrstva za delo, družino in socialne zadeve.
               Izvolite.</p>
            </sp>
            <sp xml:id="SDZ4-Redna-39-2008-05-21.sp280">

               <speaker>ROMANA TOMC:</speaker>

               <p>Hvala lepa za besedo, spoštovani podpredsednik. Spoštovane poslanke in poslanci!
               Predlagane spremembe Zakona o usklajevanju transferov posameznikom in gospodinjstvom
               v Republiki Sloveniji Vlada Republike Slovenije ne podpira. Zakon o usklajevanju
               transferov, ki se je pričel uporabljati v začetku leta 2007, je uvedel enoten koncept
               tako po načinu kot tudi po času usklajevanja za različne transferje in s tem
               omogočil, da je sistem postal bolj pregleden, enostaven in enoten. Podlaga za
               usklajevanje je dosežena letna rast življenjskih stroškov, kar je tudi praksa v
               večini drugih držav Evropske unije. Socialni transferji se tako vsakega januarja
               uskladijo za doseženo rast življenjskih stroškov v obdobju januar-december preteklega
               leta, v primerjavi z enakim obdobjem predpreteklega leta. Vlada ocenjuje, da način
               usklajevanja, kot je sedaj v veljavi, ni neposreden povod za poslabševanje položaja
               materialno najšibkejših. Materialno najšibkejši so prejemniki denarnih socialnih
               pomoči. Za to vrsto socialnega transfera pa je usklajevanje ostalo enako, kot je bilo
               pred sprejemom Zakona o usklajevanju transferov. Vseskozi je namreč v veljavi
               usklajevanje z letno rastjo življenjskih stroškov. Mehanizem usklajevanja je ostal
               nespremenjen tudi pri vrsti drugih socialnih transferov, na primer pri otroških
               dodatkih, ki so eden izmed najobsežnejših transferov.</p>
               <p>Vlada Republike Slovenije meni, da bi bilo usklajevanje transferov z nominalno rastjo
               bruto plač zaposlenih nesprejemljivo tudi iz razloga, ker večina njih nima podlage v
               plačanih prispevkih za socialno varnost, zato ni možno in ni smiselno vezati njihove
               dinamike z rastjo povprečnih bruto plač. Posebej pa velja opozoriti, da bi bila
               Slovenija s predlagano rešitvijo posebnost v evropskem prostoru, saj večina držav
               Evropske unije kot valorizacijski mehanizem za številne vrste socialnih pravic
               upošteva rast cen in ne rast plač.</p>
               <p>Zaradi vsega navedenega ocenjujemo, da predlagane spremembe zakona o usklajevanju
               transferov posameznikom in gospodinjstvom ne predstavljajo ustrezne rešitve, zato
               Vlada predloga ne podpira.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-21.sp281">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Besedo ima gospod Srečko Prijatelj v imenu Poslanske skupine SNS.</p>
               <p>Prosim.</p>
            </sp>
            <sp xml:id="SDZ4-Redna-39-2008-05-21.sp282">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Spoštovane kolegice in kolegi, maloštevilčni,
               ki vztrajate v današnji razpravi. Čudi me, da v bistvu ni več kolegov v dvorani.</p>
               <p>Spoštovani! Vlada redno govori, da zagovarja sistemske rešitve in da želi imeti pri
               predlogih zakonov tudi v proceduri sprejema zadeve, ki sistemsko urejajo področja. In
               danes smo pri tem, da smo sprejeli ravno eno dopolnilo zakona, pred tem, ki ni bilo
               dobro, vendar smo ga sprejeli zaradi tega, ker je bilo to takrat boljše kot nič. In
               vladna stranka danes podaja predlog, ki sistemsko rešuje to vrzel, ki sistemsko
               zapolnjuje to luknjo, če rečemo v tem zakonu, ki smo ga že dopolnjevali, in dejansko
               tudi odpravlja tudi te krivice, ki smo jih takrat, upam, da ne namenoma, spregledali.
               In nujno je, da se vpelje nov način usklajevanja, ki temelji na 150. členu Zakona o
               pokojninskem in invalidskem zavarovanju, kar pomeni, da bi se vsi transferji
               posameznikom usklajevali z rastjo povprečne bruto plače na zaposlenega, in to dvakrat
               letno, kot to v bistvu velja tudi za tiste, ki si kar brez vlade izplačajo - enkrat
               letno sicer, zelo velike zneske. Mislim predvsem na menedžerje. Veste, tam ni
               problema. Zaslužni ali nezaslužni. Ti si kar lepo izplačujejo, in to kar zneske v
               milijonih, ne vprašajo ne Vlade, ne parlamenta, ampak za to poskrbijo. Mi imamo v
               Sloveniji 200 tisoč državljank in državljanov, ki živijo na robu revščine. To je
               uradni podatek, že večkrat povedan v Državnem zboru. 26 tisoč upokojencev je
               upravičenih za prejemke iz naslova vojnih invalidov in kar 60 tisoč je upravičencev,
               ki prejemajo dodatek za pomoč in postrežbo, 4 tisoč pa je upravičencev, ki prejemajo
               dodatek za večje število otrok. In upokojenci naj bi bili zadovoljni s tem, kar smo
               jim dali, pravite. Tako Vlada pravi, seveda. Jaz se s tem ne morem strinjati. Če se
               plače v gospodarstvu povečujejo, potem se morajo preprosto tudi ti socialni
               transferji oziroma če govorimo o teh dodatkih, ki jih obravnava 150. člen tega
               omenjenega zakona, tudi to mora biti v postopku usklajevanja, in to redno. Če
               govorimo o tem, da imamo v proračunu presežek, potem verjetno to ne bo težko. Res je,
               da je v proceduri tudi obvezna razlaga zakona, ki jo je tudi podala vladna stranka,
               in govori o tem, da se mora določba prvega odstavka 150. člena Zakona o pokojninskem
               in invalidskem zavarovanju razumeti tako, da se pokojnine usklajujejo glede na rast
               zneska povprečne mesečne plače. Ali boste tudi to zavrnili? To vam ni ustrezno.
               Verjetno boste tudi uradno razlago potem zavrnili. Jaz se sprašujem, spoštovane
               kolegice in kolegi, zakaj smo vedno togi takrat, kadar gre za najšibkejše. Danes
               govorimo, vendar o najšibkejših. Tega glasu pogostokrat ne slišimo v Državnem zboru.
               In ravno ti ljudje so najbolj potrebni te pomoči države. In država, Vlada, tudi mi
               smo obljubili, da bomo delovali v dobrobit njim, predvsem tistim, ki potrebujejo
               pomoč. Če se ta dobronamerni predlog zavrne, potem jaz ne vem zakaj sploh smo tukaj.
               Bili smo ravnodušni do vseh dobrih predlogov skorajda v tem Državnem zboru, ki jih je
               opozicija, pa bili ste ravnodušni, predlagala, in sedaj imate končno en redlog, ki ga
               je predlagala vaša vladna stranka. Torej, predlagatelj je pravi in upam, da boste ta
               predlo podprli.</p>
               <p>Če pogledamo finančne posledice, ki jih ima ta predlog, spremembe tudi niso tako
               velike, da jih država, ki se hvali, da je zmanjšala javnofinančni primanjkljaj, ki se
               hvali o tem, da je realna rast države bistveno večja in da ima proračunski presežek,
               seveda, potem dajmo se vprašati ali tega ne zmoremo. Če res tega ne zmoremo, potem
               dajmo vsaj navesti prave razloge, zakaj ne, kaj se bo porušilo v javnih financah, če
               to sprejmemo. Kakšna bo katastrofa, če tega ne potrdimo? Mislim, da mnogi danes
               čakajo na to, ali jim bomo sistemsko pomagali vsaj urediti znosnost življenja, in
               pričakujejo, da bomo ta predlog podprli. Verjamem, da Vlada v bistvu ne želi zahajati
               v konflikte s svojimi volivci, in letos je volilno leto in upam, da to ni predvolilna
               dobronamerna poteza, ker poznam predlagatelja. To so že enkrat, dvakrat, trikrat
               poskušali, pa ste jih zavrnili, že prej, v prejšnjem mandatu in verjamemo v
               dobronamernost tega predloga. Zato govorim, da to ni populistično. Tudi ta razlog
               lahko izključimo. Torej, ostane nam samo zdrava pamet in razmislek, in če se boste s
               tem ukvarjali, ne poslušali tega, kar so vam govorili in naročili, boste pač ta
               predlog tudi podprli.</p>
               <p>V Slovenski nacionalni stranki zavoljo tega, kar kažejo tudi statistični podatki, in
               zaradi tega, kar poslušamo tudi neprestano od vas, da želite sistemske ureditve, in
               pa predvsem zaradi tega, ker vemo, da je to nuja in da mnogi želijo, da se ta stvar
               vsaj približno uredi tako, kot je po zakonu treba urejati to zadevo. Kajti, jaz
               verjamem, da ti ljudje niso čisto nič krivi, če gredo življenjski stroški gor, če se
               inflacija povečuje, in prav je, da država prizna tudi, če je že stanje v gospodarstvu
               dobro, če gredo temu razmerno tudi plače gor, tudi njihove transferje in na tak način
               zagotovi znosnost in možnost preživetja.</p>
               <p>Zato v Slovenski nacionalni stranki podpiramo ta predlog in bomo v nasprotju z Vlado
               ta predlog podprli. Upam, da bo zadosti takšnih glasov in da bo to tudi danes
               postorjeno. Hvala lepa.</p>
            </sp>
            <sp xml:id="SDZ4-Redna-39-2008-05-21.sp283">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Barbara Žgajner Tavš v imenu Poslanske skupine Lipa.
            </p>
            </sp>
            <sp xml:id="SDZ4-Redna-39-2008-05-21.sp284">

               <speaker>BARBARA ŽGAJNER TAVŠ:</speaker>

               <p>Hvala lepa, še enkrat danes za besedo. Tudi v Poslanski skupini Lipa bomo podprli
               predlagan predlog zakona.</p>
               <p>V osnovnem cilju je zapisano, da s tem zakonom želi predlagatelj razveljaviti določbe
               zakona, ki je za vse transferje uveljavil enoten način usklajevanja, in istočasno
               uvesti nov način usklajevanja, ki bo temeljil na 150., 150.a in 150.b členu Zakona o
               pokojninskem in invalidskem zavarovanju. To pomeni, da bi se vsi transferji
               posameznikom in gospodinjstvom usklajevali namesto z doseženo rastjo življenjskih
               stroškov z rastjo povprečne bruto plače na zaposlenega, in to dvakrat na leto, v
               mesecu februarju in mesecu novembru, obakrat s poračuni za nazaj od začetka leta.</p>
               <p>Dejstvo je, da so transferji oblika denarnih prispevkov, v veliki meri pa gre tukaj
               za socialne transfere, torej za obliko pomoči države ali pa lokalne skupnosti ljudem,
               ki so socialno šibkejši. Teh transferjev, ki se po vladnem zakonu, ki je bil sprejet
               na predlog, takrat še ministra Drobniča, v letu 2006 in ki ga je izglasovala kljub
               nasprotovanju opozicije, zelo resnim opozorilom tudi Ekonomsko-socialnega sveta,
               sindikatov in pa tudi dela vladne koalicije, pa da ne bom krivična, DeSUS je bil
               edini, ki si je takrat upal nasprotovati temu krivičnemu vladnemu predlogu. Po tem
               zakonu se torej usklajuje okoli 44, mislim, da točno 44 različnih transferjev iz
               proračuna, iz lokalnih skupnosti, iz pokojninske in invalidske blagajne oziroma
               zavarovanja in tudi iz zakona oziroma na podlagi zavoda za zdravstveno zavarovanje
               Slovenije. Vlada je, kot že rečeno leto 2006 uspela izglasovati zakon o usklajevanju
               transferov, celo po nujnem postopku je bil takrat vložen zakon in tudi
               izglasovan.</p>
               <p>Ta zakon je, rekla sem, krivičen, pa to verjamem, da boste danes nič kolikokrat
               slišali. Zakon je bil naravnan strogo restriktivno, pa ni edini pod to vlado, ki je
               šel v krčenje pravic, socialnih pravic. Prizadel je veliko število upravičencev,
               prejemnikov denarne socialne pomoči, okoli 60.000 jih je bilo takrat, ko se je
               sprejemal ta zakon. Tistih, ki so bili upravičeni do dodatka za pomoč in postrežbo,
               26.000 jih je bilo, in še bi lahko naštevala. In ne nazadnje, ta zakon je prizadel
               veliko število upokojencev, tistih, ki prejemajo najnižje pokojnine, zaradi česar so
               upravičeni do varstvenega dodatka, torej tako imenovanega socialnega korektiva.</p>
               <p>Med cilje takrat vlade oziroma minister Drobnič je zapisal: "Treba je zagotoviti
               dolgoročno vzdržnost javnih financ." Janez Janša je oktobra istega leta, se pravi
               2006, dejal: "Ta Vlada varčuje tam, kjer se da!" In sprejet je bil zakon o
               usklajevanju transferov gospodinjstvom in posameznikom, ki še danes pomeni
               nepravičnost socialnih transferjev družinam.</p>
               <p>Transparentnost in enotna evidenca, na katero se sklicuje tudi danes Ministrstvo za
               delo, družino in socialne zadeve, je, roko na srce, "lari-fari" spoštovane kolegice
               in kolegi. Ministrstvo za delo, družino in socialne zadeve še danes, dve leti po
               sprejemu tega zakona, nima centralne evidence vseh transferjev. Trikrat sem na
               pristojno ministrstvo naslovila vprašanje - niti enkrat nisem dobila odgovora
               oziroma, se opravičujem, odgovor je bil - da Vlada nima centralne evidence, ima pa v
               državnem proračunu privarčevana finančna sredstva na račun sociale oziroma
               izplačevanja oziroma usklajevanja posameznih transferov. Edini in osnovni razlog je
               bil v proračunu privarčevati zajeten kup denarja, in to je bilo tudi takrat zapisano
               med cilji vladnega zakona. Med posledicami Vlada zapiše, pa bom citirala: "Zakon
               pomeni prihranke v javnofinančnih sredstvih za socialne transferje. V letu 2007" - pa
               se opravičujem, ker bom govorila še v tolarjih, zakon je bil sprejet še takrat, ko
               smo imeli slovenske tolarje - "Vlada naj bi privarčevala eno milijardo 822 milijonov
               622 tisoč slovenskih tolarjev, v letu 2008 se ti prihranki podvojijo, v letu 2009 pa
               naj bi ti prihranki znašali že za več kot 6 milijard slovenskih tolarjev." To je bila
               edina posledica in edini namen vladnega zakona, ki še danes v naši družbi povzroča
               krivice.</p>
               <p>Na stopnjo tveganja revščine vplivajo tudi socialni transferi. Brez teh bi bila
               relativna revščina v naši državi več kot 24%, ampak relativna revščina ne pove
               absolutne revščine, ne vključuje številk, ki pomenijo nujne življenjske potrebščine
               oziroma stroške, vključujejo zgolj in samo prihodke. Socialni transferji so nedvomno
               pomembna pomoč ali korektiv države. Jaz se sprašujem, ali je Vlada, ki ravno na tem
               področju varčuje, odgovorna Vlada, ki si zasluži, da s svojo politiko usmerja družbo
               in razmere v njej. Vlada, ki varčuje na račun sociale, je slaba vlada. Imeli smo, in
               predsednik Vlade Janez Janša se zelo rad pohvali s tem podatkom, najvišjo gospodarsko
               rast v Evropski uniji, govorim za preteklo leto, leto 2007, a predsednik Vlade
               istočasno pozabil, da smo imeli tudi najvišjo inflacijo in podražitve. Če so
               gospodarsko rast občutili lastniki kapitala ali pa tudi Vlada s prilivom v proračun,
               so inflacijo občutili ljudje, ki prejemajo najnižje dohodke, pokojnine ali pa
               različne oblike transferjev, socialne pomoči. In tudi ti ljudje so bili dodatno
               oškodovani. 12 mesecev, celo preteklo leto 2007, se njihov finančni položaj zaradi
               krivičnega vladnega zakona ni spremenil niti za en cent, spoštovane kolegice in
               kolegi, inflacija pa je bila na letni ravni več kot 6%, hrana se je podražila v
               povprečju, nekatere ocene celo pravijo od 30% do 40%. Če se Vlada danes baha s tem,
               da je januarja 2008 sprejela Zakon o varstvenem dodatku, jo je lahko pošteno sram, da
               se baha z nujnim ukrepom, ki ne pomeni nič drugega kot poskus popravka lastne napake.
               Treba je povedati, da zaradi vladnega zakona še danes nimajo vsi upravičenci do
               varstvenega dodatka nakazanega varstvenega dodatka, ker so morali kljub popravku
               Vlade v januarju 2008 ponovno vlagati vloge za uveljavljanje pravice do varstvenega
               dodatka, čeprav naj bi imela Vlada oziroma ministrstvo centralni register z vsemi
               podatki. Še danes, maja 2008, nimajo vsi izplačanega varstvenega dodatka! Okrog
               40.000 ljudi je bilo prizadetih in je celo izgubilo pravico do varstvenega dodatka.
               Vlada se baha z otroškim dodatkom za 8%, dvig otroškega dodatka z drugimi besedami
               pomeni v realnosti za povprečno tričlansko družino, se pravi ata, mama in en otrok,
               približno 1 evro več otroškega dodatka. Ker Vlada istočasno pozabi povedati, da ima
               novo metodologijo preračunavanja upravičenosti do otroškega dodatka, v kateri se
               upoštevajo, recimo, tudi obresti, varčevalne obresti otroka, ki je ali pa bi lahko
               bil upravičen do otroškega dodatka, pa čeprav le-te znašajo zgolj 18 evrov,
               spoštovane kolegice in kolegi.</p>
               <p>Mi se danes potegujemo, ali bomo podprli zakon, ki pomeni pomoč ljudem, ki so v
               socialni stiski, ali bomo nadaljevali z vladno ignoranco. Damo lahko na tehtnico. Ko
               se ljudje obračajo na predsednika Vlade in v odgovoru ponuja, bom rekla, cenene fraze
               o ključnih ciljih iz strategije razvoja Slovenije - ta ključni cilj je zapisan v tem
               vladnem dokumentu: zgolj in samo gospodarska rast. Gospodarska rast, roko na srce, ne
               prinese boljšega življenja sama po sebi. Pomembna je skrb politike, dohodek iz
               gospodarske rasti je treba enakomerno prerazporediti in razdeliti med ljudi, ne zgolj
               in samo v en ozek segment, politično, če hočete, kompatibilnih ljudi ali tistih, ki
               imajo največja finančna sredstva oziroma dohodke v naši državi. Iz te iste vladne
               strategije izhaja, bom rekla, nova socialna politika, ki temelji na varčevanju. Jaz
               upam, da vsaj koalicijski poslanci poznate ta dokument, drugače vam svetujem, da si
               preberete, recimo, samo tretji ključni ukrep Vlade v smeri zniževanja ravni odhodkov
               iz proračuna. V letu 2006, je zapisano v tem dokumentu, sta bili uvedeni dve
               sistemski spremembi na področju socialnih transferjev, ki znižujeta delež odhodkov za
               ta namen. In Vlada je na račun socialnih transferjev privarčevala oziroma zmanjšala -
               povprečna realna rast socialnih transferjev je med letoma 2005 in 2007 znašala 2,4%,
               kar je nižje, kot je bilo v obdobju od 2001 do 2004. V obdobju 2008-2010 si je Vlada
               zastavila, da bo ta odstotek še naprej zniževala. Ampak poglejte, ko obrnem list
               papirja, spoštovane kolegice in kolegi, na drugo stran, v tej isti vladni strategiji
               piše, da se izdatki za obrambo postopno povečujejo, delež BDP se zvišuje z 1,4%, do
               leta 2010 naj bi narasel na 1,5 oziroma z 1,1 postopno v letu 2007 na 1,4, do leta
               2010 pa celo na 1,5. Sociala, šolstvo, zdravstvo. Delež BDP-ja se pod to vlado
               zmanjšuje. Poglejte si dokumente, ki so pripravljeni, poglejte si Resolucijo o
               nacionalnem programu zdravstvenega varstva. Delež BDP-ja se zmanjšuje za šolstvo, za
               socialo, za zdravstvo. Povečujemo pa na postavki obramba, spoštovane kolegice in
               kolegi!</p>
               <p>V Sloveniji se revščina povečuje. Jaz sem se včeraj udeležila posveta v Državnem
               svetu, ki ga je pripravila varuhinja človekovih pravic, ki pravi, da revščina
               istočasno pomeni kršitev človekovih pravic, ker je kršena pravica posameznika, ki se
               znajde v revščini, do dostojanstva. Na tem posvetu so bili prisotni tudi predstavniki
               kabineta oziroma predsednika Republike Slovenije, tudi številni strokovnjaki z
               različnih fakultet, tudi predstavniki ministrstva. Žal nisem videla niti enega
               predstavnika vladne koalicije, tistih poslancev, ki bodo brez slabe vesti zavrnili
               predlog zakona, ki ga je - pa verjamem, da z iskrenimi željami, da se stanje na tem
               področju v naši državi uredi - vložil prvopodpisani kolega Žnidaršič. Žal še danes ne
               razpolagamo z ažurnimi podatki, koliko je revščine v naši državi. Ministrstvo še
               vedno operira s podatki iz leta 2005, ki govorijo, da je bila takrat relativna
               stopnja revščine 12%, ampak takrat je bil tisti cenzus, ki je določal prag revščine,
               pri 466 evrih. Odgovorite sami sebi na vprašanje, koliko je danes revnih ljudi - ob
               inflaciji, ob nenehnih podražitvah in ob dejstvu, da danes minimalna plača v naši
               državi znaša 399 evrov in da je več tisoč ljudi danes odvisnih od minimalne plače. In
               da več 100 tisoč upokojencev danes ne prejema pokojnine, ki bi dosegla prej omenjeni
               prag. 466 v letu 2005.</p>
               <p>Dejstvo je, da je revščina posledica strukturnih sprememb družbe, torej posledica
               ukrepov politike. Pod to vlado in njeno strategijo razvoja Slovenije so se poglobile
               razlike med bogatimi in revnimi, tudi zaradi nove davčne politike ministra Bajuka.
               Bogatim so se obdavčitve zmanjšale, revni pa bodo zaradi zelo zvitega sistema
               državnega preračunavanja le še bolj revni, le še bolj materialno in socialno
               deprivilegirani. Država pod Vlado ni več dobra mama, to si upam trditi, ampak postaja
               slaba mačeha. Socialna varnost se spreminja v socialno nevarnost. 200 evrov finančne
               pomoči, denarne socialne pomoči na mesec pomeni, spoštovane kolegice in kolegi, zgolj
               7 evrov na dan. Povejte mi, kaj lahko danes državljan, ki prejema 7 evrov na dan
               državne pomoči, kaj lahko stori s 7 evri? Zgolj in samo dva sendviča, čez cesto pri
               Državnem zboru. Takšna je realnost.</p>
               <p>Janša, bom rekla, Bajukova privatizacija, denacionalizacija za politično kompatibilne
               posameznike in subjekte na drugi strani pomenita revščino za več 100.000 ljudi v naši
               državi. Konkretnih ukrepov Vlade, roko na srce, v tem mandatu nismo videli - za
               zmanjševanje revščine, za zmanjševanje socialnih stisk ljudi. Edino, kar dela Vlada,
               je gašenje požara in morebitno nabiranje političnih točk tik pred zdajci, ampak to je
               slaba popotnica. To je slaba popotnica ob pomanjkanju resne strategije ali pa ob
               vladni politiki, bom rekla, ki jo skrbi zgolj in samo kapital, gospodarska rast, ne
               zaveda pa se in noče se zavedati socialnih posledic tega početja. Tega zakona Vlada,
               smo slišali, ne podpira. Finančne posledice ob sprejemu zakona bi znašale največ, kot
               so izračunali v Poslanski skupini DeSUS, 50 milijonov evrov. Ne gre zanemariti
               dejstva, spoštovane kolegice in kolegi, da ima Vlada istočasno pripravljen zakon za
               izplačilo odškodnine iz druge svetovne vojne, ki bi pomenil 600 milijonov evrov
               proračunskega denarja. Ko pa govorimo o 50 milijonih za reševanje socialnih stisk
               ljudi, pa je to prevelik znesek, ki bi porušil neko sistematično funkcioniranje te
               vlade.</p>
               <p>Vlada je v preteklosti v tem mandatu naredila kar nekaj grehov. Jaz upam in želim v
               korist socialne države, kolikor jo je še ostalo, da danes Vlada ne bo z velikimi
               črkami zapisala še enega greha. V Poslanski skupini Lipa bomo predlog zakona nedvomno
               podprli.</p>
            </sp>
            <sp xml:id="SDZ4-Redna-39-2008-05-21.sp285">

               <speaker>PODPREDSEDNIK SAŠO PEČE:</speaker>

               <p>Hvala lepa. Mag. Majda Potrata bo predstavila stališče Poslanske skupine SD.
               Izvolite.</p>
            </sp>
            <sp xml:id="SDZ4-Redna-39-2008-05-21.sp286">

               <speaker>MAG. MAJDA POTRATA:</speaker>

               <p>Hvala za besedo. Spoštovana gospa državna sekretarka, kolegice in kolegi! O zakonskem
               predlogu Poslanske skupine DeSUS je mogoče razpravljati samo v kontekstu sprejetega
               Zakona o usklajevanju transferov posameznikom in gospodinjstvom v Republiki
               Sloveniji, ki smo ga sprejeli leta 2006. Iz tega zornega kota je potrebna ta novela,
               ki ji Socialni demokrati izrekamo podporo, saj pravzaprav uresničuje tisto, kar smo
               Socialni demokrati s svojim amandmajem, vloženim na zakon, skušali doseči v drugi
               obravnavi zakona na Državnem zboru, le da smo zapisali tako tisto besedilo, ki se naj
               spreminja: "se usklajuje na način in v rokih, kot je to določeno za usklajevanje
               pokojnin po Zakonu o pokojninskem in invalidskem zavarovanju." Kolegi iz DeSUS-a pa
               so vzeli dikcijo, da so za usklajevanje navedli, da "se valorizirajo skladno z
               določbami 150., 150.a in 150.b člena Zakona o pokojninskem in invalidskem
               zavarovanju." Takrat je predlog amandmaja dobil 26 glasov podpore in 44 glasov je ta
               predlog amandmaja zavrnilo.</p>
               <p>V Poslanski skupini Socialnih demokratov smo nastop, tedaj ministra Drobniča, ki je
               menil, da je cilj zakona ne v zmanjševanju socialnih transferjev, pač pa v
               zagotavljanju enotnega načina usklajevanja vseh vrst pomoči in prejemkov z rastjo
               življenjskih stroškov, kar pomeni, da bi se ohranil neokrnjen življenjski standard,
               zavrnili, ker nismo verjeli, da je osnovni cilj zakona uzakoniti rešitve, ki bodo
               omogočile usklajevanje transferjev, ki se izplačujejo iz državnega in občinskih
               proračunov ter obeh blagajn na bolj enoten, transparenten, enostaven in logičen način
               in da s tem posamezniki ne bodo prizadeti ali oškodovani. Hkrati je bilo pa govora,
               koliko bo država s tem načinom usklajevanja prihranila - nelogična trditev, bi rekli.
               In takrat je v imenu poslanske skupine naš vodja povedal tri razloge, zaradi katerih
               smo zakonu nasprotovali. Prvič zato, ker zakon ni bil usklajen s socialnimi
               partnerji; drugič zato, ker vsebina ni bila skladna z naslovom zakona; in tretjič
               zato, ker zakon ni imel obrazložitve, ki bi omogočila njegovo stvarno presojo.
               Pomislekov torej za to, da zakona nismo podprli, je bilo več kot dovolj, zato se nam
               zdi zdaj pač ohranjena možnost, da popravimo tisto, kar je bilo storjeno napak ob
               koncu leta 2006 in kar je ta vlada ne nazadnje z nekaterimi posegi v usklajevanje
               socialnih transferjev že priznala, ko smo tako posamič urejali kakšnega od 38-ih
               socialnih transferov, zapisanih v tem zakonu. Posebej poudarjam, da smo takrat
               opozarjali na to, da to niso vse pravi socialni transferji, zaradi tega, ker nekateri
               so tudi taki, da zadevajo pridobljene pravice iz dela. Torej, da je šlo za neko
               mešanico različnih socialnih transferov, ki pa so bili docela napak, neustrezno
               usklajevani tudi zato, ker merilo za ali termin za iskanje usklajenega merila ni bil
               januar-januar ali december-december, ampak je še zaradi tega, ker je šel z decembra
               na januar, pomenil prikrajšanje za tiste, ki so lahko uveljavljali pravice iz tega
               zakona.</p>
               <p>Menimo torej, da je to priložnost, da popravimo škodo. Če pa Vlada v resnici meni, da
               način usklajevanja s pokojninami ni ustrezen, zakaj ne bi potem koalicija vložila
               amandmaja in predlagala usklajevanja z rastjo življenjskih potrebščin - samo dvakrat
               na leto, pa še vedno lahko. To je torej naš predlog, mi predlog zakona podpiramo in
               pričakujemo, da bodo to storili tudi vsi, ki imajo vsaj še malo socialnega čuta.
               Hvala.</p>
            </sp>
            <sp xml:id="SDZ4-Redna-39-2008-05-21.sp287">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče poslanske skupine Liberalne demokracije Slovenije bo
               predstavil Aleš Gulič.</p>
            </sp>
            <sp xml:id="SDZ4-Redna-39-2008-05-21.sp288">

               <speaker>ALEŠ GULIČ:</speaker>

               <p>Spoštovani predsedujoči! Cenjene kolegice in kolegi! V Liberalni demokraciji
               Slovenije menimo, da je zakon primeren za nadaljnjo obravnavo in ga podpiramo. Razlog
               za to je seveda ta, da je sprejeti zakon zamrznil vrsto pravic, družinske prejemke,
               socialne podpore, pa nadomestila za brezposelnost, sejnine, štipendije vseh vrst, pa
               odškodnine tistim, ki so bili okuženi z aidsom; skratka, pravice, ki se izplačujejo
               iz državnega in občinskih proračunov ter iz sredstev dveh zavodov, Zavoda za
               pokojninsko in invalidsko zavarovanje. Teh je kar sedem: letni dodatek, dodatek za
               pomoč in postrežbo, invalidnine in nekatera nadomestila, potem dodatek k pokojninam
               upokojencev, ki jih ljudje dobivajo iz drugih držav nekdanjih republik SFRJ, pa
               preživnine in varstvene dodatke. Zamrznjene so tudi osnove za pravice po petih
               različnih zakonih, se pravi, pravice po zakonu o zdravstvenem varstvu in zavarovanju,
               nadomestila plač zaradi bolezni, poklicnih bolezni, poškodb pri delu; in vse te
               naštete pravice so ostale vse leto 2007 nominalno enake kot leto poprej, in to v
               času, ko smo imeli sicer visoko gospodarsko rast in proračunski presežek, ampak
               seveda zraven tudi hudo inflacijo, inflacijo, ki je na nek način prizadela ravno
               srednji sloj in vrsto ali pa kar cele skupine ljudi premaknila čez prag revščine.</p>
               <p>Skupina poslancev je potem že oktobra 2007 v zakonodajno proceduro vložila predlog
               zakona o prenehanju zakona o usklajevanju transferjev, ampak to seveda ni bilo
               sprejeto.</p>
               <p>Ne morem reči, da ni bilo poskusov kakšnih rešitev. Vlada je namreč v mesecu januarju
               skušala zaradi vseh teh anomalij in napak deloma popraviti nastalo škodo z dvema
               zakonoma, zakonom o varstvenem dodatku in zakonom o starševskem dodatku in družinskih
               prejemkih vendar pa to sistemsko ni prispevalo niti k zaustavitvi zniževanja
               standarda ljudi z najnižjimi prejemki, niti k nadaljnjem razslojevanju slovenskega
               prebivalstva. Vladni zakoni so tako rešili vprašanje usklajevanja samo pri nekaterih
               transferjih, kljub temu pa se še več kot 40 transferjev še naprej usklajuje samo
               enkrat letno z indeksom rasti življenjskih potrebščin.</p>
               <p>V Liberalni demokraciji ravno zaradi vsega tega, kar sem naštel, predlog zakona
               podpiramo in upamo, da se bodo vsaj za silo vendarle ublažile te zadeve. Rešitev ne
               vidimo kot trajno. Boja proti revščini, se ne bojuje s socialnimi transferji, ampak z
               drugimi zadevami. Tudi različni drugi poizkusi solidarnosti v bistvu samo za trenutek
               ublažijo te bolečine, v resnici pa problema ne rešijo. Seveda pa vzamemo, recimo,
               dvoje podatkov iz današnjih časopisov, ki tudi govorijo o tem. Lani je država na
               račun letnega dodatka "prihranila", v narekovajih, 6 milijonov evrov, en upokojenec
               pa je zaradi 12 evrov več pokojnine na mesec bil ob 139 evrov letnega dodatka. Se
               pravi, kar naprej se nekaj preliva, ena rešitev povzroči potem druge anomalije in
               poprava ene krivice povzroči nove krivice. Tako se je treba o tem vprašati, kako
               drugače v resnici omiliti posledice revščine. Najlažje seveda tako, da revščine ni.
               In v to smer naj bi šla ta država. Hvala lepa.</p>
            </sp>
            <sp xml:id="SDZ4-Redna-39-2008-05-21.sp289">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče poslanske skupine Nove Slovenije bo predstavil Jožef
               Horvat. Izvolite.</p>
            </sp>
            <sp xml:id="SDZ4-Redna-39-2008-05-21.sp290">

               <speaker>JOŽEF HORVAT:</speaker>

               <p>Hvala lepa, gospod podpredsednik. Spoštovana državna sekretarka, spoštovane kolegice
               poslanke, kolegi poslanci! V Poslanski skupini Nove Slovenije imamo ob tokratnem
               predlogu novele, kot jo predlaga Poslanska skupina DeSUS, podobno stališče kot ob
               prejšnjih njihovih predlogih. Če me pa spomin ne vara, pa geneza tega zakona sega
               pravzaprav v predvolilno obdobje leta 2004. Izhodišče socialne politike je zagotovo
               pravičnost. To pa pomeni, da se enake ljudi, ki so v enakih položajih, obravnava
               enako. In to je bilo temeljno izhodišče ob sprejetju zakona o usklajevanju socialnih
               transferjev, ki se ga danes poskuša suspendirati z novelo zakona oziroma s predlogom,
               kot ga je predstavil predlagatelj. Socialni transferji, ki jih je okoli 40, so se do
               uveljavitve zakona usklajevali različno, pri čemer so bili državljani postavljeni v
               zelo različne položaje. Takrat se nam je zastavljalo tudi vprašanje, kako je z
               enakostjo državljanov pred zakonom? Zakaj bi se prihodke, ki so socialni korektiv,
               usklajevalo različno? Samo na področju invalidnin prihaja do velikih razlik, kar
               gotovo ni pravično. Kako na visoke prihodke iz teh transferjev gledajo državljani, ki
               so zaposleni in dobivajo po 400 evrov mesečne plače, najbrž ni potrebno posebej
               razlagati.</p>
               <p>Poslanske skupine opozicije so bile ob sprejemanju novega zakona kritične predvsem do
               tega, da se zmanjšuje nivo socialne varnosti in da se bodo socialni transferi
               zmanjševali. Vendar, če pogledamo samo letošnje leto, so se transferi na področju
               družinskih prejemkov, točneje otroški dodatki, znatno povišali. S sprejemom tako
               imenovanega DeSUS-ovega zakona bi se ravno starševski prejemki drastično znižali,
               vezavo usklajevanja transferov, na rast pokojnin, ki se usklajujejo z rastjo plač, bi
               prejemnike socialnih transferov gotovo postavilo v slabši položaj. Ne smemo pozabiti
               niti na visoke finančne posledice. Predlog usklajevanja transferjev s plačami bi
               najbrž za sabo potegnil tudi povečanje prispevnih stopenj, kar bi socialno breme
               preneslo na aktivno prebivalstvo. Težave, ki so nastale pri prebivalstvu z najnižjimi
               prihodki, smo na začetku letošnjega leta uredili s spremembo Zakona o varstvenem
               dodatku, z Zakonom o družinskih prejemkih, kar zadeva področje otroškega dodatka, in
               z Zakonom o dohodnini. S tem smo omilili, vsaj delno, tiste negativne učinke, ki jih
               je prinesla inflacija. Če inflacije ne bi bilo, potem predvidoma tudi ti zakoni ne bi
               bili potrebni. Vlada se je na ta problem odzvala hitro in učinkovito. Glede na to se
               je z zadnjimi zakoni zagotovilo izboljšanje socialnega položaja tistih z najnižjimi
               prejemki, da so prišli v ugodnejši položaj, kot bi sicer imeli po starem zakonu,
               torej pred veljavnostjo zakona, o katerem danes razpravljamo. In glede na to, da bi s
               tem zakonom, ki ga danes obravnavamo, bistveno poslabšali položaj družin zaradi
               znižanja porodniških nadomestil in starševskih nadomestil, bo Poslanska skupina Nove
               Slovenije nasprotovala sprejemu tega zakona.</p>
               <p>Naj pa napovem, da poslanci Poslanske skupine Nove Slovenije podpiramo prizadevanja
               Vlade Republike Slovenije, ko iščejo rešitve, kako bi z enkratnimi finančnimi pomočmi
               omilili probleme in težave upokojencev, tistih seveda, ki imajo najnižje pokojnine.
               Do upokojencev smo bili posebej občutljivi, o tem smo govorili tudi v predvolilnem
               obdobju leta 2004, ko smo izračunali, da je prejšnja koalicija upokojence oškodovala
               v 4-ih letih za dve "penziji" in pol. Sami smo tako potem pristopili k spremembi
               zakona, to je bila tudi koalicijska zaveza, in veseli smo, da smo že februarja 2005
               te anomalije odpravili.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-21.sp291">

               <speaker>PODPREDSEDNIK SAŠO PEČE:</speaker>

               <p>Stališče Poslanske skupine Slovenske ljudske stranke bo predstavil Stanislav
               Brenčič.</p>
            </sp>
            <sp xml:id="SDZ4-Redna-39-2008-05-21.sp292">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Vsem lep pozdrav! V Poslanski skupini
               Slovenske ljudske stranke smo že v fazi postopka priprave sedaj veljavnega zakona o
               usklajevanju transferjev posameznikom in gospodinjstev v Republiki Sloveniji
               opozarjali in oporekali poenostavljenemu pristopu, ki ga je ubralo Ministrstvo za
               finance oziroma Vlada Republike Slovenije, ki je nekoliko kasneje predlog tega zakona
               vložilo v proceduro. Kajti, po našem poznavanju namena in vsebine oziroma narave
               posameznega transferja se le tega ne bi smelo tako nepreudarno povsem poenotiti v
               sistemu usklajevanja. Vsak posamezen transfer je nastal na podlagi z zakonom
               razreševanja določenega družbenega vprašanja in stanja v prvi vrsti kot izvajanje
               temeljnega poslanstva države, da s posebnim občutkom skrbi za socialno vzdržnost in
               pravičnost svojih državljanov. Na tej podlagi se je iz vsebinskih namenov in
               konceptualne zasnove posameznega zakona, ki je določen transfer postavil kot pravico
               in z druge strani kot obveznost države, določilo tudi način njegovega usklajevanja,
               ki je bil kompatibilen z naravo in namenom zakona samega.</p>
               <p>Kljub temu da smo v Poslanski skupini Slovenske ljudske stranke s svojimi opozorili
               nekaj malega le uspeli spremeniti, se je že kaj hitro po uveljavitvi zakona pokazalo,
               da smo imeli s svojimi hotenji močno prav, saj je bilo kaj hitro tudi zaradi visoke
               inflacije jasno, da bo nujno treba stanje, ki ga je ta zakon navrgel, spreminjati s
               posebnimi zakonskimi pristopi.</p>
               <p>V Poslanski skupini Slovenske ljudske stranke smo še vedno mnenja, da je bil način
               usklajevanja posameznega transferja glede na specifičnost namena zakona, ki je
               le-tega vzpostavil, do sprejema poenotenega sistema usklajevanja vseh transferjev
               enako bolj pravičen in v prvi vrsti sistemsko stvaren. S predlogom zakona o spremembi
               zakona o usklajevanju transferjev, ki ga obravnavamo danes, se seveda za nekaj
               dodatnih transferjev upravičeno odpravlja skrajnost, ki jo je obstoječi zakon
               vzpostavil s svojim načinom usklajevanja. Vendar pa se povsem s podobnim pristopom
               vzpostavlja druga vrste skrajnosti, le z novim parametrom usklajevanje vseh
               transferjev enako, ne glede na sistemsko podlago v zakonu, ki posamezen transfer
               vzpostavlja, čeravno bi bilo glede na to, da predstavlja sleherni transfer, del
               skupnega prihodka, določenega upravičenca za njegovo življenje in dostikrat le za
               njegovo preživetje, je usklajevanje vseh trahsferjev na podlagi 150., 150.a in 150.b
               člena Zakona o pokojninskem in invalidskem zavarovanju, kot ga predlog prinaša,
               vsekakor bolj socialno vzdržno in pravično, kot je ta sedaj. Jasno pa je, da bi tak
               nov poenoten način usklajevanja zahteval nekaj več sredstev iz državnega
               proračuna.</p>
               <p>V Poslanski skupini Slovenske ljudske stranke smo prepričani, da niti obstoječi in
               tudi ne novopredlagani sistem usklajevanja ni dober. Veliko bolj prav bi bilo, da bi
               se v stanje, ki je veljalo pred sprejetjem sedaj veljavnega zakona, vneslo na podlagi
               dobre proučitve tega stanja morebiti potrebne spremembe. Praksa je pokazala, da
               obstoječi zakon ni dober, da je prinesel za najbolj dohodkovno občutljive skupine
               državljank in državljanov negativni učinek, kar poizkušamo z nekaj interventnimi
               zakoni blažiti, vendar pa to ni pravi pristop. Je pa v dani situaciji nujen. In vse
               nepotrebno je tukaj govoriti za to govornico, kako je ta zakon pravičen in kako je ta
               zakon imel pozitiven vpliv na javne finance. Samo to je res: jaz sem brez upa zmage
               svaril takratnega ministra in, še bolj verodostojno, takratnega državnega sekretarja
               v ministrstvu za delo, ki je dolgoleten dober strokoven delavec bil na področju
               delovnega prava, da bo usklajevanje osnove za odmero dodatnih pravic iz pokojninskega
               in invalidskega zavarovanja na tej osnovi, kot jo je prinesel enoten sistem,
               praktično strah vzbujajoč za najmanjše prejemnike pokojnin. In to se je zgodilo. In
               vse odveč je danes govoriti, kako smo z ukrepi, ki jih je sprejela sedaj naša vlada,
               razbremenili to ljudstvo z vplivom inflacije. Ni res! Mi smo vzeli to, kar jim je
               pripadalo po temeljnem poslanstvu Zakona o pokojninskem in invalidskem zavarovanju,
               in sleherna vlada je bila to dolžna storiti, dolžna to popravljati, ker noben drug v
               državi ni tako poklican kot vlada, da zasleduje postulat države, da ima poseben
               občutek z vzpostavljanje socialne pravičnosti in zdržnosti državljanov.</p>
               <p>Podobno temu bi pa poenotena uporaba novega parametra za usklajevanje vseh
               transferjev, enako kot sedaj, navrgla, če nič drugega, kar nekatera neupravičenja in
               navsezadnje tudi nesistemske rešitve glede na naravo in namen posameznega zakona, ki
               določen transfer vzpostavlja. Tisti, ki je skozi dolga leta poslanskega dela
               spremljal posamezen zakon, ki je nastajal, ki je v posameznih členih dal transfer, se
               bo lahko z menoj strinjal. Ni vseeno in daleč od tega, da so prejemniki transferjev v
               enakem položaju in da morajo biti ti transferji zaradi enakosti enaki. Ni res!
               Prejemniki nekaterih transferjev so povsem v drugem položaju, ki sploh ni socialna
               kategorija. Iz vsega tega je odločitev pred posameznim poslancem težka, sploh tisti,
               ki ima malo lastne kreacije odločanja v korist državljank in državljanov, ki
               navsezadnje so deležni stimulacije države za njihovo kolikor toliko enakopravno,
               enakovredno vključevanje v to družbo. Težka je to odločitev. V Poslanski skupini
               Slovenske ljudske stranke bomo zato odločali o primernosti tega zakona na podlagi
               lastne presoje posameznega poslanca. V vsakem primeru pa, jaz bom zakon podprl, ker
               je manj negativnih učinkov v njem, kot je v obstoječem zakonu, čeprav pa ni dober
               zakon. Hvala.</p>
            </sp>
            <sp xml:id="SDZ4-Redna-39-2008-05-21.sp293">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče poslanske skupine DeSUS bo predstavil poslanec Vili
               Rezman. Izvolite.</p>
            </sp>
            <sp xml:id="SDZ4-Redna-39-2008-05-21.sp294">

               <speaker>VILI REZMAN:</speaker>

               <p>Hvala lepa, gospod podpredsednik. Potem, ko so mi danes na rane že nekaj ur
               posipavali sol, je bilo prav blagodejno poslušati predstavitve stališč poslanskih
               skupin. In moram reči, da sem zelo vesel, ne jaz edini, najbrž vsi v Poslanski
               skupini DeSUS, da imamo tako rekoč iz vseh opozicijskih strank, tako kot v preteklih
               razpravah, podporo pri teh naših ambicijah, da popravimo slabosti. Veseli smo prav
               tako, da se je predstavnik Poslanske skupine Slovenskih demokratov raje odrekel
               diskusiji oziroma predstavitvi stališč, kot da bi se blamiral. Veseli smo tudi
               kritičnega stališča Slovenske ljudske stranke in nikakor ne moremo razumeti
               neumnosti, ki jih je trosil predstavnik NSi-ja za to govornico. Mi, ki smo pripravili
               ta zakon, v Poslanski skupini DeSUS smo ga pripravili v skupini, bomo ta zakon
               zagovarjali do konca, zavedajoč se, da mi nismo "pogruntali" vse resnice in vseh
               najboljših rešitev in ponujamo tako kot pri prejšnjem zakonu, ki je bil zavrnjen, da
               se tisti, ki imate kaj kreativne moči, kaj imagimativne moči, lotite resnega branja
               tega zakona, pripravite predloge za spremembe in če bo pametnih sprememb, takšnih, za
               katere mi sodimo, da jih je vredno podpreti, jih bomo mi tudi podprli. Je pa res, da
               ko se govori o zakonu o usklajevanju transferjev, od leta 2006 naprej v Poslanski
               skupini DeSUS globoko zajamemo sapo, ker je treba imeti nekaj več kisika v sebi, ko
               moraš poslušati vse neumnosti, zadrege, obtoževanja, poskuse, kako bi se prelisičilo
               tiste, ki mislijo naklonjeno v zvezi s tistimi, ki so socialni upravičenci, in moramo
               zajeti sapo tudi takrat, kadar moramo poslušati ultimate. In jih je nekaj, tako da
               boste vedeli, ultimatov, ki so postavljeni na račun socialnih upravičencev.</p>
               <p>Genezo so danes že predstavljali moji poslanski kolegi. Naj samo na kratko povem, da
               smo mi bili v poslanski skupini tisti, ki smo nasprotovali zakonu, ki je bil sprejet
               leta 2006. Naj povem, da je izvajanje tistega zakona pravzaprav pomenilo
               zamrzovalnik, torej, kako zamrzniti ne samo pravice upravičencev, nekateri bi tudi
               upravičence podhladili. Morebiti bi taki podhlajeni malo manj trošili in bi bilo manj
               dovolj. Mi se s temi "podhlajevanji" nikakor ne moremo strinjati in seveda tudi ne s
               stališči Vlade, ki je bilo, kakor kaže, soglasno, in s stališči ministrstva, ki še
               celo danes, pol leta po tistem, ko so naš prvi zakon zavrnili, berejo iste
               argumentacije proti, kot da govorimo o istem zakonu. Kot da niso prebrali in uvideli
               razlik med zakonom, ki smo ga vložili lani, ki so ga podrli in ki so kasneje morali
               nadomeščati s svojimi padalskimi ukrepi, ki niso sistemski, ampak pač paliativni,
               blažijo napake, ki so jih povzročili.</p>
               <p>Protesti so bili številni. Najprej s strani upokojenih, pa tudi vseh drugih seveda in
               mi v poslanski skupini smo pač skušali temu prisluhniti in popraviti ter ponuditi to
               v razmislek tudi ostalim koalicijskim partnerjem, kar smo storili, pa ni bilo niti
               zavrnilnega odgovora. Kot da nas ni - in nas tako ali tako ni, kadar nas ne
               potrebujejo za glasovanje.</p>
               <p>Januarski predlogi so pomenili na drug način napraviti nekaj od tega, kar smo mi
               predlagali, seveda z drugo avtorizacijo. Nekdo drug se je pod to želel podpisati in
               verjemite nam, da se bo to isto zgodilo sedaj, ko bo, če bo tako, žal, naš novi
               predlog zakona zavrnjen in ga bodo skušali nadomestiti z nečim drugim, kar bom v
               kratkem kasneje razložil. In seveda bo avtorizacija spet druga; drugi se bodo
               podpisovali pod to zaradi tega, ker bodo pač od tega želeli imeti neke zasluge, in
               zato, ker to pomeni neko nagrado, ki se bo zgodila meseca avgusta po eni izmed
               variant, ki jo sedaj Vlada predlaga - namreč, nagrado upokojencu, če bo volil sedanjo
               vlado. V DeSUS-u bomo, ko bo pravi čas, razložili za kakšen enkraten volilni dodatek
               bo avgusta šlo.</p>
               <p>Mi smo prepričani, da je ne samo vreden premislek na ta naš predlog zakona.
               Prepričani smo, da imajo tudi vsi tisti, ki so nas doslej podpirali, prav in da je
               torej prav, da se danes odločimo zbrati dovolj podpore, da lahko v naslednjih branjih
               z amandmaji, z izboljšavami, ki jih lahko tudi Vlada predlaga, popravimo tisto, kar
               se komu zdi, da ni najbolj ustrezno. Nikakor pa ne razumemo, kako da predstavnik
               NSi-ja govori o vseh mogočih slabostih, govori o tem, kako je ta zakon škodljiv za
               socialne upravičence, pa je njihov minister, minister za finance, izračunal, da bi,
               če bi bil naš zakon sprejet, dobili ti upravičenci 25 milijonov evrov. Kako lahko
               socialnim upravičencem, revežem škodujemo s 25 milijoni evrov, to za racionalnega
               človeka ni razumljivo.</p>
               <p>Ministrica, ki prihaja iz istih vrst, je zavrnila, s ponovljenimi lanskimi besedami,
               naš zakon, tako da ga ne podpira, "ker obstoječe rešitve," sedaj pa citiram: "zakona
               o usklajevanju transferov so ustreznejše od predlaganih." Torej, za to vlado je
               ustreznejše, da dobijo reveži manj. Razumi, če lahko to razumeš! Čim manj jim damo,
               tem boljše je za njih! In to govori ministrstvo, ki bi moralo skrbeti za delo,
               družino in socialne zadeve, pa za invalide že zraven. In naj danes iz te stranke
               razložijo, zakaj so proti temu, da bi dobili te višje socialne transfere invalidi,
               tisti, ki so na bolniški, tisti, ki so dobitniki štipendij, tisti, ki so brezposelni.
               Kako je to tako zelo dobro zanje, da dobijo čim manj.</p>
               <p>Domnevam, da prisotni predstavniki Vlade danes na to ne bodo imeli pravih argumentov,
               pravih odgovorov, ampak bo priložnost, da se pokažejo in postavijo, na razpravi na
               matičnem delovnem telesu, ko bo stekla.</p>
               <p>Ta ista vlada, to isto ministrstvo priznava: zakon 2006 je povzročil napake, je bil
               napaka. Bil je izglasovan samo s tremi četrtinami koalicije, vse ostalo je bilo
               proti. Ta zakon, to ministrstvo in Vlada priznavata, je povzročil velike socialne
               stiske, povzročil je krivice in nepravilnosti. To so zapisali sami v utemeljitvi,
               zakaj zavračajo naš predlog. In zato so si oni umislili blažilne, paliativne ukrepe.
               Mi na te paliativne ukrepe, zgolj na te ukrepe, ne pristajamo; pristajamo na to, da
               hkrati s popravljanjem socialnih transferov Vlada doda še kaj za uboge, za reveže, za
               socialne upravičence. Ne pristajamo pa na to, da sedaj Vlada in ministrstvo
               zamegljujeta. Sedaj gre zoper za pridobivanje volilne naklonjenosti zgolj
               upokojencev. Zakaj so izločili? Zakaj so menjali ciljno publiko? Zakaj ne govorijo o
               vse tistih, o katerih govorimo mi v tem zakonu? Zakaj so se usmerjali samo na tiste
               volivce, za katere se jim je zdelo, da jih bodo z lahkoto pridobili na svojo stran v
               mesecu avgustu, ko jim bodo izplačevali do 50, 100 ali 80 evrov? Tega mi v Poslanski
               skupini DeSUS ne razumemo.</p>
               <p>In naj za sklep povem, da mi upamo, da ob dejstvu, ki smo ga slišali, torej ob
               dejstvu velike podpore večine poslanskih skupin, še obstaja možnost, da se ta zakon
               obravnava tudi v prihodnjih obravnavah, da je na koncu sprejet in da bo tudi NSi
               ugotovila, da več ni manj.</p>
            </sp>
            <sp xml:id="SDZ4-Redna-39-2008-05-21.sp295">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Sledi splošna razprava
               poslank in poslancev. Besedo ima gospod Drobnič. Prosim.</p>
            </sp>
            <sp xml:id="SDZ4-Redna-39-2008-05-21.sp296">

               <speaker>MAG. JANEZ DROBNIČ:</speaker>

               <p>Hvala lepa za besedo.</p>
               <p>Začel bomo s prihranki, ki so bili navedeni v zakonu. Jasno je da v času, ko se
               zmanjšuje brezposelnost, ko se povečuje zaposlovanje, je nemogoče pričakovati, da bi
               se obseg socialnih pomoči povečeval. V tem času se je zaposlenost bistveno povečala,
               to pomeni, da je bistveno manj prejemnikov takšnih socialnih pomoči; in to je ključni
               razlog.</p>
               <p>Drugi razlog je preprečevanje dvojnih izplačil, trojnih izplačil, to, kar se je
               dogajalo v naši državi. V zvezi s tem imate poročilo centrov za socialno delo, ki
               pravijo, da je bil takšen pristop pravilen, da imajo mnogo manj tistih, ki po
               dvakrat, trikrat prihajajo z dobrimi avtomobili in terjajo socialno pomoč. Ali je to
               upravičeno, da tisti ki hodi vsak dan delati, delavec, dobi 400 ali 500 evrov plače
               in potem plačuje v državno blagajno zato, da se vzdržujejo takšne anomalije? Veste,
               to so prihranki! Sicer pa petindvajset milijonov prihrankov na ta račun lahko
               primerjamo s tistimi učinki zakonov in s samim zakonom o pokojninskem in invalidskim
               zavarovanju s katerim se je zagotovilo boljše izplačevanje pokojnin. Že samo
               valorizacija pokojnin znese petkratni znesek teh prihrankov. kaj šele za otroške
               dodatke oziroma povečanje otroških dodatkov in ostalih za ostale namene.</p>
               <p>Skratka, to je seveda demagogija, to je leporečje. Temeljno izhodišče je enakost pri
               socialnih transferjih, to mora biti, veste! Ali je potemtakem v redu, da se za
               revolucionarne dosežke - večina, ki se usklajujejo v skladu s plačami, to pravilno;
               socialne pomoči pa v skladu z življenjskimi stroški. Takrat sem tudi opozoril na
               enormne razlike v teh prejemkih in se za te strašne razlike ne zavzemam. Oprostite,
               ti prejemki skupaj kumulativno znašajo med tri in štiri tisoč evrov; to so tudi
               posamezniki, za katere se prizadeva s tem zakonom, da se spet uveljavlja takšen način
               valorizacije. O.k., če je družba tako bogata, potem pa se dogovorimo, da bomo za vse
               te dvignili, vendar spet enako, za dve odstotni točki nad življenjskimi stroški. Če
               seveda bodo delavci na drugi strani in tudi sindikati, ki zastopajo delavce, s tem
               soglašali, da se na takšen način dvigujejo socialne pomoči. To pa je socialni dialog
               in to je tudi medgeneracijsko sožitje in medgeneracijsko dogovarjanje. Tako preprosto
               ni mogoče razlagati zakone, kot jih nekateri. Verjamem v dobronamernost za nekatere
               prejemke, ampak ta predlog gre v slabonamerno za nekatere druge. Jaz zagotovo ne bom
               podpiral sprememb zakona, ki poslabšujejo družinske prejemke, en del družinskih
               prejemkov, da ne bom narobe tolmačil, ker vse ne. ..<stage>/Oglašanje iz klopi./</stage>.. za
               istospolne partnerje - no, ko boste razpravljali boste imeli možnost o istospolnih in
               različnospolnih partnerskih skupnosti govoriti. Mislim pa, da ti prispevki ne gredo
               nič v tej smeri.</p>
               <p>Torej, to so bili razlogi. In še nekaj. Besedilo zakona, ki je bilo vloženo, je z
               nekaterimi popravki podobno, kot ga je pripravila Vlada, tista bivša vlada leta 2004,
               in je smatrala, da je to v redu izhodišče z načela pravičnosti in enakosti, vendar je
               zmanjkalo časa, ker je bilo volilno leto, poletje, da bi s takim zakonom, ki bi morda
               tudi dvignil kakšno kritično besedo, da se ne gre s takšnim zakonom, ampak kakorkoli
               že. Če so načela pravilna, če so načela dobra, potem ni razlogov, da bi upoštevali,
               ali je predvolilno leto, ali je povolilno leto, ali je kaj drugega. Tisti, ki ravna
               modro, načelno, pravično se ne bo spraševal o tem, kakšen je tajming vlaganja takšnih
               zakonov. In to so tudi razlogi, zakaj te novele zakona ne bom podprl. Seveda sem pa
               še vedno dovzeten oziroma vedno pripravljen za to kot poslanec Državnega zbora, da se
               nekateri učinki tudi zaradi inflacije pa morajo z določenimi adaptacijami zakona
               spreminjati. Verjetno je pa treba tudi kaj drugega spremeniti v tej naši družbi,
               izvore inflacije, ne samo evropske izvore, ampak vse tisto kar se pogosto v Državnem
               zboru zagovarja: večja poraba, potem razne korporacije, ki na cehovski način
               dvigujejo cene in ti spodkopavajo pravzaprav socialno stanje. Dvigovanje raznih
               cehovskih združenj, zadrug in podobnega z obveznim plačevanjem prispevkom in podobno,
               ki hkrati postavljajo mnogo višje cene. Sprejemali smo tudi Zakon o odvetništvu.
               Zakaj upoštevati docela njihove predloge, ko gre vendarle v korist nekega dobro
               plačanega sloja? Zakaj ne bi predvsem poslušali državljanov, uporabnikov teh
               storitev? In zato se moramo spustiti v te izvore, ki povzročajo socialno stisko; in
               socialne stiske - ne bom zanikal, da je ni, pošteno ste povedali, da je, ampak moramo
               prijeti prave vzvode oziroma prave razloge za takšna žarišča. Monopoli, kakršnikoli
               so že, na katerikoli osnovi - niso dobri in povzročajo inflacijo in zniževanje
               socialnega standarda. To je v nasprotju tudi s temi osnovnimi principi enakosti,
               prave tržnosti, v kateri je ključni uporabnik glavni in katerega je treba upoštevati
               - torej, občan, državljan, kupec, ta je tisti, ki bo povedal, kaj je dobro.</p>
            </sp>
            <sp xml:id="SDZ4-Redna-39-2008-05-21.sp297">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Janc.</p>
            </sp>
            <sp xml:id="SDZ4-Redna-39-2008-05-21.sp298">

               <speaker>KRISTIJAN JANC:</speaker>

               <p>Hvala lepa, gospod predsednik. Predstavniki ministrstva, kolegice in kolegi.</p>
               <p>Ja, ta predlagani zakon, ki ga je Vlada zavrnila, ga ne podpira, skratka z nekimi
               argumenti, v katerih pišejo, da to, kar je parlament sprejel leta 2006, kako se
               usklajujejo ti transferji, razen pokojnin, je verjetno tukaj botrovala, po moji oceni
               in skromnem znanju, tudi inflacija in je svoje verjetno naredila tudi tu. Ta
               razkorak, ki ga morebiti predlagatelj očitno uvidi, da je pač ta stvar neskladna s
               tistim s čimer se usklajujejo plače, in bi normalno bilo za te transferje ugoditi
               boljše. Jaz se strinjam s tistimi predhodniki, ki so rekli, da je socialna stiska
               zagotovo velika med Slovenci", toliko in toliko je revnih, toliko in toliko odvisnih
               od te socialne pomoči, takšnih ali drugačnih transferjev in, normalno, nekaterim že
               malce teče voda v grlo. Bodimo pošteni in iskreni, tu nimamo kaj skrivati in jaz to
               čutim tudi v okolju, kjer sem, in vem, da je tega vedno več.</p>
               <p>Vendar, tudi argumenti Vlade so po svoje razumljivi - če smo pošteni, po drugi strani
               pa tudi, če sem iskren, razumem te upravičence, da jim to neskladje in zdaj ta celo
               padec nominalne vrednosti zagotovo pomeni veliko. Vsak evro pomeni vsem tem izjemno
               veliko. Res pa je na žalost tudi, da so tudi slovenske plače skromne. To niso
               evropske plače, sploh v določenih okoljih, če odmislim osrednjo Slovenijo -
               Ljubljano, so plače nizke - 400, 500 evrov je normalna plača za trdo garanje, delo.
               In te plače so tudi neprimerljive. In iz tega izhajajo tudi ti določeni transferi, ki
               so.</p>
               <p>Jaz mislim, da odločitev ni preprosta. Prepričan sem, da ima vsak poslanec toliko
               socialnega čuta, da razume ta sloj prebivalstva, da razume tiste upokojence z nizkimi
               dohodninami, da razume tiste takšne in drugačne upravičence teh transferjev, ki jim
               po zakonu pripada. In vse to verjetno sedi in ima svojo težo tudi v tem predlogu, pa
               ne glede, v katerem času se mi pogovarjamo: ali je to predvolilni ali je to prvo leto
               po volitvah - sploh ni pomembno. Vemo, takrat je bilo dosti diskusije, ko smo
               sprejemali tisti zakon, ampak nam se je zdelo, da se da vse na isti imenovalec -
               pozitivno, vse transferje na isti imenovalec. In to je bivši minister Drobnič
               zagovarjal in mislim, da je bilo to za večino poslancev takrat pozitivno. V tem času
               pa nihče ni računal, kako bo z inflacijo, kako bo s temi in onimi transferji, kako se
               bo dogajalo in zdaj se je pokazala neka slika, kjer pa zadeve nekje ne gredo tako,
               kot smo bili takrat v dobri veri bili prepričani, da je to to - kljub nekaterim
               nasprotovanjem opozicije, kar je pač tudi logično in normalno, samo po sebi
               umevno.</p>
               <p>Jaz mislim, da o tako pomembnem področju, o katerem se pogovarjamo danes, ki se
               dotakne tako veliko državljanov, bi bilo dobro najti tak konsenz, kot smo ga imeli
               pri prejšnji točki, zakonu o duševnem zdravju. Ali je to možno v Državnem zboru v tem
               času najti neko kompromisno dejanje? Kompromisno dejanje pa je med obstoječim
               zakonom, ki velja, in med tem predlaganim, kako tem upravičencem najti malce boljši
               materialni položaj. Jaz sem tukaj res skeptičen. Ni tako črno-bela slika. Ni tako
               enostavna slika, kakor se sliši, ne v tistem delu, ki ste ga predlagali na čelu z
               gospodom Žnidaršičem, in v tem, ki je zdaj v veljavi. Če je to možna varianta. Zato
               bom jaz v prvi obravnavi brez kakšni posebnih težav podprl to zadevo pod pogojem, da
               morebiti v drugi obravnavi najdemo neko morebitno rešitev. Kakšne formule v žepu
               nimam, če bi jo imel, bi jo vam zdaj povedal. Ampak v dobri veri, da tem
               upravičencem, ki so na robu, mnogi med njimi, ugodimo tako, kot smo bili soglasni v
               tem Državnem zboru pri dijaški prehrani pa še kje drugje. Bodimo tudi pri teh ljudeh
               malce bolj socialni. Zavedajoč se tega, da za finančne vire potegne za seboj določene
               posledice, da ni predvidenega denarja v proračunu. Jaz se vsega tega zavedam, ampak
               vendarle, če je dobra volja, je tudi neka rešitev vedno možna. Pa ena patria še manj.
               Če smo zadnjič eno tam, pa tukaj še eno manj, pa bo tukaj ...<stage>/Nerazumljivo./</stage>...
               Možnosti so. Vem pa, da ni preproste in enostavne rešitve in da slika ni črno-bela.
               Hvala lepa.</p>
            </sp>
            <sp xml:id="SDZ4-Redna-39-2008-05-21.sp299">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kumer.</p>
            </sp>
            <sp xml:id="SDZ4-Redna-39-2008-05-21.sp300">

               <speaker>DUŠAN KUMER:</speaker>

               <p>Hvala za besedo. Spoštovani predsednik, spoštovane kolegice in kolegi, spoštovani
               predstavniki Vlade. Najprej moram reči, da bom seveda sam podprl tak predlog zakona,
               in drugo, kar bi k temu dodal, nikakor se ne strinjam z načinom interpretacije
               sprejemanja zakonov, tako kot je bilo malo prej - en, dva diskutanta nazaj, rečeno,
               da se na račun tistih 10%, ki obstoječo zakonodajo zlorabljajo ali celo nezakonito
               uporabljajo, da se seveda potem prilagaja novelacija zakona in s tem prizadene
               ostalih 90%, ki pa to zakonodajo upoštevajo. Zato s takim načinom in s tako
               interpretacijo se ne strinjam sprejemanja zakonov v tem Državnem svetu.</p>
               <p>Menim sicer, da je prav in tudi racionalno, da se za usklajevanje različnih socialnih
               transferjev iščejo neke skupne rešitve čim bolj enovitega modela usklajevanja, ki
               bodo predvsem na eni strani bolj pravični in na drugi strani transparentni. Da ne bo
               prihajalo do takšnih zlorab, o katerih tudi nekateri govorite. Toda ne strinjam pa se
               s sedanjim pristopom in prakso uveljavljanja tega cilja in načela, da se to počne ne
               glede na posledice. Tudi ne glede na to, če seveda predlog zakona ni dovolj domišljen
               ali premišljen. Ena od posledic tega nedomišljenega je seveda zakon iz leta 2006, ki
               ga je večina v Državnem zboru sprejela, na katero smo nekateri v opoziciji takrat
               opozarjali, da se bo socialni položaj prenekaterih prejemnikov socialnih dajatev
               bistveno poslabšal. Takrat je Vlada trdila in vse do lanske jeseni, še v mesecu
               oktobru je trdila, da se to ne bo zgodilo. Danes smo 22. maja 2008, torej dve leti in
               nekaj po tistem in več kot jasno in dokazano, da so se te takrat rečeno v negativnem
               smislu črne napovedi s strani opozicije danes tudi uresničile. In še nekaj, v tem
               času na žalost, tudi na to smo opozarjali na to inflacijsko spiralo, da bo tudi glede
               visoke inflacije, pa da se dve leti ti socialni transferji ob takšnih razmerah in
               takšnem stanju niso usklajevali, se je zares socialni položaj kar precejšnjega
               števila ljudi, ali to priznali vi ali pa ne, dejansko v vsakdanjem življenju tudi
               poslabšal. Tudi humanitarni januarski paketni poseg Vlade, s katerim je Vlada skušala
               reševati nastajajoče razmere in socialno nezadovoljstvo, ni dovolj, zato je razlog,
               da ta zakon v tem trenutku tudi podpira. Z navedenimi posegi še v januarju letošnjega
               leta je Vlada posegla na nek način v obstoječi način usklajevanja, vendarle le za
               tisto majhno omejeno število. Večina usklajevanja je še vedno ostala na starem
               principu iz zakona, ki smo ga sprejeli leta 2006.</p>
               <p>In zdaj moram še tisto reči, s čimer se pa najbolj strinjam, da me je prepričal
               predlagatelj tega predloga zakona, da je nujno nekaj v tem trenutku storiti. To je
               namreč obrazložitev, ki je na osmi strani in ko se primerja rast cen v Sloveniji in v
               evroobmočju, v katerem smo, na nek način naj bi bili enakopravni partnerji. Tukaj je
               očitna razlika ena in pol indeksne točke pri tej inflaciji in to ima "neminovno"
               posledico pri ljudeh, ki prejemajo te socialne pomoči. In drugi podatek, ki je ravno
               tako naveden, da je osnovna inflacija postala očitno že sistemska in se vgrajuje tudi
               v vse dokumente, ki jih sprejemamo tudi v Državnem zboru, tako da ni ta inflacija, ki
               nas je zajela v lanskem polletju oziroma drugem delu leta, bila samo naključna, ampak
               da očitno postaja sistemska in bomo posledice te inflacije pri nas znotraj
               evroobmočja občutili ne samo letošnje leto, lahko še tudi kakšno leto več. In
               najvišji izdatki prejemnikov teh socialnih transferjev so pa seveda na področju tako
               imenovanih prehrambenih izdelkov, ki so se jim v lanskem letu cene najbolj
               povečale.</p>
               <p>Torej, še enkrat, podprl bom ta predlog zakona. Tako kot sem dejal v mesecu januarju,
               mislim, da krivice za nazaj, ki smo jo storili leta 2000, ni možno popraviti,
               predlagam pa, da iste krivice do sodržavljanov ne vlečemo še to leto ali pa naslednje
               leto. Zato še enkrat predlagam tudi koalicijskim poslancem, da ta predlog
               podprejo.</p>
            </sp>
            <sp xml:id="SDZ4-Redna-39-2008-05-21.sp301">

               <speaker>PREDSEDNIK FRANCE CUKJATI:</speaker>

               <p>Hvala. Gospod Žnidaršič.</p>
            </sp>
            <sp xml:id="SDZ4-Redna-39-2008-05-21.sp302">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod predsednik! Lep pozdrav obema predstavnikoma Vlade, prej ko sem
               nastopil, nisem videl, da je gospa sekretarka prišla.</p>
               <p>Moram najprej, preden komentiram naš predlog zakona, izraziti začudenje, da
               predstavnik Nove Slovenije govori, da je spremenjeno usklajevanje pokojnin, sprejeto
               leta 2000, odneslo dve in pol pokojnine. To bi se zgodilo, če bi kumulativno
               zaostajanje pokojnin v petih letih začelo prvi dan veljavnosti zakona, pa ni. Na
               koncu so zaostale pokojnine za okrog 7, pa nek drobiž, procentov za rastjo plač.
               Seveda, do smrti za vse upokojence. Mi smo skušali to napako popraviti, se o tem
               dogovorili v koalicijski pogodbi, potem pa s sabotažo spremembe zakona pravzaprav
               invalidno spremenili to zadevo in pokojnine se ne usklajujejo s plačami in še zmeraj
               zaostajajo. To je resnica. Res pa je še nekaj drugega, da upokojenci nikoli niso
               videli tistih dveh pa pol pokojnin, ki jih je Nova Slovenija v predvolilnem času leta
               2004 obljubljala svojim volivcem. Toliko, kar zadeva zgodovino.</p>
               <p>Kar pa zadeva ta zakon, moram reči, da je bila ena temeljnih težav in krutih posledic
               v tem, da je predvideval usklajevanje enkrat letno. In to je pa pomenilo lani na
               začetku februarja, da lani niso ti ljudje dobili ničesar. Niti centa! In seveda, ob
               napadu, da ta zakon ni tak, kot bi moral biti, da ima napačna izhodišča, Vlada ne
               priznava niti tega, da je v stanju vsak, še tako slab svoj zakon, popravljati in
               spreminjati z več deset amandmaji, naenkrat, kaj šele s posameznimi intervencijami.
               In očita temu zakonu neprimernost, češ da je drugačen, kot je praksa v Evropi, kjer
               naj bi se usklajevali taki prejemki z rastjo cen. Ja, zakaj pa ni potem tega
               predlagala? Lansko leto so cene narasle, recimo, živil za 25% in več, pa ni bilo
               nobenega ukrepa! S svojimi razmišljanji o tem, kaj je treba narediti, je prišla leto
               po tistem, ko so posledice slabo pripravljenega zakona leta 2006 nastopile. Še huje!
               Ko je šlo za to, kakšni bodo prihranki, in da bi ta stvar lažje stekla skozi, je
               Vlada takrat navajala lažne podatke o finančnih posledicah v smislu prihrankov.
               Navedla je milijardo pa pol za prvo leto - tukaj dopolnjujem navedbe gospe Barbare
               Žgajner Tavš: ni bilo milijarda pa pol prvo leto, ampak po podatkih ministrstva, ko
               je zavračalo naš zakon, ki smo ga vložili decembra meseca oziroma ki je bil decembra
               meseca prvič na sporedu, pa je bil potem "skenslan", 5 milijard v prvem letu je bilo
               lani in napovedanih za letos nad 6 milijard prihrankov, če govorim v slovenskih
               tolarjih. Se pravi, daleč več od tistega, kar je bilo rečeno.</p>
               <p>Na drugi strani pa, ob zavračanju našega predloga zakona ponuja izračune finančnih
               posledic v negativnem smislu, ki daleč preraščajo realizem in resnico. Če navedem
               samo en netočen podatek v tehle finančnih posledicah, je rast pokojnin z našim
               usklajevanjem. Pokojnine niso v našem zakonu, so rešene že z usklajevanjem v Zakonu o
               pokojninskem in invalidskem zavarovanju, pa vendarle se tukaj prikazuje kot finančni
               uspeh. Nadalje, gospa državna sekretarka je navedla, da bi to sprožilo velike
               finančne posledice samo na področju družinskih prejemkov, recimo, otroških dodatkov
               in tako naprej. Zakaj ne pride Vlada s predlogom amandmaja, da se te izključi iz tega
               načina usklajevanja? Tudi z argumentom, da je bilo to nekaj popravljeno z zakonom o
               otroških dodatkih oziroma o družinskih prejemkih, ki je bil kot interventni zakon na
               slabe posledice prej sprejetega zakona sprejet. Čeprav so se ti prejemki nekoč
               usklajevali po eni drugi metodi in bi naj jim naš zakon škodil, bi takrat z
               amandmajem lahko stvar rešili, pa tega poskusa ni bilo.</p>
               <p>Moram povedati, da je v trenutku, ko se poskuša reševati obstoječi zakon zaradi
               posameznih primerov kršitev v smislu neupravičenega dobivanja socialnih transferov,
               bilo skrajno krivično že zaradi redkih posameznikov, ki so uveljavljali pravico, pa
               do nje niso bili upravičeni, kaznovala oblast vse prejemnike transferjev. Ali pa,
               zakaj za tiste, ki imajo res visoke dohodke, ne pride z omejitvijo, da reče, od tu
               naprej naj se usklajuje z rastjo življenjskih stroškov, do tam pa s plačami. Lahko bi
               se o tem dogovorili, lahko bi finančne posledice zreducirali. Mi smo izračunali, je
               manj kot 30 milijonov evrov posledic - pa se to ne da, ker je to predlagala
               Demokratična stranka upokojencev zato, da bi pomagala revnim. Bo pa Vlada predlagala
               prav za upokojence, ne pa za vse reveže v tej državi, za upokojence, ker potrebuje
               njihove glasove jeseni, draginjski dodatek, s tem porušila vsa razmerja glede višine
               pokojnin do 500 evrov, ki so različne tudi zato, ker ima eden polno delovno dobo,
               drugi pa samo 15 let delovne dobe, hkrati pa bodo ostali zunaj tisti, ki morajo
               preživeti z 200 evri socialne podpore. Tisto pa niso zajeti v nameravanem zakonu, kar
               jasno kaže, kakšen namen ima zakon. In pa še to, podražitve so bile lansko leto,
               draginjski dodatek pa se bo velikodušno in slavospevno ponudil tik pred volitvami, a
               la golaž, ali kako se temu reče, hrvaški sindrom, ki je tam seveda pomagal na ta
               način iztisniti iz parlamenta upokojence.</p>
               <p>To so pravi razlogi, ki jih je treba povedati ob tem zakonu. Mi ne rečemo, da je
               idealen, lahko se ga z majhnimi intervencijami naredi finančno sprejemljivega in na
               daljši rok boljšega, ker draginjski dodatek pride, pa mine in potem je spet ista
               pesem - krivice, ki se odvijajo naprej po tem zakonu, predvsem upokojencem in
               zavarovancem iz naslova zdravstvenega zavarovanja in delovne zakonodaje. Hvala lepa.
            </p>
            </sp>
            <sp xml:id="SDZ4-Redna-39-2008-05-21.sp303">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Žgajner Tavš.</p>
            </sp>
            <sp xml:id="SDZ4-Redna-39-2008-05-21.sp304">

               <speaker>BARBARA ŽGAJNER TAVŠ:</speaker>

               <p>Hvala lepa. Naj bo to razmislek predstavnikom Nove Slovenije pa tudi Janševim
               junakom, ki danes očitno imajo prepoved govora o tej temi. Pravičnost je solidarnost,
               na tem kot socialna družba moramo graditi. Niso invalidi sami krivi, da so invalidi
               in da ne morejo aktivno in enakovredno nastopati na trgu dela, za to je krivičen
               sistem, ki je davčno razbremenil bogate in obremenil srednji sloj in tudi tiste osebe
               z najnižjimi prejemki, z minimalnimi plačami, ki zaradi regresa padajo v sistem
               obdavčitve. In ni pravično, ko je nekdo s strani Nove Slovenije govoril o sistemu
               pravičnosti, da delavka dobi zgolj minimalno plačo 399 evrov, da delavka v Palomi
               dobi minimalno plačo, članica uprave, ki je zgolj slučajno padla iz vrst NSi, dobi pa
               več deset tisoč oziroma 10.000 in nekaj vredno plačo. To je nepravičnost!</p>
               <p>In če hočete spoštovane kolegice in kolegi, pa verjamem, da bom s tem povedala
               dovolj, predsednik Vlade odgovarja ljudem, ki se obračajo na njega po pomoč zaradi
               socialne stiske. Citiram: "Vljudno vas prosimo, da o svoji stiski obvestite pristojni
               center za socialno delo, prav tako lahko pomoč poiščete tudi pri nevladnih
               organizacijah." To je, spoštovane kolegice in kolegi, vladna strategija reševanja
               socialnih stisk v naši državi, to je sramota za socialno državo.</p>
            </sp>
            <sp xml:id="SDZ4-Redna-39-2008-05-21.sp305">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Brenčič.</p>
            </sp>
            <sp xml:id="SDZ4-Redna-39-2008-05-21.sp306">

               <speaker>STANISLAV BRENČIČ:</speaker>

               <p>Hvala lepa. Najprej bi rekel to, da se mi zdi neprijetno, ko poslušam ljudi, ki so
               opravljali odgovorne funkcije, kot je minister, nastopajo tu pred tem zborom s tako
               absurdnimi stvarmi. Ta zakon in zakon, ki ga spreminjamo, nima nič skupaj z
               akumulativo prejemkov transferjev; nima nič skupaj z odvetništvom, kot nima nič
               skupaj delavski predstavnik, če bo zažgal fabriko, da mu bo delavsko predstavništvo
               še vedno dalo soglasje, da ga delodajalec ne bo odpustil. Jaz sem žalosten ob tako
               absurdnih razmišljanjih in govorjenju od ljudi, ki so bili na tako odgovornih mestih.
               Ampak, nekaj je dejstvo. To, da se vsem tistim prejemnikom pokojnin, ki imajo pravico
               do dodatnih pravic iz pokojninskega in invalidskega zavarovanja, pokojnina ni
               uskladila, ni zvišala praktično leto in pol, nima inflacija nič skupnega, nič, ampak
               tako neodgovorno zastavljen parameter po usklajevanju osnove za odmero teh pravic.
               Zato pravim, ne vem, kaj ima Vlada v namenu napraviti - časa ni! Mi imamo julijsko
               sejo, na kateri so lahko samo še tretja branja, vsaka modra vlada, pa tudi če je
               volilno leto, pa tudi če je bil ta zakon o usklajevanju socialnih transferjev vzet
               kot dosežek v izvajanju programa za dosego lizbonske strategije, kot nekaj vrednega,
               bi vsaka modra - vlada - in tudi jaz njej priporočam, naj ne posluša nekdanjega
               ministra, ampak naj pride z ustreznimi amandmaji - to kar je resnično slabost v
               prejšnjem sistemu vgradi zdaj v ta zakon. In se bomo praktično kot vladna koalicija
               in kot Vlada razbremenili še enkratnega, povsem volilnega nastopanja za obravnavo
               tega zakona, če bo prišel naprej.</p>
               <p>Jaz bi vsekakor Vladi priporočal, da ravna modro, pripravi najbolj smiselne amandmaje
               kot odgovorna vlada, ve, kakšne so zmožnosti države, kakšna so pravila igre, kateri
               transfer je namenjen temu, kateri tistemu in naj pride z amandmaji.</p>
               <p>In jaz sem prepričan, da lahko ta zakon v najboljšem smislu dobro rešimo, ne glede na
               volilno leto. In to tudi priporočam.</p>
               <p>Hvala.</p>
            </sp>
            <sp xml:id="SDZ4-Redna-39-2008-05-21.sp307">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Han.</p>
            </sp>
            <sp xml:id="SDZ4-Redna-39-2008-05-21.sp308">

               <speaker>MATJAŽ HAN:</speaker>

               <p>Hvala lepa za besedo, spoštovani predsednik.</p>
               <p>Gospodu Brenčiču, zdaj kaj si ta vlada misli, je danes pokazala zelo nazorno, ko
               vidimo, da je od največje vladne stranke v tem trenutku samo en poslanec, pa še ta je
               prišel v dvorano pred dvema minutama tako, da si o socialnih stiskah ljudi, o
               problemih veliko mislijo in tudi mislijo reševati na takšen ali drugačen način.
               ...<stage>/Oglašanje v dvorani./</stage>... Ja, gospod Pukšič... ...<stage>/Oglašanje v dvorani./</stage>...</p>
               <p>Gospod predsednik.</p>
               <p>Še toliko o vladnih poslancih in tistih, ki razmišljajo, če bi bili vsi gospodje
               Žnidaršiči, Brenčiči in gospodje Rezmani, bi verjetno v tej državi bilo tudi kaj
               drugače - to je samo moje osebno razmišljanje.</p>
               <p>Že četrtič poslušam eno in isto zgodbo in ne vem, kaj bi sploh dodal, ker se mi zdi,
               da govorimo v prazno, ampak vendarle se mi zdi pomembno, da nekaj dejstev, tudi nekaj
               zgodovinskih dejstev pa vendarle naštejem.</p>
               <p>Pred volitvami je zdajšnja vlada, zdajšnji pozicijski poslanci, na veliko jih je bilo
               polna usta borbe za malega človeka, kako, kaj bodo vse storili za tega malega
               človeka, za probleme v Sloveniji in kaj vse je bilo narobe v 12 letih tiste prejšnje
               vladavine. In s temi velikimi besedami o reševanju problemov je tudi ta vlada prišla
               na oblast. Ampak, ker vemo, da je oblast tudi slast, je danes rezultat te njihove
               vladavine. Ko je prišla na oblast, je napisala v koalicijski pogodbi, tudi to so
               napisali, da se socialna raven ljudi ne bo zmanjšala. Vendar, po štirih letih
               vladanja, ne da se je zmanjšala, je socialna raven ljudi in problemi ljudi, ki so v
               Sloveniji, na najnižji ravni. Seveda so tu tudi drugi vzroki, ampak vendarle je vlada
               tista, ki lahko na takšne ali drugačne načine vpliva, da se ti socialni problemi ne
               bi stopnjevali.</p>
               <p>Vlada, ko je začela vladati, pa je vendarle pokazala svoj pravi obraz, pravi obraz za
               malega človeka in ta človek izginja, je izginil za tri leta iz njihovih ust, seveda
               se pa ta mali človek sedaj počasi zopet vrača na prve strani in ni treba ponavljati,
               ker so vsi kolegi pred menoj rekli, da se volitve bližajo. Začeli so z reformami, pa
               jih reforme niso uspevale, ker so se ljudje, bom rekel, postavili pokonci. Potem so
               pa začeli sprejemati zakone in tudi eden izmed zakonov, ki so ga leta 2006 sprejeli,
               je bil zakon o usklajevanju socialnih transferjev, na katere pa smo Socialni
               demokrati že takrat opozarjali, da ta zakon ni dober, da ni usklajen s socialnimi
               partnerji, da bodo problemi, da se bodo glede na inflacije ti problemi pokazali čez
               nekaj let - takrat smo bili demagogi, takrat smo bili ljudje, ki ne razmišljamo in
               tako naprej. Danes se vsi ti pomisleki, ki smo jih takrat imeli, pokažejo v pravi
               luči in naša opozorila, mislim, da so bila takrat na mestu. Ko smo, ko je DeSUS
               predlagal, da se postavi ta zakon, to je bilo v januarju, smo bili zopet na nek način
               postavljeni pred isto dejstvo, tudi takrat smo bili še demagogi in ljudje, ki ne
               poznamo zadev, ki ne delamo dobro v smeri ljudi, tako da smo bili tudi, bom rekel, na
               nek način s preglasovanjem preglasovani in nismo uspeli. Takrat je bil eden od
               ključnih momentov tudi ta, da so rekli, da so prejšnji sistem, bom rekel, so lahko
               zlorabljali nekateri posamezniki. Tudi s tem se strinjam, vendar mislim, da
               institucije, ki bi morale te posameznike kaznovati oziroma izločiti iz teh socialnih
               transferjev, niso sodelovale. Vlada je v tem času, potem ko je videla, da več ne gre,
               sprejela nekaj zakonov oziroma varstveni dodatek, starševski dodatek, potem je
               sprejela še nekaj drugih všečnih predlogov, ki pa bodo vsi imeli finančne učinke v
               letu 2009, niti eden nima finančnih učinkov v tem letu, ampak jih bo imel v
               naslednjem letu. Je pa vprašanje, ali bo ta vlada še imela, bom rekel, vplive oziroma
               vajeti v svojih rokah.</p>
               <p>Tako bom ta zakon podprl in upam, da se bodo tudi sedaj v ljudski stranki in v
               DeSUS-u in pa še kje drugje poslanci vendarle odločili, da je ta zakon edini pravilen
               in edini pravičen za Slovenke in Slovence. Hvala.</p>
            </sp>
            <sp xml:id="SDZ4-Redna-39-2008-05-21.sp309">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Potrč.</p>
            </sp>
            <sp xml:id="SDZ4-Redna-39-2008-05-21.sp310">

               <speaker>MIRAN POTRČ:</speaker>

               <p>Hvala lepa. Dobrega leta in pol je, odkar smo sprejemali zakon o socialnih
               transferjih posameznikom in gospodinjstvom, zaradi tega je, vsaj kar zadeva Socialne
               demokrate in mene osebno, razprava, ki smo jo takrat imeli, še dovolj živa. Jaz se
               spomnim, da je Vlada zatrjevala, da pripravlja in sprejema ta zakon zato, da bi
               poenotila in uskladila sistem usklajevanja vseh, preko 40 socialnih transferjev, ki
               jih je napisala v zakon. Spomnim se pa tudi, da smo Vladi pripovedovali, da če to res
               želi, da ni nujno, da uvede samo en sistem; in drugo, da lahko uvede sistem, ki ne bo
               drastično zmanjšal možnosti usklajevanja v škodo vseh prejemnikov socialnih
               transferjev. Kaj vse smo bili s strani Vlade proglašeni, tudi na žalost s strani
               nekaterih koalicijskih poslancev, ni treba sedaj reči, vendar potrdilo se je, da je
               ne samo obrazložitev, ampak tudi dejanski cilj imel takšno posledico, ne pa samo
               usklajevanje, kar je predlagala Vlada.</p>
               <p>Drugo, opozarjali smo, da pripravljeni predlog bo nujno ob večji ali manjši inflaciji
               povzročil, da medletne uskladitve ne bodo šle v korist uživalcem teh pravic, ker jih
               enostavno ne bo, ker se bodo poračuni vršili šele v januarju mesecu, december na
               januar preteklega leta, in dokazovali smo, da zaustavitev tega usklajevanja za leto
               dni, kar je bilo določeno v prehodnih določbah, bo nujno pomenilo, da se bodo
               zmanjšale možnosti sprotnega usklajevanja in s tem zmanjšal tudi realni prihodek, ki
               ga na račun socialnih transferov imajo praviloma ogrožene državljanke in
               državljani.</p>
               <p>In še nekaj, povedali smo, da smo doslej tam, kjer je bilo usklajevanje o gibanju
               plač, upoštevali gibanje plač, ki ni bilo izključno vezano samo za cene ali
               življenjske stroške, ampak k sreči tudi za povečano produktivnost dela, ki je vedno
               prinesla nominalno povečanje plač nekoliko več, kot samo usklajevanje po življenjskih
               stroških, kar zopet bo šlo v škodo prejemnikov socialnih dajatev.</p>
               <p>Vse to je bilo, da ne bom spominjal imena, s strani tudi uradnih predstavnikov Vlade
               zasmehovano in ocenjeno kot neresnica. Jaz sem vesel, da tistih predstavnikov Vlade
               ni več in da ne morejo zagovarjati stališča. Sem pa žalosten, da so na žalost
               stališča v mnogočem podobna in da ne kažejo na to, da bi Vlada doumela, da je takrat
               ravnala napačno. Socialni demokrati smo že takrat predlagali rešitev, ki jo danes
               predlagajo kolegi iz DeSUS-a. Rekli smo, če je pa že nujno vse transfere usklajevati
               po isti metodologiji in ker je takrat bila možnost uporabiti usklajevanje po zakonu o
               pokojninskem in invalidskem zavarovanju, pa dajmo to usklajevati na ta način. Naš
               amandma je tudi nekaj poslancev opozicije podprlo, kolegi iz DeSUS-a - da, vendar je
               dobil krepko premalo glasov, da bi bil uveljavljen.</p>
               <p>To so dejstva, ki se jih spominjamo še danes in zaradi tega tudi danes v celoti
               podpiramo predlog, ki so ga dali kolegi iz DeSUS-a, in želimo si, da bi Državni zbor
               zbral toliko socialnega čuta in razuma in toliko tudi objektivnosti, da bi ta predlog
               podprl. Pri tem naj rečem dvoje. Če - pa ne bom nič drugega rekel, kot ponovil kar
               ste mnogi že povedali -, če rešitev ni idealna, se jo da dopolniti. Mi sprejemamo od
               Vlade zakone, ki imajo na polovico ali pa še več členov amandmaje, mnogokrat tudi
               vsebinske, pa zato ni nobenega problema. Dajmo tudi tukaj ravnati enako in možnost
               najti za neko pametno rešitev, obstoja.</p>
               <p>In drugo. Vrnil bom, sicer praznim klopem, demokratov, Janševih, demagoško izjavo, ki
               so jo dajali, ko se je sprejemal kazenski zakonik, da ga ne sprejemamo kljub temu
               zato ne, ker bo uvedel sankcije in večje kazni za pedofile, ker bo omogočil
               kaznovanje delodajalcev, ki onemogočajo dojemanje mladih mater in žena in podobno -
               zdaj povemo enako: Kje so sedaj njihovi socialni čuti, če niso pripravljeni najti
               rešitev za ljudi, ki so v največji stiski? In ljudje, ki jih zajemamo s tem zakonom,
               nekaj sto tisoč jih je, so v stiski, posebej v letošnjem letu, ko je prišlo do
               drastičnega povečanja cen življenjskih potrebščin in hrane, in prav bi bilo, da bi
               Vlada spremenila svoje stališče in podprla ta zakon. Hvala.</p>
            </sp>
            <sp xml:id="SDZ4-Redna-39-2008-05-21.sp311">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kontič. Izvolite.</p>
            </sp>
            <sp xml:id="SDZ4-Redna-39-2008-05-21.sp312">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani zbrani v tej dvorani! Na začetku sem
               najprej mislil, da bi se zahvalil zgolj za dano besedo, kajti razprave opozicije v
               tej dvorani ne obrodijo plodov, nič se ne spremeni po tistem, ko mi poskusimo z
               argumenti prepričati večino v pravilnost ali nepravilnost odločitev, ki jih
               sprejemajo. Ampak tokrat je nekoliko drugače. Se mi dozdeva ali pa se mi zdi, da bi
               pa mogoče ta zakon lahko bil v prvi obravnavi sprejet, seveda če bodo napovedi, ki so
               bile tukaj s strani dveh koalicijskih strank oziroma poslancev iz teh koalicijskih
               strank, napovedane resnične oziroma da bodo besede meso postale, potem bi ta prva
               obravnava morala biti uspešno prestana. Nekoliko razočaran sem bil predvsem tudi
               zaradi tega, ker sem včeraj v razpravi o avtentični razlagi 113. člena slišal - sploh
               ne najdem pravega izraza - takšne argumente, zakaj ta razlaga ni potrebna, da sem se
               čutil, čeprav sem v tej dvorani že vsega vajen. Nekaj o tem je tudi bilo danes že
               povedanega. Torej, včeraj nismo uspeli z zaščito delavskih predstavnikov, se pravi,
               sindikalnih zaupnikov, kakorkoli, članov svetov delavcev v podjetju. Danes podobno
               zgodbo poslušamo o upokojencih. Pa bi pri tem želel poudariti predvsem to, da so
               težave, s katerimi se ti ljudje soočajo v vsakodnevnem življenju, velike. Verjetno
               upokojenci z nizko pokojnino ali invalidi z nizko invalidnino ne hodijo samo v mojo
               poslansko pisarno, ampak hodijo v vse poslanske pisarne in apelirajo na vse nas, da
               bi sprejeli v tej hišo neko odločitev, ki bi jim olajšala življenje, ki bi jim
               omogočila človeka dostojno življenje. Pa se vse prevečkrat zgodba izteče tako, da
               bistvenih sprememb ni.</p>
               <p>Kaj se je odvijalo na tem področju, so kolegice in kolegi pred menoj že zelo nazorno
               opisali. Če me spomin ne vara, sem vedno pritrdil rešitvam, tudi tistim, ki jih je
               predlagal DeSUS, ker se mi je nekako zdelo samoumevno, da ne morejo biti uperjene
               zoper upokojence. Ko smo govorili o pokojninah, o tem kaj, se je krivičnega zgodilo
               upokojencem v prejšnjem mandatu, o teh dveh in pol pokojninah in o tem, kako bo ta
               vladna koalicija te težave odpravila, se seveda tudi jaz danes sprašujem, kdo od
               upokojencev je dobil tisti dve in pol pokojnini razlike, ki so jih takrat
               opozicijski, danes koalicijski poslanci izračunali. Vsaj moja starša tega zanesljivo
               nista dobila in verjetno tudi vsi ostali ne.</p>
               <p>In ko z argumenti, da se dogajajo v družbi zlorabe govorimo o tem, kako je treba
               potem kaznovati vse povprek, seveda temu ni mogoče prikimati, se s tem ni mogoče
               strinjati. Ponovno smo slišali danes, da nekateri otroke vozijo z dobrimi vozili v
               vrtec, pri tem pa ne plačujejo cene, kot bi morali. Nekaj sprememb smo že na tem
               področju sprejeli tudi v tem državnem zboru in če se te napake še dejansko dogajajo v
               življenju, je treba te napake odpraviti; je treba najti rešitev, kako bomo dosegli,
               da bodo tisti, ki imajo, plačevali več kot tisti, ki nimajo, da bodo nekako
               uravnotežene te zadeve, ne pa vsesplošno kaznovati vseh zato, ker nekateri
               zlorabljajo sistem. To je vedno bilo in bo. Tiste, ki zlorabljajo, je treba
               onemogočiti oziroma jim zaračunati ceno takšno, ki jim gre.</p>
               <p>Draginjski dodatek. Že lani poleti smo predlagali in se je govorilo o draginjskem
               dodatku. Kolegica mag. Majda Potrata je o tem govorila že lani in pobude so bile
               dane, letos nekako bomo dočakali razumevanje. Ampak to je pomoč, o kateri so danes
               govorili, ki ni trajna, ki ne rešuje zadev sistemsko, je pa dobrodošla, zato ker
               resnično nekateri ljudje težko živijo. Ampak to bo po septembru oziroma s
               septembrom.</p>
               <p>Šolska prehrana. Toliko opevana pred volitvami v sedanji mandat, sedanji sklic
               Državnega zbora, potem pa štiri leta nič, zdaj, pred naslednjimi volitvami smo to le
               uspeli izglasovati z velikim soglasjem v Državnem zboru. Ampak ne boste verjeli, tudi
               to se začne šele jeseni.</p>
               <p>Mnogo zadev se začne šele jeseni in ko je bilo govora o tem, da je treba kaj drugega
               kot pa to, kar predlagajo kolegi iz DeSUS-a, spremeniti v naši družbi, bi se s tem
               vsaj delno strinjal. Za začetek predlagam, da zamenjamo Vlado. Hvala lepa.</p>
            </sp>
            <sp xml:id="SDZ4-Redna-39-2008-05-21.sp313">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Rezman.</p>
            </sp>
            <sp xml:id="SDZ4-Redna-39-2008-05-21.sp314">

               <speaker>VILI REZMAN:</speaker>

               <p>Hvala, gospod predsednik.</p>
               <p>No, jaz upam, da so bili argumenti, ki so bili navedeni, slišani od naših kolegov iz
               ministrstva in da bodo kakšnega tudi upoštevali. Da bi jim pri tem olajšali delo, naj
               naštejem še nekaj stvari, ki so jih zapisali sami, in jim poskušam sugerirati kakšno
               misel v zvezi s tem. Zapisali so namreč, da bi, če bi Vlada namenila teh dvajset
               milijonov za povečanje socialnih transferjev, to bil korak nazaj; natančno tako so
               napisali. Naj tega ne prepovedujejo sto tisoč invalidom, upokojencem, štipendistom,
               bolnim in tako naprej. Upam, da vsaj predsednik DeSUS-a Karl Erjavec ne bo česa
               takšnega neumnega govoril.</p>
               <p>Drugo, kar predlagam, je, da razmisli, če želi Vlada res štediti pri javnih financah,
               kajti zapisala je, da bi to bil prevelik pritisk na javne finance, naj preveri,
               kateri pritisk je večji: teh naših dvajset milijonov, kakor je sama zapisala, naš
               zahtevek po vladnem izračunu naj šteje dvajset milijonov, ali je večji pritisk 70%
               večji znesek, ki ga sama obljublja, 35 milijonov za enkratno volilno donacijo
               upokojencem. Naj premisli, kaj je večji prihranek za državni proračun. Vlada je
               zapisala - berem, kar je ona napisala -, da bi se na ta način zmanjšala konkurenčnost
               slovenskega gospodarstva, če bi pomagali revežem. Naj Vlada spremeni davčno politiko,
               naj Vlada da olajšave za investicije, naj Vlada da denar za razvoj tehnologij, za
               znanost, za visoko šolstvo pa se bo morebiti res povečala konkurenčnost.</p>
               <p>In naj Vlada seveda prepreči, da bodo tisti, ki to počno, ropali to slovensko
               gospodarstvo bodisi s plačami, bodisi z nagradami, bodisi s tistim, kar dobijo za
               nadzorovanje v slabih firmah v nazornih svetih, pa bo morebiti slovenska
               konkurenčnost nekoliko višja.</p>
               <p>In naj za sklep povem še to. To kar jaz predlagam Vladi je, da počasi spremeni sistem
               <stage>/Opozorilni znak za konec razprave./</stage>, ki iz dneva v dan rojeva multimilijonarje, v
               glavnem s politično provenienco od tod nekje izvirajo, pa ne bom o imenih govoril, in
               naj spremeni sistem, ki ne ...<stage>/Izklop mikrofona./</stage>...</p>
            </sp>
            <sp xml:id="SDZ4-Redna-39-2008-05-21.sp315">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Cvikl.</p>
            </sp>
            <sp xml:id="SDZ4-Redna-39-2008-05-21.sp316">

               <speaker>MAG. MILAN M. CVIKL:</speaker>

               <p>Hvala lepa, gospod predsednik.</p>
               <p>Sam se bom v svoji razpravi predvsem osredotočil na odgovor Vlade. Vlada v svojem
               odgovoru navaja argumente, ki so zame, milo rečeno, presenetljivi. Zanimiv je, da
               Vlada, ki ne da zelo veliko na mnenje ECOFIN-a, na primer v zadevah, kot je
               opozarjanje na inflacijo, na problem inflacije v Sloveniji, kot ključni argument, s
               katerim nasprotuje predlogu skupine poslancev, citira program stabilnosti za obdobje
               2007-2010, to je program stabilnosti, ki v Državnem zboru ni bil nikoli obravnavan,
               in pravi, saj je Evropska komisija tista, ki nas opozarja na to, kako velik problem
               bi bil, če bi spremenili način valorizacije. In da, poenostavljeno povedano, ni
               mogoče 60 milijonov evrov najti v državnem proračunu. Veste, imamo lahko zelo široko
               razpravo o tem, za kaj v državnem proračun namenjamo dodatnih 60 milijonov evrov. Ali
               je res smiselno, da namenjamo dodatnih 60 milijonov evrov, ker imamo skoraj 20%
               realno rast materialnih stroškov ali teh ali onih subvencij. In škoda, da Vlada
               argumenta iz opozoril Evropske komisije ne uporablja pri nekaterih drugih zadevah, na
               katere jo le-ta opozarja. O tem, da bi bilo treba, ne le zaradi višjih davkov na
               podjetja, ampak z resnim varčevanjem na vseh točkah imeti presežek državnega
               proračuna. Reči pa, da bomo dosegali in imamo presežek v državnem proračunu zato, ker
               za pokojnine iz državnega proračuna namenjamo manj, ali zato, ker namenjamo manj za
               socialne transfere, je pa seveda varčevanje na plečih sto tisoč ljudi, ki zelo težko
               živijo.</p>
               <p>Če boste pogledali zelo podrobno strukturo tega, kar bomo sicer v naslednjem tednu
               obravnavali - rebalans proračuna - in pogledali vsa ta leta, 2005, 2006, 2007, 2008,
               potem boste videli, da so trije glavni vzroki, zakaj imamo - imenujemo ga presežek.
               Zato, ker se iz državnega proračuna v preteklih letih namenja manj za pokojnine, v
               letu 2008 se pa ta prispevek za pokojninsko blagajno še zmanjšuje, ker naj bi
               sprejeli zakon o, poenostavljeno povedano, nacionalizaciji premoženjskega upravičenja
               fizičnih oseb v Zavarovalnici Triglav in bodo dividende Zavarovalnice Triglav
               nadomestile prihodek iz državnega proračuna. To je prvi vir.</p>
               <p>Drugi vir, ker so socialni transferi v deležih BDP padli zaradi dveh razlogov. Eden
               razlog je, rečemo temu, govorim o socialnih in drugih transferih, predvsem pri
               transferih za nezaposlene, tam je tega res manj, ker imamo nekaj manjše število
               nezaposlenih, ampak glavni vzrok, zakaj je ta delež padel, je v več kot dvoletnem
               neuskljevanju socialnih transferov, tudi zaradi popravka oziroma napačnega
               zakona.</p>
               <p>In potem tretji razlog je pa povezan z nekimi razmerji med občinami in državo v zvezi
               s tem, kako si razdelimo dohodnino. To so glavni vzroki zakaj je pač presežek. Ob tem
               bi lahko, seveda, imeli veliko razpravo o tem, kako je z ostalimi deleži ali ostalimi
               odhodki, ampak ni videti zelo veliko varčevanja. Zelo visoka rast materialnih
               stroškov, relativno visoka rast plač državnih organov in nizka rast plač javnih
               zavodov. In zdaj Vlada pravi - ne, ni mogoče sprejeti predloga zakona v prvi
               obravnavi že ne, ampak če bi ga sprejeli, bi bilo vse narobe. Dve leti tega bo, kar
               sem predsednika Vlade spraševal o tem programu stabilnosti in on je rekel: "Veste, ta
               program stabilnosti je odraz resnih naporov Vlade Republike Slovenije." Ta program
               stabilnosti je odraz resnega varčevanja pri ljudeh, ki jim nismo dve leti dvignili
               socialnih transferov. Za to tukaj gre. Za to tukaj gre! In kolegi iz koalicijske
               stranke so pač vendarle uspeli predložiti svoj zakon - vemo, kakšno usodo je doživela
               prva verzija - in sedaj imamo mnenje te iste koalicije, ki zavrača mnenje poslancev
               koalicije s stališči zelo oddaljene Evropske komisije. To jaz imenujem -
               nesprejemljiva razprava in nesprejemljivo mnenje Vlade Republike Slovenije.</p>
               <p>Zaključil bom z naslednjo mislijo: Vlada pravi, da so obstoječe rešitve v zakonu o
               usklajevanju transferjev in tako naprej ustreznejše od predlaganih. V čem in za koga?
               Ustreznejše so za ministra za finance, ustreznejše so za predsednika Vlade, niso pa
               ustreznejše za ljudi, ki so prejemniki socialnih transferov. In mislim, da ste tukaj
               pozabili dopisati, da so obstoječe rešitve ustreznejše za tiste v Vladi Republike
               Slovenije, ki jim zaradi tega ni treba na drugih elementih varčevati. In naslednji
               teden, ko bomo razpravljali o rebalansu, bo zelo zanimivo slišati razpravo o tem,
               zakaj so za boga nekatere stopnje odhodkov v državnem proračunu tako zelo visoke.
               Zakaj imamo 16% rast materialnih stroškov. Imamo pa ničelno rast socialnih
               transferov, ničelno rast pokojnin, ker seveda ni usklajevanja.</p>
               <p>Sam bom v prvem branju zakon podprl. Menim, da bi se z ustreznim popravkom ali
               amandmaji k rebalansu lahko tudi ta zakon ustrezno zagotovilo, vsekakor bo pa na
               volivcih in volivkah jeseni dati mandat tistim, ki bodo v ugotavljanju, kateri zakon
               je ustrezen ali neustrezen, imeli interes ljudi, ne pa ministra za finance.</p>
            </sp>
            <sp xml:id="SDZ4-Redna-39-2008-05-21.sp317">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Potrata.</p>
            </sp>
            <sp xml:id="SDZ4-Redna-39-2008-05-21.sp318">

               <speaker>MAG. MAJDA POTRATA:</speaker>

               <p>Hvala za besedo. Marsikaj je bilo povedanega. Tako kot nekateri drugi moji kolegi, se
               bom tudi sama oprla na odgovor Vlade na predlog zakona. V ničemer me odgovor ne
               preseneča, ker sodi v vrsto vseh tistih odgovorov, ki smo jih poslanke in poslanci
               dobivali ob različnih pobudah, od lanskega avgusta naprej, ko smo pozivali k
               spremembi zakona o usklajevanju transferov posameznikom in gospodinjstvom. Takrat ni
               bilo treba spreminjati zakona, na izredno valorizacijo niste pristali, na draginjski
               dodatek niste pristali, ampak potem ste odgovarjali, kako se socialno stanje
               državljank in državljanov v Sloveniji izboljšuje, nenazadnje tudi s tistimi
               prispevki, ki jih iz Evrope dobivamo iz blagovnih rezerv, in je bilo omenjeno, koliko
               pomoči v materialu dobivamo za najrevnejše. Če bi bilo stanje v tej državi tako
               dobro, potem nam teh blagovnih rezerv ne bi bilo treba sprejemati. Tudi različni
               predstavniki društev brezposelnih in nekaterih civilnih združenj razlagajo svoje
               konkretno soočanje z revščino v tej državi - pa pravite, da je ni.</p>
               <p>Ne nazadnje je dovolj tudi statistični podatek, da 2/3 državljank in državljanov te
               države od aktivnega prebivalstva dobiva prejemke pod povprečno bruto plačo. Ali se da
               s tem denarjem preživeti ali ne, je pa povsem drugo vprašanje! In včeraj bi bilo
               treba poslušati, kako je z revščino v tej državi. Revščina ni samo statističen
               podatek, revščina je tudi sociološki in psihološki pojav. Vprašanje je, koliko ljudi
               v tej državi se čuti revne. In tisti, ki se čutijo revne, in tisti, ki ne morejo
               svojim otrokom počitnic kupovati, da o oblačilih s posebnimi znamkami sploh ne
               govorimo, občutijo revščino in njihovi otroci se ne čutijo vključene v to družbo. In
               to me skrbi. Zato ker če smo socialna država, in če razmišljamo o tem, za kaj bomo
               financirali, potem bi bilo prav. Nedavno tega je rekel poslanski kolega: "Kaj pa! Ena
               patria manj, pa bodo subvencionirane malice!" Ja! Jaz tudi pravim, a to sem rekla že
               davno prej, ko so bile patrie uvrščene v proračun. Marsikaj tega bi se še dalo najti!
               Kadar se hoče predvolilne bonbončke deliti, takrat se denar najde; takrat ko je pa
               treba razmišljati trezno in pravočasno, je pa vse bob ob steno. Hvala.</p>
            </sp>
            <sp xml:id="SDZ4-Redna-39-2008-05-21.sp319">

               <speaker>PREDSEDNIK FRANCE CUKJATI:</speaker>

               <p>Hvala. Želi še gospod Žnidaršič kot predlagatelj? Izvolite.</p>
            </sp>
            <sp xml:id="SDZ4-Redna-39-2008-05-21.sp320">

               <speaker>MAG. FRANC ŽNIDARŠIČ:</speaker>

               <p>Hvala lepa. Jaz bi za začetek rad izrazil hvaležnost vsem tistim, ki vidijo nekaj
               dobrega v tem zakonu in razumejo, da ni mogel biti idealen, da pa ga je mogoče z
               ustreznimi amandmaji narediti uporabnega, pravičnega in boljšega, takega, ki bo
               usklajevanje socialnih transferov uravnaval tako, da bo, prvič, vrnil pravice iz
               zavarovanja, ker to socialni transferi niso, in seveda izboljšal položaj tistih
               najrevnejših slojev našega prebivalstva, ki dve leti niso dobili niti centa več na
               svoje pravice zaradi zakona, ki je bil sprejet leta 2006. Pri tem bi rad poudaril, da
               vložitev tega zakona ni povezana z volitvami. Mi smo leta 2006 nasprotovali
               veljavnemu zakonu, ki je zamrznil socialne transferje, zaradi tega, ker smo želeli
               spoštovati koalicijsko pogodbo, kjer na strani 24 piše, da Vlada ne bo poslabšala
               dosežene ravni socialne varnosti. S tem zakonom se je dosežena raven zmanjšala. To
               kažejo vladni podatki o tem, koliko sredstev se za kaj v tej državi namenja. V tem
               smislu bi rad apeliral na Vlado, da pripravi ustrezne popravke, zlasti na točkah, ki
               so bile omenjene. Pri tem mislim na otroške dodatke in družinske prejemke. Če Vlada
               misli, da je za tiste obstoječi način usklajevanja primeren, potem lahko to z
               amandmajem predlaga in mi bomo soglašali. Prav tako bi rad, da bi v prihodnjih
               nastopih Vlada operirala z resničnimi podatki o prihrankih oziroma o stroških, ki bi
               nastajali s kakšnim zakonom. Moram reči, da je bil po že prejetem negativnem odzivu
               Vlade na naš zakon narejen še izračun in smo v ponedeljek dobili podatke s
               kumulativnimi negativnimi posledicami v finančnem smislu za tri leta skupaj, samo
               zato, da je številka zelo velika in zastrašujoča. In seveda tega se ne da
               realizirati, ker je pač prehuda zadeva. Na drugi strani pa Vlada, kadar si sama
               izmisli, za kakšno intervencijo takoj najde denar in takrat kakšnih 20, 30 ali 40 ali
               50 milijonov evrov sploh ni noben problem. In tukaj bi rad opozoril Vlado na
               nenačelen pristop in seveda tudi na zavajanje državljanov, upravičencev in seveda
               tudi nas ne nazadnje, kadar prihaja z obrazložitvami, ki so z lastnimi zapisi znotraj
               dokumenta v nasprotju. Tako je ob našem zakonu o prenehanju veljavnosti zakona o
               socialnih transferih zapisala, da se zaveda škodljivih posledic veljavnega zakona, pa
               vseeno ne podpira tega, da bi škodljiv zakon, kakor ga je sama ocenila, nehal
               veljati. Tako da mislim, da je treba tukaj načelnost ohraniti. Jaz pri tem upam, da
               smem ugotoviti, da prisotna predstavnika Vlade ne stojita za pripravljenim negativnim
               stališčem Vlade same. Ne verjamemo, da bi prisotni predstavniki ministrstva s srcem
               zagovarjali odklonilno stališče. Verjamem tudi, da se zavedajo, da je bil tisti zakon
               poseg v pravice, ki ne spadajo med socialne transferje in jih zaradi tega ne bi smeli
               vključiti v ta zakon. Zlasti mislim na pravice iz pokojninskega in invalidskega
               zavarovanja, iz zdravstvenega zavarovanja. Namreč to, da se dve leti ne popravijo
               boleznine, ki so dohodek bolnih ljudi, ki je bistveno nižji od osebnega dohodka, če
               lahko delajo, kaj takega se lahko izmisli samo minister, ki ga ni več v tej poziciji,
               in predlaga zakon, ki je v tej smeri prizadel tiste. Štipendije so sorazmeroma majhne
               in jih je manj, kot jih je bilo kdajkoli prej v naši državi, recimo še v bivšem
               sistemu, če lahko tako rečem. Pa so bile lansko leto zamrznjene. S kakšno pravico?
               Potem pa seveda z malo populizma zakon o dijaški prehrani.</p>
               <p>Mi podpiramo vse tisto, kar je dobro za ljudi. Ampak ne s takimi "fintami", kot se
               temu reče. In v tem smislu upam, da bo zakon doživel podporo v prvem branju, ker ga
               je moč popraviti do sprejemljivosti za vse.</p>
            </sp>
            <sp xml:id="SDZ4-Redna-39-2008-05-21.sp321">

               <speaker>PREDSEDNIK FRANCE CUKJATI:</speaker>

               <p>Hvala. Vsi prijavljeni razpravljavci, ki ste to želeli, ste dobili besedo. Ker pa
               čas, določen za razpravo, še ni potekel, sprašujem, ali želi še kdo na podlagi prvega
               odstavka 71. člena Poslovnika razpravljati? Ja, odpiram prijavo. Gospod Prijatelj
               izvolite. Pet minut imate.</p>
            </sp>
            <sp xml:id="SDZ4-Redna-39-2008-05-21.sp322">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovane poslanske in poslanci, kolegice in
               kolegi. Podatek, ki je nedvomno točen, da je 52% državljanov nezadovoljnih s stanjem,
               na katerega pač oni nimajo vpliva, se pravi da 52% državljanov meni, da živijo
               slabše, kot so pred letom, je tudi relevanten podatek.</p>
               <p>Če govorimo o socialnih transferjih, ki smo jih kar nekaj tudi podelili ob
               iztekajočim se mandatu, to pa predvsem Vladi, to še zdaleč ni tisto, kar bi moralo
               biti, če primerjamo zvišanje življenjskih stroškov, strošek, ki se meri v košarici
               življenjskih stroškov, sindikalno rečeno, in če primerjamo inflacijo, ki je večja,
               kot so bila kakršna koli usklajevanja, ki jih je država hotela narediti.</p>
               <p>Realno bi bilo pričakovati, da je Vlada pri tej zadevi tudi dosledna, ker vedno
               ponavlja, da želi imeti sistemsko rešene zadeve. In tu je sistematičnost nekoliko
               spregledana. Dejstvo je, ali smo jo hote ali nehote spregledali, to je seveda sedaj
               vprašanje. Mi smo sprejeli nekaj ob zadnji spremembi tega zakona, kar še zdaleč ni
               tisto, kar bi moralo biti narejeno. In to, kar je sedaj predlagano, da se skladno s
               150. členom Zakona o pokojninskem in invalidskem zavarovanju transferji posameznikom
               usklajujejo glede na rast bruto plače na zaposlenega, to mislim, da je edino
               pravilno. In to bi moralo biti redno. Nihče tudi nima vpliva nad tem, da so v bistvu
               te zadeve v smislu življenja dražje od tistih, ki jim to dajemo. Saj oni na to ne
               morejo vplivati, na to lahko vpliva država, ali bo poslabšala ali bo poboljšala
               stanje življenja v državi. In ravno zaradi tega, ker smatramo, da je to dejansko nuja
               in da je na to opozarjala kar nekajkrat vladna stranka, to je DeSUS, in da je v
               bistvu že enkrat bil izigran ta predlog, bi bilo prav, da se prisluhne tudi z vladne
               strani. Zdaj, ko imate kvalificiranega predlagatelja, spoštovani predstavniki iz
               Vlade, ko je to predstavnik vladne stranke, da ne iščete zopet izgovorov, da to ni
               možno storiti. Če pogledamo tudi proračun, na katerega se radi zgovarjate, kadar neko
               stvar ni možno zaključiti, lahko tudi vidite, da je tam presežek. Tako tudi s tega
               stališča menimo, da je potrebno temu prisluhniti in obstoječi zakon dopolniti s
               predlogom, seveda pa tudi nekako zagotoviti trajnostni vir dostojnega življenja za
               tiste, ki to od nas pričakujejo. Hvala.</p>
            </sp>
            <sp xml:id="SDZ4-Redna-39-2008-05-21.sp323">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo. O predlogu sklepa, da je predlog zakona primeren
               za nadaljnjo obravnavo, bomo v skladu s časovnim potekom seje zbora odločali jutri, v
               četrtek 22. 5., v okviru glasovanj. S tem prekinjam to točko dnevnega reda.</p>
               <p>Prehajamo na <title>25. TOČKO DNEVNEGA REDA - PRVA OBRAVNAVA PREDLOGA ZAKONA O
                  UPRAVLJANJU PREMOŽENJA PRIDOBLJENEGA S PRODAJO DRŽAVNIH DELEŽEV.</title> Predlog
               zakona je v obravnavo zboru predložila skupina poslancev s prvopodpisanim gospodom
               Jožefom Školčem. V zvezi s tem predlogom zakona je skupina desetih poslancev, s
               prvopodpisanim gospodom Jožefom Školčem, zahtevala, da Državni zbor opravi splošno
               razpravo. Besedo dajem predstavniku predlagatelja zakona za dopolnilno obrazložitev
               predloga zakona. Gospod Milan Petek, izvolite, imate besedo.</p>
            </sp>
            <sp xml:id="SDZ4-Redna-39-2008-05-21.sp324">

               <speaker>MILAN PETEK:</speaker>

               <p>Hvala lepa, gospod predsednik. Vsi ostali, ki vztrajamo danes v tej dvorani! Namesto
               prvopodpisanega gospoda Školča, ki je zaradi obveznosti moral biti odsoten pri tej
               točki, prevzemam jaz to nalogo predlagatelja. Predlagatelji zakona o upravljanju
               premoženja, pridobljenega s prodajo državnih deležev, smo zaskrbljeni nad dejstvom,
               da se nekateri politiki ne zavedajo položaja, ko vsi podatki kažejo, da pokojninski
               sistem, utemeljen še v času Bismarcka, preprosto v prihodnosti ne bo deloval.
               Solidarnost mlajših generacij s starejšimi generacijami, delo delovnoaktivne
               generacije za starejšo generacijo enostavno ne bo več zadoščalo za pokrivanje
               obveznosti do pokojninske blagajne. Poleg pokojninske reforme bo potrebno vzdržnost
               pokojninske blagajne olajšati tudi z drugimi ukrepi, ki postajajo nujni tudi v
               nekaterih drugih državah Evrope. Takšen način omilitve stanja, v katerega bo v
               bodočnosti prišla Republika Slovenija, je možno doseči na način, kot ga predlagamo s
               tem zakonom. Naloga in odgovornost politike je, da ne nosi odgovornosti samo za
               sedanjo, temveč tudi za prihodnje generacije. Naša naloga je zmanjšati tveganja, da
               bi se prihodnjim generacijam, našim otrokom in vnukom, bistveno poslabšal status in
               pogoji za življenje.</p>
               <p>Sprejem zakona, ki ga predlagamo, je zato po naši presoji ne samo potreben, ampak
               nujen. Smo v času, ko predstavniki vladajočih tako radi poudarjajo, da proračun
               ustvarja presežke. Bolje bi bilo, ko bi tudi razmišljali, kam s presežki. Naloga
               politike in vsake vlade je, kako dobre proračunske čase izkoristiti za obdobje, ko bo
               prišlo do drugačnih gibanj in stanja v gospodarstvu in družbi. Zato je ideja tega
               zakona, da se proračunski presežki oziroma kupnina od premoženja v državni lasti daje
               v poseben sklad, s katerim profesionalno upravlja inštitucija, ki je izven dosega
               tekoče politike, in to nesporno Banka Slovenije je. Pri tem ugotovitev Vlade
               Republike Slovenije, da Banka Slovenije ni pristojna za upravljanje teh nalog, ne
               drži. Zakon o Banki Slovenije v 12. členu te naloge banki omogoča. Prebrati je treba
               zakon v celoti in ne samo v tistem delu, ki komu ustreza. V predlogu zakona oziroma
               ob ustanovitvi sklada govorimo o pasivnem načinu upravljanja premoženja, podobno kot
               to velja za vzajemne sklade. Država se na ta način umika iz aktivnega upravljanja
               nekaterih gospodarskih družb in s tem vplivanja na odločitve teh gospodarskih družb.
               In to je ves čas tega mandata zagotavljala tudi Vlada. Žal je naredila manj, kot je
               obljubljala in dejansko tudi naredila. S sprejemom in pridružitvi k podpori tega
               predloga zakona bi dokazala, da je in še misli resno. Z zgledov primerljivih skladom,
               kot ga predlagamo, je že nekaj: Norveška in Irska sta državi, ki sta primerljivi z
               nami. Takšno razmišljanje je udejanjeno že v Rusiji, Kitajski in arabskih državah.
               Slovenija bi bila s sprejemom takšne odločitve nekakšen pionir in vzorec za druge v
               Evropi. Seveda je najpomembneje in verjamemo, da zelo težko za naše razumevanje pri
               takšni odločitvi sprejeti dejstvo, da so sredstva sklada zaprta, da ne služijo
               tekočim potrebam in da politika 15 let ne posega po njih. Po poteku tega obdobja pa
               je v razpolaganju s sredstvi sklada potrebno doseči visok nacionalni konsenz, saj bo
               potreben poseben zakon o razpolaganju s sredstvi sklada sprejeti z dvotretjinsko
               večino glasov navzočih poslancev, seveda takratnega zbora.</p>
               <p>Takšno je namreč določilo 4. člena zakona. Predlagatelji ne moremo sprejeti
               enostranske ocene Vlade v svojem mnenju, da je predlagani zakon pripravljen površno
               in strokovno nepodkovano. Namesto da bi Vlada z morebitnimi dopolnitvami ali
               spremembami členov zakon skušala izboljšati, se je zatekla k diskvalifikaciji. Če
               državni sekretar, ki je danes kot predstavnik Vlade med nami v Državnem zboru, torej
               med nami, obljubil, pa smo čitali, da je sposoben narediti davčno zakonodajo, s
               katero bo lahko Slovenija druga Irska, smo prepričani, da je sposoben tudi vse svoje
               znanje in sposobnosti uporabiti za izboljšanje, ne pa kritiziranje tega zakona.</p>
               <p>Zato poziv vsem tistim, ki razmišljate o prihodnosti, da podprete zakon, podate
               pripombe o tem svojem razmišljanju in zakon skupaj z nami izboljšate. Tisti, ki
               postajate egoisti in ostajate pri svojih trdnih stališčih, se pač zavedajte, da s tem
               krojite usodo. Hvala.</p>
            </sp>
            <sp xml:id="SDZ4-Redna-39-2008-05-21.sp325">

               <speaker>PREDSEDNIK FRANCE CUKJATI:</speaker>

               <p>Hvala. Gospod Šircelj, želite besedo v imenu Vlade za uvodno dodatno obrazložitev.
               Izvolite.</p>
            </sp>
            <sp xml:id="SDZ4-Redna-39-2008-05-21.sp326">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani gospod predsednik, spoštovane poslanke, spoštovani poslanci!
               Skupina poslancev s prvopodpisanim Jožefom Školčem, je pripravila Predlog zakona o
               opravljanju premoženja, pridobljenega s prodajo državnih deležev, s katerim predlaga,
               da bi se za sredstva od prodaje državnih deležev ustanovil poseben sklad, ki naj bi
               ga opravljala Banka Slovenija. Upravljanje bi moralo biti usmerjeno v ohranitev in
               povečanje njegove vrednosti 15 let od ustanovitve sklada, s premoženjem sklada naj ne
               bi bilo dopustno razpolagati v katerikoli obliki odsvojitve. Po preteku tega roka pa
               bi bilo razpolaganje dopustno le na podlagi visoke stopnje nacionalnega političnega
               konsenza, to je na podlagi posebnega zakona, ki ga je sprejel Državni zbor z
               dvotretjinsko večino.</p>
               <p>Vlada Republike Slovenije se s takšnim predlogom zakona o prodaji državnih deležev ne
               strinja. Iz predlaganih določb je razvidno, da ob pripravi predloga zakona veljavna
               pravna ureditev predmetnega področja ni bila dovolj dobro proučena. Glede na
               navedeno, je Vlada Republike Slovenije mnenja, da je predlagani zakon pripravljen ne
               dovolj strokovno. Predlagani zakon posega v Zakon o Vladi Republike Slovenije in
               Zakon o javnih financah. V skladu s 7. členom Zakona o Vladi Republike Slovenije
               upravlja z nepremičninami in drugim premoženjem Republike Slovenije Vlada, če glede
               posameznih zadev z zakonom ni drugače določeno. Sklicevanje predlagateljev v točki 1.
               Ocena stanja in razlogi za sprejem zakona, da se predlagani zakon sprejema na podlagi
               prve alineje drugega odstavka 64. člena Zakona o javnih financah, ki naj bi
               predvideval, da so vprašanja, ki so urejena s predlaganim zakonom, lahko urejena s
               posebnim zakonom, je po mnenju vlade zmotno. Upravljanje z državnim in občinskim
               premoženjem, je že urejeno v zakonu o javnih financah, in sicer od 67. do 81. člena.
               V tem poglavju je tudi določen način prodaje državnega premoženja in uporaba kupnine.
               Kupnina od prodaje kapitalskih naložb države oziroma občine se primarno uporabi za
               odplačila dolgov v računih financiranja. Iz prikaza ureditve v drugih pravnih
               sistemih je tudi razvidno, da je bil v teh državah namen ustanovitve posebnih skladov
               v tem, da se v bodoče zagotovijo sredstva za pokojnine. Republika Slovenija že ima
               kapitalsko družbo pokojninskega in invalidskega zavarovanja, ki je bila ustanovljena
               z namenom ustvarjanja dodatnih sredstev za pokojninsko in invalidsko zavarovanje. Ta
               pravna organizacijska oblika omogoča v sedanjih razmerah prilagajanje tržnim razmeram
               na kapitalskih in finančnih trgih pri izvajanju naložbene strategije in učinkovitost
               pri gospodarjenju s premoženjem.</p>
               <p>Zakon po mnenju Vlade vsebuje le nekaj splošnih načel, omejitev, ključnih ukrepov, ki
               naj bi pripomogli k izboljšanju... Se opravičujem, ključnih ukrepov, ki naj bi
               pripomogli k izboljšanju upravljanja premoženja, pa predlog zakona ne vsebuje.</p>
               <p>Predlog, da bi sklad upravljala Banka Slovenije, odstopa od obstoječega koncepta
               sistema javnih financ in z ničemer ne utemeljuje, zakaj bi bila takšna rešitev dobra
               in kaj bi se na tak način dejansko doseglo. Predlagano celo bistveno posega v sistem
               pristojnosti različnih državnih organov, kjer Banka Slovenije predstavlja nadzorni
               organ, ki bdi nad delovanjem bančnega sektorja. Vlada Republike Slovenije pa
               predstavlja izvršno oblast, ki deluje na vseh področjih preko resornih ministrstev in
               je pristojna tudi za upravljanje z državnim premoženjem. Za denarna sredstva
               proračuna države namreč skrbijo v tem primeru službe Ministrstva za finance v okviru
               enotnega zakladniškega računa.</p>
               <p>Vlada Republike Slovenije meni, da obstoječe določbe slovenskega pravnega sistema
               niso izčrpane ter da je mogoče namen predlaganega zakona doseči že v okviru veljavne
               zakonodaje, to je Zakona o javnih financah.</p>
               <p>Spoštovane poslanke, spoštovani poslanci. Vlada Republike Slovenije se s predlogom
               zakona ne strinja in ga ne podpira.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-21.sp327">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Prehajamo na predstavitev stališč poslanskih skupin. Besedo ima gospod Sašo Peče, ki
               bo predstavil stališče Poslanske skupine Lipa.</p>
               <p>Prosim.</p>
            </sp>
            <sp xml:id="SDZ4-Redna-39-2008-05-21.sp328">

               <speaker>SAŠO PEČE:</speaker>

               <p>Spoštovani prisotni!</p>
               <p>Zelo vesel bi bil, če besede sekretarja Vlade Republike Slovenije gospoda Širclja ne
               bi bile zgolj iluzija.</p>
               <p>Po mojem trdnem prepričanju je seveda čista iluzija izhajati iz dejstva, da bo Zavod
               za pokojninsko in invalidsko zavarovanje v prihodnjih letih sposoben izplačevati tako
               imenovane pokojnine. Verjetno vsi, ki se vsaj malo spoznamo na ekonomijo ali pa na
               stanje omenjene družbe ali pa zavoda, vemo, da temu ni tako. Vemo, če se bo obstoječ
               sistem ohranil brez sprememb, se bomo, žal, zelo kmalu srečali s sposobnostjo
               omenjene družbe, zavoda, za izplačevanje pokojnin.</p>
               <p>Dovolite, da začnem, po moji oceni se boste verjetno vsi strinjali, da vsaka vlada si
               lasti državno premoženje bolj ali manj pohotno. Aktualna vlada pa si ga lasti izjemno
               pohotno. Prvo dejstvo.</p>
               <p>Drugo dejstvo, iz katerega je potrebno izhajati, jaz sem danes in tu prepričan, da
               nihče od 90 poslancev ne zna našteti celotnega premoženja države, torej v družbah, ki
               ga je aktualna vlada prodala v tem mandatu. Niti eden od poslancev ne ve, katere
               naložbe je Vlada vse odprodala. Zakaj ne ve? Zaradi tega, ker gre za enega najbolj
               netransparentnih početij, kar smo jih, z gotovostjo lahko rečem, priča vse od
               osamosvojitve naprej.</p>
               <p>Kako poteka prodaja državnega premoženja v Republiki Sloveniji? Državni zbor da
               soglasje le k manj kot desetini prodaj državnega finančnega in stvarnega premoženja.
               To je tisti odlok, ki ga enkrat ne leto sprejme Državni zbor. Ponavadi v okviru
               proračuna, rebalansa ali zakona o izvrševanju proračuna. Takrat se Državni zbor v
               deset, mogoče dvajsetminutni razpravi sreča vsako leto z odlokom o prodaji državnega
               stvarnega premoženja. V tistem odloku, kjer govorimo o najpomembnejših inštitucijah,
               okoli vsake inštitucije, ki jo prodamo, pa naj bo NKBM, Nova Ljubljanska banka,
               skratka institucije, piše pet ali šest vrstic, vrstic, ne strani, zakaj se je Vlada
               Republike odločila za prodajo svojega deleža, lastniškega deleža v neki inštituciji.
               Razprave med poslanci ni. Praviloma vedno v povezavi v tej razpravi sodeluje pet ali
               šest vsako leto istih poslancev. Drugih, identična slika, tako kot danes in sedajle
               tu, v dvorani takrat ni. To je materija, ki ji, žal, poslanci ne posvečate nobene
               pozornosti. Ne samo, ne dovolj.</p>
               <p>Drug sistem prodaje, ki se istočasno odvija v okviru naše države je seznam prodaje,
               ki ga vsake toliko časa sprejme Vlada Republike Slovenije. Po mojem trdnem
               prepričanju brez kakršnekoli osnove. Pred seboj imam odgovor na poslansko vprašanje v
               lanskem letu, katere so tiste naložbe, ki jih država načrtuje prodati. Jaz sem takrat
               dobil odgovor, 231 naložb, lastniških deležev države, ne Vlade, ki jih meni nič, tebi
               nič Vlada proda mimo Državnega zbora, nihče od poslancev sploh ne ve, da se to
               prodaja, kaj šele od državljank in državljanov. Odgovor o 231 naložbah, ali drugače
               povedano mogoče malenkostno bolj razumljivo, od 231 podjetij, ki jih država, Vlada
               načrtuje prodati, izgleda to približno tako. Minister za gospodarstvo v sodelovanju s
               strokovno ekipo vladnega kabineta ponavadi ob petkih zaseda in določa podjetja, ki so
               kapitalsko interesantna za posamezno politično stranko ali za posameznega političnega
               veljaka ali kapitalskega prijatelja. Na tem seznamu, ko sem ga dobil, sem bil
               presenečen, ker gre za nekatera izjemno dobra podjetja, za katera ni nobene potrebe,
               da se jih proda. In tudi Vlada na podlagi tega seznama in Vlada Republike Slovenije
               je sklenila na svoji 84. redni seji dne 27.7.2006, da bo brez kakršnekoli
               obrazložitve tudi mimo enega samega stavka odprodala 231 podjetij ali naložb. Niti
               eno podjetje na tem seznamu ni obrazloženo zakaj, ne kako, ne kaj bo s kupnino,
               skratka čista nula. Samo v vrsticah je napisano ime podjetja.</p>
               <p>In tretji način prodaje je tisti, ki ga imajo državna podjetja v lasti, torej da
               imajo sama omenjena podjetja v lasti druga podjetja ali pa naložbe. Vladi Republike
               Slovenije, vsaj kolikor daje vtis, se niti ne sanja, da se ti deleži prodajajo. In tu
               se preparkira kapital. Jaz sem pred dnevi slišal zelo dober stavek "mati vseh afer".
               Mati vseh afer, vsaj po moji oceni, je prepustitev Soda in Kada izključni aktualni
               politiki. Torej, Sod in Kad, ki sta dobila pravico nad razpolaganjem teh 231 podjetij
               ali pa naložb, kakorkoli imenujemo, ne odgovarjata za uspešno ali neuspešno prodajo,
               za izvedeno ali neizvedeno prodajo čisto nikomur. Ne odgovarjata Državnemu zboru, ne
               odgovarjata niti Vladi Republike Slovenije. Kadarkoli sem zastavil poslansko
               vprašanje, in verjemite, jih ni bilo malo, kdo sploh nadzira to prodajo, sem dobil
               odgovor s strani ministra za gospodarstvo Sod in Kad sta v okviru svojih odločitev
               popolnoma suverena. Mislim, da ni minil slab mesec, ko smo na Odboru za gospodarstvo
               govorili o enemu izmed teh podjetij, podjetju Paloma, kjer je enostavno predstavnik
               Vlade povedal, da enostavno vpliva na odločitev Soda in Kada ni, da je tudi ne more
               biti. Navkljub temu, da Vlada nekaj časa pred tem dodeli pravico prodajanja mimo
               kakršnegakoli načrta, Sodu in Kadu. In teh 231 naložb podjetij prodaja Sod oziroma
               Kad. Nobenega nadzora, noben od nas ne more nič izvedeti, tudi Vlada Republike
               Slovenije ne more nič izvedeti, ampak je prepuščeno gospodom, ki so postavljeni
               izključno na svoje položaje preko seje Vlade. Vlada Republike Slovenije po drugi
               strani nastavlja gospode, ki omenjeno početje počno. Po moji oceni, navkljub vsem
               prizadevanjem predlagatelja omenjenega zakona, bi bilo smiselno pred samim načinom,
               kako in kaj s kupnino, doreči kdaj sploh do prodaje pride. Državni zbor ni sprejel
               niti enega akta, ki bi govoril o strategiji, kdaj, komu, za kakšno ceno prodajati. V
               naši državi se potem odvijajo zelo zanimive stvari. Pa bom dal za primer: Slovenska
               industrija jekla. Danes na moje poslansko vprašanje je minister Vizjak to prodajo
               opredelil kot eno boljših prodaj, ki so jo sploh lahko zamislimo. Vsi vemo, kako je
               do kupnine s strani ruskega Koksa prišlo. Zastava prihodnjih delnic. Zastava
               prihodnjih delnic. Torej ta isti način, ki ga Vlada Republike Slovenije kritizira v
               drugih primerih in ga prikazuje kot izključno tajkunstvo. Kadar pa Vladi Republike
               Slovenije ustreza kupec, mu dovoli inštrument tako imenovane pridobitve prihodnjih
               delnic. Kadar Vladi Republike Slovenije lastništvo ali pa oseba ne ustreza, je to
               nekaj najbolj katastrofalnega v naši državi. Ampak to je bil en primer, primer, ki ga
               je danes pred nekaj urami gospod Vizjak izpostavil kot odličen model prodaje.</p>
               <p>V nadaljevanju Državni zbor in strategija, način prodajanja državnega premoženja. V
               svojem uvodu sem naštel tri sisteme prodaje. Vemo, da se nismo srečali ne z zakonom o
               načinu privatizacije bančnega sektorja, ne z zakonom, lahko gremo bolj podrobno,
               zakon o privatizaciji NLB, zakon o privatizaciji NKBM in podobne stvari. Osebno
               trdim, da bi bil najbolj pošten, predvsem transparenten v smislu do ljudi, ki so to
               premoženje gradili in ga ustvarjali, kajti ni ga ustvarjala samo današnja generacija
               in nima pravice aktualna vlada, meni nič, tebi nič, mimo vseh odprodati vse, kar so
               prejšnje generacije gradile. Ampak kot sem že rekel, vsaka vlada bolj ali manj
               pohotno prodaja državno premoženje. In kot sem že rekel, bolj agresivno, kot ga
               prodaja aktualna vlada, pa ne govorim samo o velikih institucijah, ne govorim samo o
               generatorjih, pospeševalcih posameznega gospodarske dejavnosti, govorim tudi o
               manjših, tako imenovanih zaželenih deležih, torej tisto premoženje, ki omogoča, še
               enkrat poudarjam, parkiranje kapitala. In ko naenkrat ljudje to zvedo, potem je govor
               o hobotnici. Ampak nihče pa ne pride do tistega osnovnega koraka, torej izvirnega
               greha. Kaj se dogaja z vrednostnimi papirji, ki jih ima v lasti, na primer Nova
               Kreditna banka Maribor. Vrednostni papirji, pa vzemimo, mislim, da je zgodba stara
               leto in nekaj, vrednostni papirji, mislim, da je oznaka PETG, skratka Petrol, gredo
               čisto mimo kateregakoli izmed poslancev, Vlade Republike Slovenije, verjamem, da niti
               gospod Šircelj zdaj ne vem, o čem govorim, ampak ko se uprava NKBM-ja, NKBM-ja, ki je
               bil še nekaj mesecev nazaj v popolni lasti države, odloči, da proda Petrol, čeprav je
               imel tržno ceno 1000 enot, ga proda za 750. Komu ga proda? Preko škofije. Vsi pa
               vemo, katero finančno inštitucijo vodijo slovenski škofje ali katero banko. Kdo stoji
               zraven? Kdo je posrednik? Od Oblakov, do gospodov Petkov in podobne stvari. Tudi, ne
               vi kolega Milan, vem, da se razumeva in točno vemo kdo. Ampak na ta način, gospodje,
               se ustvarja parkiranje kapitala. In potem pride neka skupina poslancev in zahteva
               izredno sejo o enem primeru, medtem ko sami omogočajo - ne enkrat, 10-krat hujše
               stvari. Ko Vlada Republike Slovenije niti enkrat ni rekla, kako more neka banka, pa
               saj je vseeno, ali bo to Ljubljanska banka ali mariborska, saj to ne igra vloge,
               prerazporeja lastništvo v prav tako državnih podjetjih. Primer sem dal samo za
               Petrol. Ampak ne. Prvič, poslancev to niti malo ne zanima, ne vem, mogoče zaradi
               neinteresa, mogoče zaradi tega, ker nimajo dovolj znanja, mogoče zaradi tega, ker jim
               vodje poslanskih skupin tega ne dovolijo ali nenazadnje ker jim Vlada tega ne dovoli.
               In potem pride - mi je žal seveda da ni predsednika Vlade - sekretar v okviru Vlade
               Republike Slovenije in govori kako je obstoječe stanje čudovito, kako je danes
               zakonodaja takšna, da pa nihče ne more več ničesar narediti. Pa saj ni na mestu, da
               bi se človek razburjal, me je tudi že zdavnaj minilo, ker vem, da samo z jezo se ne
               da ničesar narediti. Vse kar pač iskreno upam, osebno ali pa v imenu Poslanske
               skupine Lipa, je to, da vas bodo ljudje spregledali. Zato govoriti o kakršnikoli
               transparentnosti aktualne vlade na sistemu prodaje državnega premoženja, na
               ustvarjanju parkirišč... Aktualna slovenska Vlada je šolski primer za krajo državnega
               premoženja ali prilaščanja državnega premoženja.</p>
               <p>Kdorkoli izmed nas si lahko pogleda tisti akt, o katerem sem govoril na začetku, to
               je odlok o prodaji državnega, finančnega in stvarnega premoženja. To je akt, ki je
               debel na pamet govorim, 25 do 30 strani, ki zajema nekaj deset velikih institucij v
               naši državi. Vse ostale prodaje, gospodje in gospe, se odvijajo preko Soda in Kada
               ter se odvijajo preko uprav podjetij, preko povezanih oseb in podobne stvari.</p>
               <p>Ko se na ministra za finance gospoda Bajuka ali nenazadnje tudi na ministra za
               gospodarstvo gospoda Vizjaka obrne poslanska skupina, v tem primeru Poslanska skupina
               Lipa, naj se vključi v sistem prehoda iz enotirnega v dvotirni sistem Agencija za trg
               vrednostnih papirjev ali pa Urad za varstvo preprečevanja konkurence, veste, kaj je
               odgovor obeh ministrov: to so samostojni organi. Danes poslušam istega ministra, ki
               pisno pravi, da so to samostojni organi, da ne more v ničemer posegati v njihovo
               delo, gospoda Vizjaka, ki pravi: ATVP in Urad za varstvo konkurence so krivi. Njih bi
               bilo treba zapreti, nekdanji direktor. Ja, pa s koga se norčuje. Vlada Republike
               Slovenije ali sam minister, Vlada v celoti? Ne vem. In kar se tiče samega predloga.
               Kolikokrat je Državni zbor imel možnost govoriti o prodaji državnega premoženja nad
               pobudo enega izmed poslancev Lipe. Torej v okviru tiste institucije poslanskih
               vprašanj z razširjeno razpravo. Ogromnokrat. Ampak niti enkrat se ni našlo dovolj
               samostojnih poslancev, ki bi naslednji dan ob glasovanju izglasovali, da se bo vsaj
               razpravljalo o sistemu. Pa navkljub temu, da še enkrat poudarjam in še enkrat povem,
               da ga ni poslanca med devetdesetimi, ki bi se mu vsaj približno sanjalo, kaj vse je
               Vlada, posredno ali neposredno, v tem mandatu prodala. Niti sanja se nobenemu od nas
               ne, kaj vse je Vlada Republike Slovenije v tem mandatu prodala. Spet bomo čez deset,
               petnajst let, mogoče ko se bo preparkiral kapital, ko bomo naenkrat dobili tako
               imenovane mlade vladne svetovalce, in se bomo potem čez šest, sedem let spraševali o
               tem, kako so lahko prišli iz ne vem česa na ne vem kaj. Na koncu mandata pa bomo
               imeli izredno sejo o parkiranju kapitala, zgrajeno na enem samem primeru. Kaj je
               gospoda Janeza Janšo pripeljalo leta 2004 na oblast? Tako imenovani trojni K in pa
               protikorupcijska, torej Kraja, Klientelizem in Korupcija, seja. Bila je nočna seja,
               govorilo se je o treh stvareh. ...<stage>/Nerazumljivo./</stage> podjetje Ultra v povezavi s
               politikom Golobičem in mislim, da je bilo še v povezavi z nakupom aviona. Vsa
               Slovenija je takrat stala: korupcija, korupcija, korupcija in gospod Janez Janša se
               je tolkel po prsih in govoril: "Jaz tega ne bom dopustil." Štiri leta kasneje ta isti
               človek navkljub temu, da zmaga na volitvah, navkljub temu, da tri leta, pa lahko
               vzamete v narekovajih ali ne narekovajih, krade državno premoženje v direktni obliki
               ali indirektni obliki, pride zopet z zahtevo za sklic seje, medtem vsi pozabimo, da
               ima škarje in platno za vse to v rokah in da mimo njega ne more iti nič, pa s tem, ko
               rečem Janez Janša, seveda poosebljam Vlado Republike Slovenije, vladno politiko, tudi
               Novo Slovenijo, Ljudsko stranko, ki vedno znova ne dela drugega, kot samo kima in
               pritiska tipke DA, čeprav mislim, da redko kdaj ste trdno prepričani, da sploh veste.
               Ampak to je strategija.</p>
               <p>In kar se tiče samega odloka danes. Ne morem reči, da sem trden zagovornik tistega
               moratorija oziroma opredelitve v 4. členu, ki govori o petnajstletni zamrznitvi
               kapitala. Verjamem v Banko Slovenije, to moram poudariti, neprimerno bolj kot v
               različne zavode, družbe, za taka ali drugačna pričevanja. Strinjamo se tudi v
               Poslanski skupini Lipa s kvorumsko večino za razpolaganje s finančnim premoženjem, ki
               se bo steklo v omenjeni sklad. Danes bomo seveda predlog zakona podprli. In če bo
               zakon dobil po nekem čudežu potrebno večino, da bo šel naprej, s tega mesta seveda
               tudi napovedujem amandma Poslanske skupine Lipa, da je razpolaganje možno že prej,
               pred petnajstimi leti, prav tako z odločitvijo o kvorumski večini. Rad pa bi danes
               predvsem eno, da bi od Vlade Republike Slovenije dosegli samo to, da Državni zbor
               slovensko javnost, slovenske medije vsaj obvešča o tem kaj vse je prodala. Ampak
               Državni zbor še tega ni sposoben, še te informacije ni sposoben ...<stage>/Opozorilni znak
               za konec razprave./</stage>... kadar koli se zahteva razprava o omenjeni materiji, v
               povprečju dvaindvajset, sedemindvajset poslancev in poslank Državnega zbora zadevo
               podpre, vsi ostali so proti. Ne zavedajo se pa, da je to premoženje vseh nas.
               Hvala.</p>
            </sp>
            <sp xml:id="SDZ4-Redna-39-2008-05-21.sp329">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bojan Starman bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-39-2008-05-21.sp330">

               <speaker>BOJAN STARMAN:</speaker>

               <p>Hvala lepa za besedo, gospod predsednik, prav lep pozdrav vsem skupaj.</p>
               <p>Poslanci Slovenske demokratske stranke omenjenega zakona ne bomo odprli vsaj s tem,
               da prenesemo vse kupnine od prodaje premoženja, ki jih bomo iztržili v naslednjem
               času, na slovensko banko. S tem ne bomo tega problema bistveno rešili in tudi s tem
               ne, da prepovemo kakršno koli razpolaganje s tem premoženjem. Seveda tudi zakon ni
               primerno pripravljen, da bi urejal problematiko, katere mogoče intenca je pa drugje,
               da bi na nek način poskusili bolj racionalno gospodariti z državnim premoženjem.</p>
               <p>Pa bi mogoče šel še malo stran od tega trenutnega predloga zakona. Mi smo z Zakonom o
               lastninjenju, tam je izvirni greh vseh teh dogodkov, ki jih imamo, o katerih radi
               veliko govorimo, dajemo krivdo drug na drugega, prej smo imeli vsi skupno splošno
               premoženje, ki smo ga v obliki certifikatov razdelili. Razdelil smo seveda to in
               ustanovili društvo Kad in Sod. Eno naj bi poskrbelo, da bi oplemenitilo premoženje za
               namene pokojninske blagajne, SOD pa seveda za namene odškodnin, ki je bil povezan z
               drugim zakonom. Seveda smo tudi en del certifikatov lahko državljani vložili v tako
               imenovane pide, ki naj bi bili tudi na nek način zametek tistih, ki bodo skrbeli za
               investicije in razvoj našega gospodarstva, vendar ne na takšen način, kot so se potem
               obnašali. Predvsem to je bil začetek tega procesa, potem pa smo odprli lov na to
               premoženje. Skromni preprosti ljudje so hitro prodali svoje certifikate, največkrat
               za zelo nizko ceno. Verjetno bi bilo v tem zakonu pravilno in prav, da bi nepoučene
               ljudi vsaj poučili oziroma bi jim na nek način v zakonu sprejeli nek moratorij na
               prodajo teh certifikatov, ker s tem bi se verjetno izognili mnogim tem stvarem, ki so
               se pojavile kasneje. Celo rekli smo, da to je pač nek nepomemben papir. In tako se je
               zgodilo, da nekateri so dejansko te papirje tudi poklonili oziroma prodali za majhen
               del. Potem smo v nadaljevanju se poiskali v tem lovu na denar, na lastninske deleže.
               Tukaj je bila najbolj pomembno orožje povezava z aktualno politiko. Le na tak način
               si lahko dobil v roke tisto moč, da si lahko prišel do ustreznih deležev, do denarja,
               da si jih odkupoval. In tukaj mislim, da so bile banke tiste, ki so največ praktično
               pripomogle k tej divji privatizaciji, ker so pričele izdajati denar tudi na podlagi
               delnic, ki se bodo kupovale. Vemo te primere že od zavarovalnice, da so banke v
               zastavo jemale bodoče kupljene delnice. To je bila seveda velika napaka,
               nedopustljiva in še zdaj mislim, da to z bančnega vidika, bančnega poslovanja ni bilo
               prav. Potem smo zavrteli vse te stvari in lahko bi tudi jaz našteval vrsto primerov,
               ko so se na čuden način te privatizacije zgodile in seveda ljudje so prišli do
               ogromnega premoženja. Večino teh primerov se je zgodilo še prej, pred to vlado. Tukaj
               so se samo pokazali nekateri rezultati prejšnjih dogodkov. Mislim pa, da je še čas,
               da se določene stvari popravijo. Mislim, da se vsi dogodki dajo pogledati, videti.
               Mislim, da je bilo tukaj narejena cela vrsta napak, nedelovanje državnih organov,
               nadzornih inštitucij. Bilo je veliko mahinacij, ki so bile narejene, utaje davkov pri
               prenosu. Razno razne stvari so bile narejene, tako da bi bilo to pametno pogledati,
               ugotoviti. Verjetno pa škode, ki je nastala zaradi neprimernega delovanja države,
               neprimerne zaščite, neprimernega usmerjenja, ne bo mogoče v celoti popraviti.
               Predvsem so tukaj utrpeli tisti, tista velika večina, jaz sem že tukaj za to
               govornico rekel, da pač na žalost nismo zagotovili neke pravne varnosti tem malim
               delničarjem in tako je prišlo, da je vrednost premoženja verjetno zdaj približno 60,
               70 milijard evrov, ki smo ga bili 15 let nazaj vsi imeli v lasti, je zdaj v lasti
               nekaj tisoč ljudi. To je bila sramota za vse vlade, ki so bile, da niso zagotovile
               nekega reda, ki bi to preprečil.</p>
               <p>Seveda govoriti o prodajah, katere so bile, kakšne so bile v tem času državnega
               premoženja, predvsem raznih deležev v Kadu pa Sodu. Tukaj mislim, da je bilo
               potrebno, vendar ne danes, ampak že pred petnajstimi leti natančneje določiti načine
               prodaje, pogoje, preko katerih se izdajajo prodaje tako v Kadu in v Sodu, kakor tudi
               za državo. Jaz sem že nekajkrat povedal v razpravah, da bi bilo zelo koristno in
               pametno in nekatere države v svojih ureditvah to tudi imajo, da bi skoncentrirali in
               postavili za vso državno premoženje enega lastnika, ki bi z njim upravljal v interesu
               države in njenih davkoplačevalcev in poskrbel za ustrezno oplemenitenje in
               gospodarjenje s temi sredstvi, in to pod zelo natančnimi pravili igre, kako se stvari
               dogajajo. To sem že tukaj omenil. Mislim, da ena taka pot bi bila dejansko pravilna
               in potrebno bo, če ne sedaj, pa v bližnji prihodnosti tudi korigirati določene
               stvari, ki jih imamo v zakonu o Kadu in Sodu, kako, koliko morajo prispevati v
               državno blagajno. Ena od idej je bila tudi, da se umakne država iz gospodarstva in
               posledično sledenju tej idej se je marsikdaj prodajalo, ko to ne bi bilo potrebno.
               Jaz mislim, da živimo v eni situaciji, ne zdaj, tudi kar nekaj let nazaj, ko ni bilo
               prav nobene potrebe, da bi hiteli s prodajo. Vsi smo pa na glas govorili, da je
               država slab gospodar. Po mojem mnenju ni nujno, da je država slab gospodar. Lahko se
               stvari uredijo tudi tako in odgovornost postavi tudi na tak način, da je država lahko
               tudi dober gospodar. Poznam primere, omenil bom Finsko, tukaj je bil gospodarski
               predstavnik parlamenta, predsednik odbora za gospodarstvo. Tam je gospodarstvo tisto,
               v katerem okviru se potem finance naprej in drugi oddelki in pravi, da imajo posebno
               ministrstvo, ki imajo tudi veliko deležev v tej državi v podjetjih. Imajo zelo
               natančno razdelano strategijo in vsako leto si kar precej dividend oziroma prihodkov
               iz teh lastninskih deležev in tega lahko prištejemo k svojemu državnemu proračunu in
               s tem zmanjšajo seveda lahko davčna bremena svojih davkoplačevalcev. S tem se
               izboljša konkurenčna sposobnost in s tem pogoji za delovanje na trgu. Nekaj takega,
               rekel bi, samostojno ministrstvo ali pa v okviru gospodarskega ministrstva pod točno
               določenimi pogoji, bi bilo potrebno zagotoviti, verjetno bi bilo to dobro, verjetno
               se bo tega potrebno lotiti in narediti. Nikakor pa poslanci Slovenske demokratske
               stranke ne podpiramo tega predloga zakona. Kot sem že rekel, s prenosom na centralno
               banko vseh kupnin, ni problem, s tem je vsaj 90%, kar je predhodnik govoril, govoril
               je samo o problematiki prodaj, ali so iztržene cene prave ali so te stvari, s tem se
               nič ne rešuje, še vedno bodo ostale problematike prodaj in vsi problemi glede
               gospodarjenja s tem premoženjem bodo ostali. S tem bi samo na nek način nekaj
               zacementirali, vse ostale probleme, o katerih pa tukaj govorimo v tem Državnem zboru,
               vse odkar sem jaz tukaj, si mečemo očitke drug drugemu, pa ostajajo s tem nerešeni.
               Zato seveda takega zakona ne moremo podpreti. Tudi ni konsistenten z obstoječo
               zakonodajo in tudi popravljati bi ga bilo izredno izredno težko, zato ga ne morem
               podpreti. Kot sem pa že rekel, pa se poslanci Slovenske demokratske stranke zavedamo,
               da je tukaj na tem področju gospodarjenja z državnim premoženjem, kakor tudi
               upravljanja preko Kada in Soda, toliko stvari odprtih, da bo potrebno še verjetno
               kakšen zakon na novo postaviti in sprejeti.</p>
               <p>Mislim, da smo na tem gospodarskem področju, na prenosu lastnine, da je naše tržno
               gospodarstvo na nek način dejansko postalo bolj lovišče za tiste, ki na hitro hočejo
               do denarja. Izključno pa povem, da je njihovo orožje v povezavi s tisto politiko, ki
               jim kroji zakone. Jaz osebno sam osebno sem bil v podjetju, sem bil direktor v
               velikem podjetju, povedal sem ljudem, napisal sem, da naj počakajo s prodajo svojih
               lastniških certifikatov, ki so jih vložili, delnic iz tovarne, da je to edina
               garancija za naprej, da bodo obdržali tako določene pravice. In tisti, ki so bili
               drugačnega mnenja, ki so hoteli na hitro pokupiti in si prilastiti podjetje, so bili
               močnejši. Ponudili so denar in tudi jaz sem potem moral oditi iz podjetja. Takih
               zgodb je bilo v Sloveniji na tisoče, jokanje za tem pa nima nobenega smisla.</p>
               <p>Verjetno je pa še vedno možno nekje popraviti določene krivice, ki so bile storjene,
               vendar s tem zakonom ne bomo popolnoma nič pripomogli, zato ga ne bomo podprli. Hvala
               lepa.</p>
            </sp>
            <sp xml:id="SDZ4-Redna-39-2008-05-21.sp331">

               <speaker>PREDSEDNIK FRANCE CUKJATI:</speaker>

               <p>Hvala. Gospod Milan M. Cvikl bo predstavil stališče Poslanske skupine Socialnih
               demokratov.</p>
            </sp>
            <sp xml:id="SDZ4-Redna-39-2008-05-21.sp332">

               <speaker>MAG. MILAN M. CVIKL:</speaker>

               <p>Hvala lepa za besedo. V tem že poznem sredinem večeru sem se moral prav uščipniti, ko
               sem poslušal besede in ko sem videl, da jih govori predstavnik SDS-a in predsednik
               Odbora za finance in monetarno politiko. In moram reči, da se strinjam z gospodom
               Starmanom.</p>
               <p>Problemi upravljanja finančnega premoženja so zelo resni problemi, so pa seveda
               tematika dela Odbora za finance in monetarno politiko. Obžalujem, da na tem odboru do
               sedaj, glede na velike dileme predsednika, nismo uspeli kaj veliko govoriti. No,
               sedaj pa k zakonu.</p>
               <p>Zakon o upravljanju premoženja, pridobljenega s prodajo državnih deležev, ima
               verjetno največji problem v naslovu. Mi ne bomo podprli zakona v takšni obliki, mu pa
               v prvem branju ne bomo nasprotovali. Razlogi so naslednji.</p>
               <p>Najprej zakaj zakonu ne bomo nasprotovali. Zato, ker zakon vsebinsko odraža
               nezaupanje dela opozicije v delovanje Vlade. In to ravno pri vprašanju, kako kdo
               razume lastnino v Republiki Sloveniji. In seveda koalicija, ki je nastopila svojo
               "zmagovito pot", v narekovaju, je razumela upravljanje finančnega premoženja, kot je
               povedal gospod Starman, kot lovišče. Lovišče, kjer ukrojeni zakoni, predvsem zakon o
               prevzemih, in pa, kot je danes povedal minister za gospodarstvo, nedelovanje
               nadzornih organov in delovanje tistih, ki so ocenili, da če se že predsednik Vlade
               upa prodati Mercator na način, kot je to bilo narejeno, pa tudi jaz lahko kaj kupim
               mimo zakona.</p>
               <p>Mislim, da se moramo vsi zavedati, da ni nobenega idealnega kapitalističnega sistema.
               Da obstaja konflikt med kapitalom, med delom, in da je Vlada zato, da regulira ta
               konflikt. Tudi zato smo izbrali pred slabimi petnajstimi leti, štirinajstimi leti nek
               model privatizacije ali pa najprej lastninskega preoblikovanja, kjer smo zaradi
               zadržanja javnih interesov oblikovali tudi dva pomembna državna sklada. In ta zakon
               vsebinsko ne bi smel govoriti o ničemer drugem, pač pa o tem kako se premoženje, ki
               ga ta dva državna sklada imata, bolje opravlja. Mi ne vidimo zato, da bi se politika
               umaknila iz gospodarstva, kot potrebno hitro prodajo finančnega premoženja in potem
               njegovo pretvorbo v denar, v evre in potem v upravljanje teh evrov s strani Banke
               Slovenije. Mi te potrebe ne vidimo. Mi menimo, da se politika mora samoomejiti, lahko
               tudi s takšnim zakonom, ki se bi glasil preprosto, kot zakon o upravljanju finančnega
               premoženja in v katerem bi se zavezali v Državnem zboru, da naslednjih petnajst let
               tega ne bomo prodali. Vsebinsko, kolegi in kolegice, to piše že od leta 1999 v Zakonu
               o javnih financah, ki pravi, da se za tekočo porabo ne sme prodajati. Tam je potem
               leta 2002 prišla neka izjema, da lahko vsakoletni zakon določi, da mogoče pa temu ni
               čisto tako, pa smo si potem izmišljevali za telekomunikacijske opravičence, itd.,
               itd. Vendar vsebinsko v Sloveniji, suveren sklad - SOVEREIGN FUND pravzaprav s Sodom
               in Kadom že imamo od leta 1993/1994 in tudi primerjava v zakonu, ko govorite, kolegi,
               v določeni meri, o Norveški pa o Avstraliji, pravzaprav govorite o istem. Tudi Irski
               primer je povsem enak. Irski primer govori o tem, da imamo nacionalni pokojninski
               rezervni sklad in Kad je ravno to. Problem Kada in Soda pa je v tem, da ne spoštujeta
               lastnih statutov. Po letu 2001, preden sem bil zamenjan kot predsednik upravnega
               odbora Soda, sem dosegel spremembo statuta Soda na Vladi Republike Slovenije, ki
               poenostavljeno pravi, da se sledi v Zakonu o javnih financah, ko se prodaja deleže
               Soda. In leta 2005, ko je nastopila nova vlada, se je ta statut začel kršiti, ker
               seveda, Zakon o javnih financah pravi, da je potrebno za malo večje prodaje imeti več
               ponudb, imeti javni razpis, imeti konkurenčne ponudbe, imeti transparentne postopke
               in takrat se doseže - bodisi prava cena ali se pa podpre razvoj podjetij. Kot je
               danes znano, temu v primeru Mercator ni bilo tako, pa še v nekaterih drugih primerih,
               ne pri Sodu, ne pri Kadu institucije niso delovale, in posledica je, da se je pač to
               prodalo prijateljem iz "famoznega" avgustovskega sestanka.</p>
               <p>Zato, seveda, za to, da bi izstopila politika iz gospodarstva in da bi se jasno
               ločilo med funkcijo lastništva in upravljanja ni potrebno vse najprej prodati, ker če
               bi se vse najprej prodalo tako, kot ta zakon predvideva, bi se najprej sesula
               slovenska borza. In če bi se sesula slovenska borza, bi najprej izpuhtelo v zrak
               premoženje velikega števila ljudi, ki so v preteklih letih mukoma, vendarle počasi
               začeli verjeti, da pri slovenski borzi, pri javnih delniških družbah, nekaj te
               transparentnosti vendarle je.</p>
               <p>Jaz se ne spuščam v to, kdo je predstavil ta zakon na tiskovni konferenci naših
               kolegov iz opozicije, mi smo zavrnili sopodpisovanje tega zakona, ker se nam je
               zdelo, da je zakon v tem kontekstu nedomišljen. Vendar, danes ga imamo v prvi
               obravnavi. V prvi obravnavi je prav govoriti o tem, da zakon je odraz nezaupanja v to
               vlado in zato seveda dajmo poglejmo, kako bi se ga dalo popraviti. Torej, če je
               osnovni cilj zakona, kot je drugje po svetu, ohranjanje stabilnosti pokojninskega
               sistema na dolgi rok, ob tem seveda iskanje razvojnih priložnosti za dobro
               upravljanje tega finančnega premoženja, kar pomeni iskanje razvojnih priložnosti za
               podjetja, ki jih ima takšen "SOVEREIGN FUND" takšen sklad v upravljanju, s tem seveda
               nimamo problema. Zato je pravzaprav to na nek način zakon o pretvorbi Kada in
               preostanka Soda, po tem, ko upam bomo vendarle s presežkom zaključili
               denacionalizacijo in odločitvijo o tem, da se Vlada, da se politika samo omeji pri
               upravljanju javnih delniških družb oziroma preostalega finančnega premoženja, ki ga
               država ima. To seveda pomeni jasno naložbeno politiko sklada, ker ta sklad ostane
               dolgoročen lastnik, torej je treba to reševati z ustrezno varianto vrste delnic,
               prednostne in tako dalje. Nekaj podobnega, kar je bilo v nekaterih že poznanih
               primerih. V primeru prodajanja finančnega premoženja, kadar bi seveda prišlo bodisi
               do sovražnega prevzema bodisi do potrebe po prodaji zaradi tega, ker bi posamezno
               podjetje odhajalo in spreminjalo svoj strateški načrt, se potem za to denarno
               premoženje pač določi naložbena politika sklada.</p>
               <p>Verjetno bi se ta sklad, ta "SOVEREIGN FUND" moral tudi vsebinsko kot preoblikovani
               Kad ali kot, ne vem, preostanek tega, kar pač to finančno premoženje je, jasno
               definirati, kaj je pri vsem tem nacionalni interes. Gotovo ni nacionalni interes to
               kar smo videli v primeru prodaje Mercatorja, ki je na koncu nacionalni interes
               posameznih lastnikov, ki so danes četrtinski ali ne vem večinski lastniki pivovarne
               Laško ali Istrabenza. Mislim, da je to vsakomur jasno. To ni nacionalni interes, to
               je interes posameznika. Je pa v nacionalnem interesu, da takšen suveren sklad
               zagotavlja temeljno izhodišče za to, da bi ta podjetja dolgoročno bila davčni
               zavezanci v Sloveniji, ker edini nacionalni interes je status teh podjetij, torej
               davčni status v Sloveniji, zato, da bi le-ta podjetja skozi plačevanje v slovenski
               državni proračun vplačevala ustrezne davke. V tem kontekstu, kakorkoli primerjamo
               procese tranzicije v bivši vzhodni Evropi, je Slovenija naredila najbolje od vseh.
               Poglejte si deleže davkov od dohodka pranih oseb v ostalih državnih proračunih
               Poljske, Češke, Slovaške, Madžarske, če omenim samo višjegrajske države in Slovenije
               in boste videli, da je bila naša odločitev za privatizacijo prava, ker je še vedno
               pomemben delež podjetji z davčnim sedežem v Sloveniji, ne glede na to, da so to javna
               podjetja ali celo deloma ali v večini v tuji lasti, vendar je statusna sprememba
               nemogoča in zato se davki plačujejo tukaj in to potem vpliva na pokrivanje ostalih
               odhodkov. In če tako razumemo nacionalni interes, strateške interese posameznih
               podjetij in strateške interese slovenskih davkoplačevalcev in prejemnikov storitev iz
               državnega proračuna, potem smo zelo hitro skupaj. Zato ta zakon razumem kot neke
               vrste nadgradnjo Zakona o javnih financah, in gospod Šircelj, jaz sem ta Zakon o
               javnih financah pisal in nimate prav v svojem mnenju, da je v nasprotju, ni v
               nasprotju, je nadgradnja. Nadgradnja je pa zato, ker odloki o prodaji državnega,
               finančnega in stvarnega premoženja, ki jih Vlada posreduje v Državni zbor, so
               preslaba omejitev Vlade, ki počne v tem mandatu kar počne. Verjetno pa je zakon
               neskladen z Zakonom o Banki Slovenije, predvsem zato, ker Banka Slovenije takšne
               naloge sedaj nima. Zakaj je bila Banka Slovenije izbrana v tem zakonu? Verjetno zato,
               ker v nobeno drugo institucijo v tej Sloveniji, na žalost, več pri tej Janševi vladi
               ne moreš verjeti. Danes je tukaj gospod minister Vizjak kritiziral UVK in ATVP,
               Agencija za zavarovalni nadzor je tako ali tako pod pristojnostjo ministra Bajuka, ki
               ga danes niti ni bilo, da bi odgovarjal na to vprašanje, torej vam ostane samo še
               Banka Slovenije. Ali je zdaj Banka Slovenije najboljši mehanizem ali ne, o tem velja
               diskutirati. Gotovo pa je Banka Slovenije zaradi njene manjše ali pa če hočete
               manjšega vpletanja v izvajanje monetarne politike v Sloveniji, ker se ta določa
               drugje, verjetno ima neke sproščene kapacitete in bi se del teh kapacitet lahko
               preusmeril v upravljanje takšnega suverenega sklada, imenujem ga preoblikovanega Kada
               in preostanka Soda.</p>
               <p>Kolegi, se potem v zakonu, na žalost, preveč koncentrirajo na, bom rekel, kako bodo
               kaj upravljali, manj pa na to, kako se bo do tega, kar bodo upravljali, prišlo. Zato
               je zakon pomanjkljiv v delu, ki govori o tem, kako se bo prišlo do tega premoženja
               pridobljenega s prodajo. Ker, če vi hočete nekaj 15 let upravljati, morate najprej to
               dobiti. Zato pravim, da če razumemo to zadevo kot preoblikovanje Kada, potem si
               seveda lahko bliže.</p>
               <p>V določenih elementih je seveda poseben problem, da zakon kar močno preferira
               določene vrste upravljavcev s premoženjem, daje neke naloge Banki Slovenije, ki so
               seveda tudi sporne, ker je treba zadevo uskladiti z Evropsko centralno banko, ampak
               na to smo v tem Državnem zboru očitno že navajeni. Mi bomo naslednji teden spremljali
               zakon o SID-u, ki sploh ni usklajen z Evropsko centralno banko, četudi posega v
               pristojnost Banke Slovenije s tem sistema evropskih centralnih bank, ko le-ta deluje
               v Sloveniji.</p>
               <p>Dovolite mi, da v preostanku časa pokomentiram mnenje Vlade. Izhajal bom iz tega, kar
               je povedal kolega Starman, ki pravi, da je privatizacija veliko lovišče. Vlada se
               očitno tega ne zaveda, ker Vlada pravzaprav je vse zamešala. Vlada je zamešala to, da
               je seveda res pooblaščena za upravljanjem z nepremičninami in seveda tudi s finančnim
               premoženjem, vendar Vlada nima tega premoženja v lasti. Vlada Republike Slovenije v
               imenu Republike Slovenije, ki je pravno formalni lastnik finančnega premoženja,
               upravlja premoženje. In seveda to, da je kolega iz SDS-a povedal, da je to postalo
               lovišče, je samo odraz tega, da ljudje razumejo, da s tem, ko so dobili Vlado
               Republike Slovenije, da so dobili direktorja Slovenije d.o.o., niti ne Slovenije
               delniške družbe, ampak Slovenije d.o.o., ker imamo družbo z omejeno odgovornostjo,
               lahko pač direktor, enostavno povedano, počne ravno kar hoče. In to se je tudi, kot
               smo že prej povedali, dogajalo. Zato je pravzaprav Vlada zelo nerodna v svojem
               mnenju. Vlada namreč pravi dvoje. Tega zakona ne potrebujemo, ker imamo že Kad, ampak
               hkrati pa je Vlada sprejela v juliju 2006 odločitev o tem, kako bo praktično vse v
               Kadu in Sodu prodala in to na hitro prodala. In pravzaprav je v svoji intenci
               izvajala prehodne dejavnosti, ki so v tem zakonu potrebne. Zato seveda mislim, da ima
               Vlada resen problem, ko razlaga, da pravzaprav na nek način je s Kadom vse rešeno,
               ona pa vendarle s svojimi politikami ta sklad upravlja.</p>
               <p>No, povedal sem že, da se strinjam s tistimi pripombami Vlade glede Banke
               Slovenije.</p>
               <p>Glede razpisne komisije. Mislim, da ni tak problem, kot pravi tukaj, da Računsko
               sodišče ne more dati. Računsko sodišče lahko verjetno, smiselno bi bilo, vendarle
               pregleda, opravi predhodno revizijo, ali so takšni upravljavci, še posebej, če bi
               bili domači, vendarle ustrezni, kar mi je skladno z ločenostjo nadzorne in pa
               upravljavske funkcije. Ampak veste, ne morem mimo tega, da ne rečem, da je pa ta ista
               vlada predlagala zakon o SID-u, kjer pa za nadzornike Slovenske izvozne družbe
               predvideva to, prvič predvideva, da so ministri in predvideva to, da jih Banka
               Slovenije v licenciranju za kontroliranje in nadziranje bančnih poslov ne sme
               preveriti ali imajo iste pogoje kot ostali nadzorniki. Kar je pa seveda velik
               konflikt in o tem bomo še govorili.</p>
               <p>Če Vlada res misli, da je mogoče namen predlaganega zakona doseči že v okviru
               veljavne zakonodaje, to je Zakona o javnih financah, bi pa seveda rad slišal kako to
               namerava narediti. Jaz mislim, da so zakon o Kadu, zakon o Sodu, Zakon o javnih
               financah trije ločeni zakoni in vi ne morete kar reči, da imate zakon o zaključku
               Kada, ki bo zdaj, ne vem, postal neposredni ali pa posredni proračunski uporabnik. To
               seveda preprosto kaže na nerazumevanje Zakona o javnih financah.</p>
               <p>Zaključujem. Slovenija je leta 1993, 1994 začela graditi nek sistem kapitalistične
               lastnine s transformacijo družbene lastnine v individualizirano lastnino
               certifikatnih upravičencev in 10% Kada in 10% Soda, ki sta last Republike Slovenije
               in prav je, tako kot smo to počeli do leta 2004, da se Vlada odgovorno obnaša, ko
               upravlja to premoženje. Z odločitvami te vlade na začetku mandata, predvsem z
               nekaterimi prodajami in potem odločitvijo v sredini mandata, da želi pospešiti
               prodajo Kada in Soda, deležev v Kadu in Sodu, kar tako brez velikih razlogov, razlog
               je bil umik države iz gospodarstva, v nekem reformnem okviru je bilo to zapisano kot
               želja, se pa je seveda naredilo veliko škode. Zato je prav, da s tem zakonom na nek
               način zaustavimo postopke prodajanja državnega finančnega in stvarnega premoženja,
               predvsem finančnega, ki poteka v skladu z Odlokom o Programu prodaje državnega
               finančnega premoženja, recimo, ne vem, videli smo zgodbo Telekoma, da natančneje
               predpišemo postopke v Kadu in Sodu, tudi če je potrebno z določbami tega zakona ali
               pa takšnega zakona, in da se potem seveda odločimo in se samoomejimo. Politika v
               Sloveniji za naslednjih 15 ali 20 let: da tekočega financiranja pokojninske,
               zdravstvene, občinskih in državnoproračunske blagajne ne bomo financirali s
               prodajanjem državnega finančnega, dobro bi bilo tudi nestvarnega premoženja. Razen,
               če je pač stvarno premoženje prodano ali vir nakupa drugega stvarnega premoženja.</p>
               <p>Ponoviti to zavezo leta 2008 ni nič narobe. Ta zveza je bila sprejeta v septembru
               leta 1999 s sprejemom Zakona o javnih financah in sprejem te zaveze je Sloveniji dal
               zeleno luč za vstop v Evropsko unijo in za prevzem tudi pogojev iz gospodarske in
               denarne unije in nenazadnje sprejem evra. To so dejstva.</p>
               <p>In zakonu ne bomo nasprotovali, potrebno ga je popraviti, vključno z naslovom in
               ustrezno preoblikovati, kar je seveda mogoče v drugem branju. Verjamem pa, da tega ne
               bo počela aktualna vlada, verjamem pa da bo to lahko temelj ali eden od pomembnih
               dejavnikov in programov naslednji koaliciji. Zato velja o tem zakonu tudi
               razpravljati v drugem in tretjem branju v Državnem zboru, zato mu Poslanska skupina
               Socialnih demokratov, ki ima zelo jasna stališča glede izstopa politike iz
               gospodarstva, ki jasno ločuje med funkcijo lastništva in upravljanja, v tej fazi ne
               bo nasprotovala.</p>
               <p>Hvala lepa.</p>
            </sp>
            <sp xml:id="SDZ4-Redna-39-2008-05-21.sp333">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Milan Petek bo predstavil stališče Poslanske skupine Liberalne demokracije
               Slovenije. Prosim.</p>
            </sp>
            <sp xml:id="SDZ4-Redna-39-2008-05-21.sp334">

               <speaker>MILAN PETEK:</speaker>

               <p>Hvala lepa, gospod predsednik.</p>
               <p>Tisti, ki smo podpisani na predlog zakona smo tudi člani Poslanske skupine LDS,
               zaradi tega seveda naše stališče ne more biti drugačno, kot je stališče razlage, ki
               jo predlagatelji utemeljujemo tudi v svojem predlogu zakona. Veseli me in veseli nas,
               da smo v teh par predstavitvah slišali tisto, kar smo nameravali in želeli slišati -
               da so vsi, ki so predstavljali stališča političnih strank ugotavljali, da je ali v
               predhodnih fazah ali tudi v tem obdobju marsikaj narobe z upravljanjem in ravnanjem v
               zvezi z državnim premoženjem, kakršnimkoli. In da je bilo narobe v preteklosti, da so
               se na ta način in s takšnimi postopki, ki niso bili dovolj natančno opredeljeni ali
               utemeljeni, zadeve zlorabljale in to se dela še bolj v tem mandatu. In ravno to, vsa
               ta spoznanja, vse to zavedanje, je vodilo k temu, da smo v LDS-u pripravili tak
               zakon, s katerim smo hoteli doseči, da se ta trenutna ambicija vsake politike, v tem
               primeru pač trenutne politike, zaustavi, da se zavemo tega, da je potrebno
               razmišljati o zanamcih, da bomo na tak način pravzaprav čez relativno kratek čas
               pripeljali to državo, te prebivalce, v položaj, da bo življenje poslabšano, da
               pokojninska blagajna ne bo mogla zagotavljati sredstev, da dodatnih virov s prodajo
               premoženja - nekontrolirano in na način, kot se to počenja, marsikdaj ne bo in da
               tudi proračun ne bo zmogel financiranja vseh obveznosti, ki ga bodo čakale.</p>
               <p>Zaradi tega smo v LDS predlagali zakon o upravljanju premoženja pridobljenega s
               prodajo državnih deležev, saj je za to premoženje potrebno zagotoviti najboljša
               upravljanja. Spremenjene razmere na finančnih trgih so dobro pokazale, da način
               upravljanja, kot ga izvaja država preko zakladnice Ministrstva za finance ni več
               primeren. Prvič, zaradi neposrednega vpliva na delovanje podjetij, ki škodi razvoju
               gospodarstva, drugič pa zaradi neprimernega upravljanja premoženja. Težave z
               upravljanjem premoženja so se dobro pokazale prav v primeru dokapitalizacije Nove
               Ljubljanske banke, saj država sama ni bila sposobna zagotoviti dovolj sredstev za
               dokapitalizacijo. In tukaj je poiskala pomoč Zavarovalnice Triglav. Prav tako je
               način upravljanja državnega premoženja napačen, zaradi tega, ker je večina naložb
               vezanih na slovenski kapitalski trg oziroma na Ljubljansko borzo. Vsi poznamo razmere
               na tem trgu, ko je vrednost premoženja, posebej v zadnjem obdobju je izpuhtevala iz
               dneva v dan, tudi 8% dnevno. Država pa se temu tveganju ni mogla izogniti, saj je vse
               naložbe vezala prav na domači kapitalski trg. Zaradi tega menimo, da je bolj primerno
               profesionalno upravljanje državnega premoženja, ki omogoča globalno razpršitev
               upravljanega premoženja. Tudi finančna kriza na svetovnem trgu je na nek način
               zmanjšala vrednost naložb, ki so osredotočene na globalne trge. Vendar obstaja pri
               Banki Slovenije možnost drugačnega načina plemenitenja premoženja. Med njimi naj
               morda tudi omenimo trgovanje z valutami. Prav tako je z zakonom omogočeno, da
               upravljavec sklada upravlja s premoženjem, pridobljenim s prodajo državnih deležev,
               upoštevaje analize, mnenja in smernice tistih, ki najbolje poznajo mednarodno
               priznane finančne institucije. Pri tem - mednarodno priznane finančne institucije -
               nismo mislili diskriminirati naših institucij, ampak povedati, da se morajo tudi
               nekatere naše finančne institucije uveljaviti, biti uspešne na svetovnem trgu, v
               svetovnem okolju in zaradi tega so lahko enakovreden konkurent tistim, ki bodo morda,
               če bo zakon sprejet, svetovali in usmerjali ravnanje Banke Slovenije pri naložbah.
               Predlagani zakon bi po našem mnenju moral biti sprejemljiv tudi za tiste stranke in
               poslanske skupine, ki podpirajo transparenten umik države iz gospodarstva in omejitev
               politike pri razpolaganju sredstev iz prodaje oziroma upravljanje državnega
               premoženja. Tisti, ki boste a priori zaradi svojega političnega "pedigréja" proti
               sprejemu zakona, boste jasno dali sporočilo volivcem, da hočete razpolagati z
               državnim premoženjem, ki se ga, takšna je praksa, posebej v zadnjem obdobju, izrablja
               za lastne politične interese. Podobne rešitve kot so predlagane v zakonu, so na voljo
               marsikje v svetu, kajti države kot je na primer Norveška ali pa tudi nekatere
               revnejše države, ki pa imajo nafto ali naravna bogastva, kot je recimo Čile,
               uporabljajo takšne načine plemenitenja oziroma gospodarnega ravnanja s premoženjem.
               Pri evropski primerjavi smo posebej uporabili irski primer, ki ima podoben sklad v
               obliki nacionalnega pokojninskega rezervnega sklada. Namen takšnega sklada je zbrati
               sredstva, ki bodo delno financirala stroške zakladnice za zagotovitev socialne
               blaginje in za stroške pokojnin javnega sektorja šele od leta 2025 dalje, ko se pri
               njih pričakuje, da se bodo obveznosti za pokojnine znatno dvignile z nadaljevanjem
               staranja prebivalstva. Zakaj torej Slovenija ne bi imela in ne bi razmišljala o
               takšnem skladu, posebej zavedajoč se tega, da je pri nas vzdržnost pokojninske
               blagajne in ta situacija, ki jo predvideva Čile v letu 2025, predvidena v hitrejšem
               obdobju pri nas, torej med letom 2015 in letom 2020.</p>
               <p>Mi torej predlagamo, da se zaradi takšnih razlogov petnajst let ne more črpati iz
               sklada. Irska kot omenjena je sprejela odločitev, da se tega ne more počenjati
               oziroma črpati petindvajset let. In tu iščemo paralelo, ne iščemo drugih razlogov za
               to, da ne bi zmogli narediti koraka, da zamrznemo, pod narekovaji seveda, takšno
               premoženje politiki.</p>
               <p>Mi imamo mnogo večje težave kot Irska. Z demografskimi spremembami pa se, takšno je
               naše mnenje, na staranje prebivalstva ne pripravljamo. Slovenija bi lahko uporabila
               tudi druge metode, morda bi lahko sklenila, da 1% bruto nacionalnega produkta letno
               namenimo v takšen sklad, verjamemo, da so takšni predlogi še bolj obsojeni na
               nesprejetje in zaradi tega smo se odločili za, po naši presoji sprejemljiv predlog,
               ki bi se ga, verjamem, vsaj s pripombami, ki jih tudi danes upoštevamo oziroma
               poslušamo v tej razpravi, dalo morda spremeniti. Ali pa, kot je bilo rečeno,
               preoblikovati Kad, ki pravzaprav resnično je neke vrste SOVEREIGN WEALTM FUND" in je
               bil za takšen namene tudi ustanovljen vendar se je "sfižil". Torej, takšne vloge
               nesporno nima. Če bi bili torej sposobni narediti korak, da bi mu bila takšna položaj
               in vloga dana, se tudi mi pravzaprav temu ne bi preveč "protivili" oziroma menimo, da
               bi se pridružili.</p>
               <p>Raziskava Mednarodnega denarnega sklada ravno ugotavlja, da so takšni suvereni
               finančni skladi zelo pomembnih v mednarodnih elementarnih in finančnih sistemih. To
               so namreč investicijski skladi v državni lasti, ki so uporabljeni za različne načine
               makroekonomskih politik oziroma namenov. So stabilizacijski skladi katerih primarni
               namen je izoliranje proračuna in ekonomije zaradi nihanja cen dobrih, ponavadi je
               mišljena nafta, varčevalni skladi za prihodnje generacije, razvojni skladi, ki
               omogočanje financiranje socialno ekonomskih projektov ali za pospeševanje gospodarske
               politike za morebitno dviganje potencialne gospodarske rasti in pa za rezervne
               pokojninske sklade, ki zagotovijo pokrivanje pokojninskih obveznosti kadar drugi viri
               ne zadoščajo. Vsi takšni skladi so pasivni in so dolgoročni investitorji, ki so brez
               vpliva na politiko podjetja oziroma brez uporabe aktivnih glasovalnih pravic, to je
               tudi naš namen.</p>
               <p>Po raziskavi Mednarodnega denarnega sklada ni dokazov, da bi takšni skladi
               uporabljali ozke politične interese. S tem tudi v LDS želimo doseči, da se prenese
               odločanje na Banko Slovenije, kar po naši presoji je jamstvo, da ne bo političnega
               vpliva, ki bi zmanjšalo donosnost naložbe ali pa škodilo gospodarstvu.</p>
               <p>Takšna oblika sklada je lahko tudi uporabno fiskalno orodje, ker se lahko s skladom
               pospeši fiskalna stabilizacija ali pa uporabi za dolgoročne fiskalne namene. Lahko se
               uporabi na primer za pripravo na staranje prebivalstva, zaradi dodatnih prihodnjih
               stroškov za zdravstvo, za pokojnine ali pa za financiranje infrastrukturnih
               projektov.</p>
               <p>Glede mnenja Vlade. V LDS smo pričakovali, da mu bo Vlada nasprotovala. Saj z njim
               pravzaprav onemogočamo vplivanje politike na gospodarstvo. Po naši presoji Vlada
               nasprotuje temu zakonu tudi zaradi tega, ker bi s tem priznala, da ne zna najbolje
               ali morda ne želi najbolje upravljati premoženja od prodaje državnih deležev. Sedaj
               se kupnina od prodaje kapitalskih naložb države uporablja za odplačilo dolgov v
               računu financiranja državnega premoženja. Seveda je predlagana določba smiselna, da
               sredstva od prodaje premoženja ne gredo v tekočo porabo državnega proračuna. Zato
               seveda s tem zakonom v LDS podpiramo rešitev, ki onemogoča uporabo sredstev za tekočo
               uporabo. Zakon pa ni predlagan iz tega razloga. Zakonu smo namreč omogočili rešitev,
               da se pet let od ustanovitve premoženja sklada ne razpolaga s tem premoženjem. Vlada
               v svojem mnenju na predlog zakona ne vidi potrebe po ustanavljanju skladov, ker imamo
               baje ¸Kapitalsko družbo pokojninskega in invalidskega sistema z namenom ustvarjanja
               dodatnih sredstev za pokojninsko in invalidsko zavarovanje. Kot že rečeno prej, in
               tudi sam pritrjuje temu, da je bila Kapitalska družba res ustanovljena za ta namen.
               Žal vidimo v praksi, da Kapitalska družba s svojim vodstvom, s svojimi nadzornimi
               organi, ki so "dirigirani" s strani politike, ne obvladuje teh procesov in slabo
               upravlja s premoženjem, ki ji je zaupano. Za ta primer je dobrodošlo uporabiti primer
               Mercatorja, kjer so, namesto, da bi pri prodaji zaslužili upokojenci oziroma
               davkoplačevalci, da so zaslužili tisti, ki so uspeli s takšnim načinom prodaje
               Mercatorja zaslužiti stotine milijonov evrov. Torej, to je dokaz, da sklad ne
               opravlja naloge in funkcije, ki mu je bila namenjena in ki bi jo moral opravljati. V
               LDS verjamemo, da Vlada ne želi omejiti svojega političnega vpliva na gospodarstvo.
               Vendar nas ne zanima več ta vlada, nas zanimajo bodoče vlade, bodoče politike in
               vsaki politiki želimo preprečiti, da vpliva na tisti del ravnanja s premoženjem, ki
               sodi v državno premoženje. Vlada nasprotuje temu, da bi upravljala sklad Banka
               Slovenije. V LDS smo navedli primer Norveške, kjer sklad upravlja Norveška banka za
               investicijski menedžment, ki je del Norveške centralne banke. Njihova banka upravlja
               državni globalni pokojninski sklad, ki je eden od največjih evropskih skladov in
               vsebuje predvsem sredstva, ki se zbirajo s prodajo nafte, torej banka Norveške
               počenja te stvari.</p>
               <p>Res je, Vlada v svoji obrazložitvi, temu pritrjuje tudi gospod Cvikl, navaja, da
               Banka Slovenije nima pristojnosti za tovrstne naloge. Mi menimo, da jih ima. Mi smo
               prebrali zakon v celoti in menimo, da je v 12. členu tisto določilo, ki pravi, da
               banka upravlja tudi drugo aktivo, ki ji je zaupana in na ta način, kot predlagamo v
               svojem zakonu, pač Državni zbor zaupa Banki Slovenije upravljane te aktive, o kateri
               danes govorimo. In zaradi tega menimo, da je v Zakonu o Banki Slovenije dana podlaga
               za upravljanje premoženja oziroma za upravljanje te aktive. Vlada meni, da komisija,
               ki bi zbirala finančne institucije, ki bi na podlagi mednarodnega razpisa, torej
               pripravili ali sodelovali pri upravljanju s temi sredstvi. Dvom o Računskem sodišču
               kot organu, najvišjem vrhovnem revizijskem organu, mislimo, da ni upravičen, ne gre
               za direktno operativno vplivanje in ravnanje in omogočanje vpliva direktnega, torej s
               strani Računskega sodišča, ampak posredno, kot poznavalci na izbor tistih, ki bi
               Banki Slovenije svetovali in pomagali pri odločanju o naložbah tega fonda.</p>
               <p>Zaradi vsega izrečenega, torej tudi s strani poslancev pred menoj in zaradi
               argumentov, ki so bili rečeni z moje strani, predlagamo poslancem Državnega zbora, da
               zakon v prvi obravnavi podprejo. Menimo, da se da z določenimi popravki, nekateri so
               bili danes že izrečeni, zakon do druge obravnave popraviti, morda tudi najti pravo
               obliko, da se ne ustvarja več dvoma o pomenu in vlogi kapitalske družbe, delniške
               družbe, kapitalske družbe in da se torej te morebitne nedoslednosti ali pa pomisleki,
               ki se pojavljajo v zvezi z Zakonom o javnih financah ali zakon o izvrševanju
               proračuna na ta način tudi ...<stage>/Nerazumljivo./</stage> Zaradi tega apeliram na podporo v prvi
               obravnavi tega zakona. Hvala.</p>
            </sp>
            <sp xml:id="SDZ4-Redna-39-2008-05-21.sp335">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ciril Testen bo predstavil stališče Poslanske skupine Nove Slovenije.
            </p>
            </sp>
            <sp xml:id="SDZ4-Redna-39-2008-05-21.sp336">

               <speaker>CIRIL TESTEN:</speaker>

               <p>Hvala za besedo, spoštovani predsednik. Predstavnik Vlade, poslanke in poslanci! V
               Poslanski skupini Nove Slovenije predlaganega zakona o upravljanju z državnim
               premoženjem pridobljenim s prodajo državnih deležev ne bomo podprli. V Poslanski
               skupini Nove Slovenije se zavzemamo za pospešen, pregleden in nadzorovan umik države
               iz gospodarstva in za čim bolj omejene posege države v posamezne gospodarske
               probleme. Država se mora kar v največji meri umakniti kot lastnik iz večjih
               gospodarskih in finančnih družb, vendar na način, ki bo zagotavljal dolgoročno,
               učinkovito in transparentno nadaljnje delovanje podjetij. Privatizacija podjetij je
               po našem mnenju tudi velika priložnost za uspešno povezovanje s tujimi poslovnimi
               partnerji in za vključevanje slovenskih podjetij v širše gospodarske tokove in na ta
               način za pridobivanje novih tržišč. Povezovanje s tujimi partnerji je tudi priložnost
               za posodobitev proizvodnih procesov in tudi za tehnološki napredek.</p>
               <p>V Sloveniji je pogosto problematično zlasti komu in na kakšen način državno
               premoženje prodati. Še zlasti je zelo problematična prodaja večjih podjetij
               "menedžmentu".V takšnih primerih se pogosto sprašujemo, kakšna bo nadaljnja usoda
               takšnih podjetij. Ali ne pomeni prodaja domačim kupcem, ki praviloma kupujejo na
               kredit, v prihodnosti manjša vlaganja v razvoj in manjše plače delavcu?</p>
               <p>Tudi v Novi Sloveniji nas skrbi usoda takšnih podjetij, vendar predlagani zakon ne
               rešuje teh problemov, zato tudi iz tega vidika za našo poslansko skupino ni
               sprejemljiv.</p>
               <p>V Novi Sloveniji se ne moremo strinjati s kritiko predlagatelja zakona, da imajo
               sedanje rešitve upravljanja z denarjem od prodaje državnega premoženja velike
               pomanjkljivosti, saj je namembnost in poraba tako pridobljenega kapitala zakonsko
               zelo natančno določeno v Zakonu o javnih financah. Kupnina od prodaja kapitalskih
               naložb države se primarno uporabi za odplačilo dolgov v računu financiranja.
               Gospodarjenje v pomembnih gospodarskih družbah, kjer je lastnik država, je po našem
               mnenju uspešno, kar nenazadnje potrjujejo zelo dobri poslovni rezultati. Ponovno pa v
               Novi Sloveniji poudarjamo, da bi lahko bilo še boljše, če bi se država, kot večinski
               lastnik iz teh podjetij umaknila. Postavlja se tudi vprašanje ali je smiselno po eni
               strani ustanavljati posebne sklade, na drugi strani pa se zadolževati za reševanje
               nujnih infrastrukturnih investicij.</p>
               <p>V Poslanski skupini Nove Slovenije smo prepričani, da se dobro naložen kapital v
               infrastrukturo lahko najbolje obrestuje skozi boljše gospodarske rezultate. Če hočemo
               enakovredno slediti razvoju v Evropski uniji bomo morali vsaj še v naslednjem
               desetletju zaradi zamud iz preteklosti pospešeno vlagati v infrastrukturo.</p>
               <p>V Poslanski skupini Nove Slovenije se nam tudi ne zdi smiselno ustanavljanje
               posebnega sklada, kateremu bi bilo poverjeno upravljanje premoženja, saj imamo že
               urejeno družbo, ki je bila ustanovljena z namenom ustvarjanja dodatnih sredstev za
               pokojninsko in invalidsko zavarovanje.</p>
               <p>Tudi do predlagane rešitev, da bi s skladom upravljala Banka Slovenije, imamo
               zadržke, saj smo mnenja, da ni pristojna za upravljanje s tem premoženjem. Iz vseh
               navedenih razlogov predloga zakona v poslanski skupini ne bomo podprli. Strinjamo se
               z intenco, da ko bomo imeli proračunski višek, da se v posebni sklad ali pa v
               Kapitalsko družbo nameni 1% BDP-ja. Pogoj je proračunski višek. Treba pa je povedati,
               da že danes proračun Slovenije prispeva za pokojninsko blagajno več kot 3% BDP-ja.
               Hvala.</p>
            </sp>
            <sp xml:id="SDZ4-Redna-39-2008-05-21.sp337">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marjan Drofenik bo predstavil stališče Poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-39-2008-05-21.sp338">

               <speaker>MARJAN DROFENIK:</speaker>

               <p>Spoštovani predsednik, spoštovani državni sekretar, poslanke, poslanci. Pred nami je
               predlog zakona, ki so ga pripravili poslanci Poslanske skupine LDS. Predlog zakona je
               verjetno nastal kot odziv na izvajanje umika slovenske države iz gospodarstva, ki se
               uspešno izvaja v tem mandatu in se je resnici na ljubo začel že tudi v prejšnjih
               mandatih. Vendar ne s tako odločnostjo, vsekakor pa ne s strategijo, ki se jo izvaja
               v tem trenutku.</p>
               <p>Predlagatelji pravijo, da Republika Slovenija s prodajo svojih deležev v gospodarskih
               družbah pridobiva velika finančna sredstva, ki predstavljajo posebno nacionalno javno
               dobrino in da trenutna pravna ureditev ne zagotavlja zadostnega okvira za gospodarno
               in razvojno naravnano upravljanje, saj se s temi sredstvi ne upravlja na dovolj
               strokoven in gospodaren način. Ob takšni obrazložitvi bi se vprašal, kdo je v
               preteklih letih vodil gospodarsko politiko države in kdo je v glavni meri oblikoval
               zakonodajo, ki je danes večinoma še vedno v veljavi. Vprašanje sicer ne potrebuje
               odgovora. Sploh ob dejstvu, ki sem ga povedal že na začetku, da se umik države iz
               gospodarstva ni začel v tem mandatu.</p>
               <p>Predlagatelj je verjetno tudi spregledal dejstvo, da umik države iz gospodarstva
               temelji v pretežni meri na umiku iz državnih in paradržavnih skladov, iz gospodarstva
               in da ima Republika Slovenija v svoji lasti pretežno majhen delež celotnih sredstev,
               o katerih je v tem primeru govora. Delovanje in namen teh skladov pa je urejeno s
               področno zakonodajo, ki po našem mnenju zagotavlja gospodarno, strokovno in razvojno
               naravnano gospodarjenje z na ta način pridobljenimi sredstvi. Ravno tako se nam zdi
               nesprejemljiv pristop, da se zaradi tega, ker opozicija že po njeni naravi ne zaupa
               Vladi in njenim namenom, pristojnosti, ki so urejene v področnih zakonih, prenašajo
               na nekatere neomadeževane, v narekovaju, a zato nepristojne institucije. V Slovenski
               ljudski stranki ves čas zagovarjamo stališče, da naj se domača srebrnina ne
               razprodaja in da mora država v nekaterih ključnih gospodarskih panogah predvsem pa v
               bankah, zavarovalnicah ter podjetjih, ki upravljajo z javno infrastrukturo, ohraniti
               večinski oziroma kontrolni delež. Z nekaterimi potezami smo nezadovoljni in smo jim
               tudi javno nasprotovali, za veliko rešitev pa se lahko pohvalimo, da so deleži
               podjetji ostali v državni lasti ravno zaradi vztrajanja naše stranke, torej Slovenske
               ljudske stranke. V Slovenski ljudski stranki predlaganega zakona ne bomo podprli, saj
               menimo, da področna zakonodaja zagotavlja gospodarno, strokovno in razvojno naravnano
               gospodarjenje s sredstvi, ki jih pridobi država ali njeni skladi, ko je enkrat že
               odločeno, da se nekaj odproda. Hvala lepa.</p>
            </sp>
            <sp xml:id="SDZ4-Redna-39-2008-05-21.sp339">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-39-2008-05-21.sp340">

               <speaker>VILI REZMAN:</speaker>

               <p>Če bi človek želel zavlačevati, bi vsakega prisotnega poslanca posebej pozdravil,
               ampak nič ne bi pomagalo, takoj bi končal. No, jaz bom tudi sicer zelo malo časa
               porabil, preprosto zato, da povem, da Poslanska skupina DeSUS predloga zakona ne bo
               podprla, dasiravno razume njegovo intenco, razume pa tudi slabosti, ki so lastne temu
               zakonu in se odloča, da bo sama ravnala v nekem drugem času na bistveno drugačen
               način. Zakon je pisan iz nezaupanja, iz nezaupanja v politiko, iz nezaupanja do
               države, do aktualne regulative, do paradržavnih institucij, ki jih radi naštevamo
               etc., etc. Filozofsko bi pa rekli, da je z vidika predlagatelja pisan iz nezaupanja
               do drugih. Časovno lociranje te kritike, ki jo mi spoštujemo in je upravičena, je
               takšno, da jo moramo raztegniti na ves tranzicijski čas, v tem tranzicijskem času je
               največ moči in možnosti imel ravno predlagatelj, ki je s tem predlogom prišel z neko
               veliko zamudo. Bistvo, ki ga mi podpiramo, je bistvo predlagateljevega predloga: kako
               odtegniti vpliv politike in posamičnih strank od razpolaganja s premoženjem, ker vse
               ostalo, kar je zapisano o tem, kako je treba gospodarno ravnati, kako je treba
               maksimirati donose itn., itn., so pravzaprav aksiomi ekonomije in jih ni treba
               posebej zapisovati v kakšen zakon. Slabosti, ki jih vidimo v pripravi tega zakona, so
               pač slabosti, ki govorijo o tem, da se predlagatelj ni potrudil pripraviti kakšne
               posebne analize, ni pripravil empiričnih podatkov, ni pripravil kakšnih projekcij,
               kaj se bo dogajalo z njegovo sodbo v prihodnje. Da je, skratka, precej pomanjkljiv ta
               zakon, mi menimo in ga tudi zato ne podpiramo. Bomo pa pripravili drugačne rešitve v
               Poslanski skupin DeSUS. Rešitve, ki bodo bolj natančne, ki bodo govorile o tem, da
               naj bo to premoženje namenjeno socialno depriviranim, upokojencem, in da naj preidejo
               v suvereno razpolaganje ZPIZ-a, Zavoda za pokojninsko in invalidsko zavarovanje. Na
               ta način bo res odtegnjen vpliv države, kajti ta predlog zakona, ki govori o tem, da
               bo končno odločitev čez petnajst let sprejemal Državni zbor v tem prostoru, seveda
               zadrži popolno kontrolo nad tem premoženjem v rokah politike.</p>
               <p>Torej, Poslanska skupina DeSUS, ki bo, tako upamo, v naslednjem mandatu bistveno
               močnejša, bistveno bolj vplivna, bo pripravila drugačen predlog za razpolaganje z
               državnim premoženjem, v korist upokojencev in socialno depraviranih.</p>
            </sp>
            <sp xml:id="SDZ4-Redna-39-2008-05-21.sp341">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bogdan Barovič bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-39-2008-05-21.sp342">

               <speaker>BOGDAN BAROVIČ:</speaker>

               <p>Hvala lepa za besedo, gospod predsednik. Spoštovani kolegi, predstavniki Vlade! V
               Slovenski nacionalni stranki smo prepričani, da je bistveno vprašanje, na katerega
               naj bi se vezal Predlog zakona o upravljanju premoženja pridobljenega s prodajo
               državnih deležev, pravzaprav kaj država prodaja in zakaj država prodaj? To se pravi,
               je osnovno stališče Slovenske nacionalne stranke, da država naj ne prodaja paradnih
               konjev, kvalitetnih podjetij, odličnih nepremičnin. Bog ne daj, da bi jih prodajala.
               Kdo vendarle prodaja paradnega konja? Katera država v Evropi ali na tem svetu je tako
               neumna, da prodaja tisto, kar prinaša, kar nese zlata jajca? Ne razumemo intence
               predlagatelja tega zakona in prav tako predloga zakona. Ampak na žalost je odgovor na
               vprašanje, kaj z njim rešimo, konkretno s predlaganim zakonom v zvezi z nadzorom
               prodaje in pretokom kapitala - čisto nič. V tem zakonu se zgodba začne s tistim
               trenutkom ko država proda. To je prva bistvena in ogromna napaka, da država sploh
               proda. In potem ne rešimo nič. Denar naj bi šel po tem zakonu v Banko Slovenije, tam
               naj bi bil, jaz bom uporabil izraz - deponiran 15 let in to bi bilo to. Ampak ne
               gre.</p>
               <p>Prav tako jaz ne vem zakaj hudiča tako, kot mi, tisti, ki smo v občini, vemo - ni
               nadzora, nadzornik pa je, kot v lokalni skupnosti, tako tudi v državi ne moremo
               uporabljati sredstev pridobljenih iz prodaje nenamensko. Ne moremo. Mi imamo nadzor,
               sredstva iz prodaje morajo biti uporabljena namensko. Če smo prodali eno veliko
               stanovanje 80 kvadratnih metrov, smo s temi sredstvi dolžni kupiti dve manjši po 40,
               ne moremo pa kupiti avta. Kje je ta nadzor? Prodaja mora biti namenska in usklajena,
               tudi znesek, ki je pridobljen s prodajo, mora namensko ostati enake vrednosti ali pa
               mora pridobiti na vrednosti. Ali prodati nepremičnino in dati denar v depo.
               Kakorkoli, že to je čisto protitržna dejavnost. Inflacija je pokazatelj padanja
               vrednosti denarja, vsi pa smo priča, da nepremičnine in njihove vrednosti
               rastejo.</p>
               <p>Torej, še en poduk za katerim stojimo in vztrajamo v Slovenski nacionalni stranki -
               ne prodajati kapitalskih premoženje.</p>
               <p>V Slovenski nacionalni stranki menimo, da upravljavec premoženja ne more biti Banka
               Slovenije. Če pogledamo rebalans vidimo, da je največ prihodkov v državni proračun
               davčnih prihodkov, to pomeni, da so tu prihodki od vseh Slovenk in Slovencev in
               državni proračun ali rebalans sprejemamo mi, poslanke in poslanci v Državnem zboru in
               mi smo prvi in edini dolžni skrbeti za namensko porabo denarja, odločati o prodaji
               ali neprodaji. Mi smo tisti, ki bomo povedali kam in kako z denarjem, ki je bil
               pridobljen v tej državi s prodajo. In pa seveda Vlada. Po drugi strani je čudno, da
               se vsi skupaj delamo nevedne, ko pa, vsaj jaz se spomnim, dve mandatni obdobji
               velikokrat dejemo tudi poroštva, jamstva za številne kredite. Krediti, ki jih je
               najela ta država so po mnenju ekonomskih strokovnjakov in nevtralnih, vsaj nekaterih,
               kar se politike tiče, seveda, enormna. Posojila so enormno narasla. In posojila je
               seveda treba plačati in ta posojila se po Zakonu o javnih financah plačujejo iz
               prodaje premoženja. Ampak čudo, da se nihče od vas ne vpraša, da bi doma vzeli kredit
               za to, da bi zgradili hišo, potem pa bi morali prodati in hišo in še avto zraven, da
               bi to posojilo vrnili. Ampak očitno zakonodaja to dovoljuje. Res je tudi to, jaz pa
               sem pristaš tega, da bi se denar od prodaje, če že do nje pride, čeprav, še enkrat
               pravim, mi smo proti kakršnikoli prodaji vseh nepremičnin in vseh vrednosti, ki so
               dobre in koristne tej državi, zakaj ne bi z njim, tudi če bi lahko uzakonili
               neposredno, polnili med drugim, neposredno govorim, pokojninski sklad.</p>
               <p>Kolegice in kolegi! Jaz bi vas želel spomniti ali napotiti, da bi si prebrali knjigo
               Braneta Praznika, ki je nedavno izšla, njen naslov je Trgovci s smrtjo. Preberite si
               jo. V njej boste videli, da je ta država, čemur ne nasprotujem, da bo jasno,
               izpraznila pokojninsko blagajno za to, da je kupila orožje in s tem branila in
               pridobila svojo samostojnost. Do tu vse lepo in prav. Prepričan sem, da so vsi
               Slovenci ali bi vsi Slovenci rekli, da, prav je tako. Ampak, veste kaj je narobe. Po
               vseh teh letih tega denarja ni nikjer. Ni ga. Bil je vzet iz pokojninske blagajne,
               nazaj pa ni bil dan, kljub številnim prodajam orožja naprej. Podatki so dokumentirani
               v tej knjigi, preberite si jo. Najprej je seveda treba poskrbeti, če začnemo vrtati
               in iskati, tako kot je eden od kolegov rekel: mati greha. Nekaj let nazaj in vrniti
               tisti denar, ki je bil vzet za nakup orožja, nazaj v pokojninsko blagajno. In takšno
               pot moramo ubrati naprej.</p>
               <p>V Slovenski nacionalni stranki absolutno nasprotujemo, da bi se ta denar 15 let, mi
               pravimo, skrival. Njegova vrednost bi padala. Še posebej pa nasprotujemo temu, da bi
               analize in projekcije v zvezi z možnostjo razpolaganja opravljala neka komisija iz
               tujine, neki tuji priznani "menedžerji", ki bi jih mi najeli in plačevali zato, da bi
               analizirali in projektirali porabo tega denarja. Bog ne daj! To pravico imata samo
               Državni zbor in Vlada. Državni zbor zato, ker smo bili mi izvoljeni od ljudstva,
               ljudstvo nam je zaupalo in mi razpolagamo z denarjem, ki je njihov, ne pa menedžerji
               iz Italije, Amerike, ne vem kje, ki bo določil po 15 letih kam naj bi ta denar, ki je
               bil deponiran na neki banki. Tega, jaz upam, si nihče ne želi, nihče. Absolutno pa
               sem za to, da je razpolaganje s tem denarjem dopustno, kadar bi to razpolaganje
               dovolil Državni zbor in to z dvotretjinsko večino, to pa je zelo pomembna vsebina
               tega predloga. V tem predlogu zakonu piše tudi, da mora Banka Slovenije o upravljanju
               sklada redno obveščati Državni zbor in Vlado, kar je v nasprotju s trditvami prej,
               kjer govorim o tem, da 15 let od ustanovitve sklada ni dopustno razpolagati s tem
               denarjem, to pomeni o čem potem pa naj bi nas obveščala, če ni dopustno razpolagati.
               Bi Državni zbor vsako leto obvestila, da je tisti denar še vedno tam. To je vse, kar
               lahko naredi. Intenca zakona je jasna in je bila danes velikokrat povedana. Izražena
               je skrb nad nekontroliranim odtekanjem denarja od prodaje državnega premoženja. In ta
               problem je potrebno rešiti. Moramo ga rešiti, moramo biti pozorni, zato so nekateri
               elementi v tem zakonu, ki bi se morali imenovati drugače in bi ga bilo potrebno
               dodobra predelati. V Slovenski nacionalni stranki ga pa predvsem, še enkrat pravim,
               zaradi tega, ker ne želimo in ne bi dovolili razprodaje ...<stage>/Opozorilni znak za konec
               razprave./</stage>... državnega premoženja, to je naše bistvo, naš moto, ne bomo podprli,
               nasprotovali pa mu tudi ne bomo. Hvala lepa.</p>
            </sp>
            <sp xml:id="SDZ4-Redna-39-2008-05-21.sp343">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Sledi splošna
               razprava poslank in poslancev.</p>
               <p>Gospod Milan Petek, izvolite, proceduralno vprašanje. Oprostite, povejte mi, kaj
               želite, pa bom povedal.</p>
            </sp>
            <sp xml:id="SDZ4-Redna-39-2008-05-21.sp344">

               <speaker>MILAN PETEK:</speaker>

               <p>Ni proceduralno, ampak se oglašam, javljam kot predlagatelj, imam pravico.</p>
            </sp>
            <sp xml:id="SDZ4-Redna-39-2008-05-21.sp345">

               <speaker>PODPREDSEDNIK MAG. VASJA KLAVORA:</speaker>

               <p>Absolutno, pravico imate, samo povedali ste tako, da vas nisem razumel. V razpravi
               imate. Izvolite, ste na vrsti.</p>
            </sp>
            <sp xml:id="SDZ4-Redna-39-2008-05-21.sp346">

               <speaker>MILAN PETEK:</speaker>

               <p>Hvala lepa, podpredsednik. Prej sem že tudi v predstavitvi povedal, da me veseli, da
               se je na nek način, sicer v zelo neprimernem času, pa tudi z zelo hendikepirano
               sestavo odprla razprava o zakonu, ki, če drugo ne, je sprožil neko razmišljanje o
               tem, da stvari na področju upravljanja državnega premoženja niso dobre. Upam, da je
               pri večini političnih strank sprožil tudi razmišljanje o tem, da bo potrebno, če
               hočemo zagotoviti boljšo prihodnost, torej tistim, ki bodo ali uživali pokojnino in
               zaradi tega pričakovali seveda ustrezno uskladitev pokojnine ali pa našim otrokom in
               vnukom, torej neke pogoje za življenje, da je potrebno v tej državi razmišljati o
               prihodnosti. Da torej ni naloga poslancev govoriti in pravzaprav samo razmišljati,
               kako bomo danes zagotovili čim boljše pogoje za ali prodajo ali pa za, torej tudi
               ravnanje s temi sredstvi. Ampak, da se bo slej ko prej moralo v zavest vsaditi to, da
               je naša naloga, da gledamo naprej. In vse analize, kot že rečeno, in tudi ta
               razmišljanja so kazala, da je pri nekaterih ta zavest prisotna. Še vedno čudi to, da
               si domišljamo, da smo kot Državni zbor operativno telo, ki lahko skrbi nad prodajo
               oziroma nad efekti prodaje. Nikoli ni bilo in nikoli ne bo, da bi Državni zbor pri
               vsaki prodaji lahko sodeloval, za vsako prodajo torej vedel kaj so pravi in boljši
               pogoji, in da bi torej državni organ prevzel vlogo, ki jo objektivno ne more. Zaradi
               tega smo mi predlagali, da se del tega premoženja torej začne počasi formirati v
               posebnem skladu, in da v tem skladu skrbijo v našem imenu za to obdobje o katerem
               predlagamo ljudi, ki so mnogo kompetentnejši in ki niso politično kontaminirani in se
               na njih ne da vplivati. Ali so to sedaj domači strokovnjaki ali tuji strokovnjaki, to
               morajo opravljati najboljši strokovnjaki. Če naši strokovnjaki pravzaprav dobijo
               reference, da postanejo mednarodno priznani, ni zadržka, da to ne bi bili domači
               strokovnjaki ali pa domače institucije. Torej, morda je nekaj dilem okoli tega ali je
               torej banka prava, ali se da morda kapitalski sklad preoblikovati v tako končno
               obliko ali pravo obliko, "suveren fonda". Ali to, da je naša razprava nesporno
               pokazala, da je okrog tega potrebno nekaj narediti. V Liberalni demokraciji bomo
               skušali iz tega, kar smo poslušali danes, povzeti tiste možnosti ali pa tiste realne
               možne spremembe tega zakona, da pridemo do teh ciljev in veseli bomo, če nam boste
               dali to priliko z glasovanjem v korist oziroma v podporo tega zakona. Jaz kot
               predlagatelj, se v nadaljevanju k besedi ne bom več oglasil, ampak želel sem
               zaključiti na ta način kot sem. Hvala.</p>
            </sp>
            <sp xml:id="SDZ4-Redna-39-2008-05-21.sp347">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Feri Horvat. Prosim.</p>
            </sp>
            <sp xml:id="SDZ4-Redna-39-2008-05-21.sp348">

               <speaker>FRANC (FERI) HORVAT:</speaker>

               <p>Hvala za besedo, predsedujoči. Zelo kratek bom, kajti ne bi rad ponavljal tega, kar
               je bilo že rečeno, in pa rad bi omogočil, da lahko odbor čim prej začne sejo. Rekel
               bi samo to, da ne dvomim v dober namen predlagatelja. Vrsta pripomb je bila dana na
               rešitve. Mislim, da bo potrebno o rešitvah razpravljati v prihodnje. Zelo se strinjam
               s tistim, kar je rekel kolega Starman, da je odprta in vsak dan se dokazuje vrsta
               vprašanj pri upravljanju z državnim premoženjem sploh, še posebej s finančnim
               premoženjem. In mislim, da sta glavni dve zadevi. Prvo, zagotoviti dejansko
               odgovorno, transparentno upravljanje z državnim premoženjem, tudi z večjo vlogo
               Državnega zbora. In drugo, da so potrebne neke varovalke ali neka omejitev za
               sleherno vlado, ne samo za to vlado, ampak tudi za tiste, ki bodo v prihodnje, kajti
               vidimo, da se v preteklosti in tudi danes dostikrat dogaja, da namesto, da bi tako,
               kot je rekel uvodoma državni sekretar, Vlada dejansko upravljala z državnim
               premoženjem zelo odgovorno, da hočeš-nočeš postane ali poskuša ravnati, kot da je
               lastnik državnega premoženja, kar pa ni dobro. Ampak, to je skušnjava in nevarnost za
               sleherno vlado in zato je potrebno pogledati še bolj natančno dobre prakse v tujini,
               voditi razpravo in v prihodnje priti do boljših rešitev.</p>
               <p>Hvala.</p>
            </sp>
            <sp xml:id="SDZ4-Redna-39-2008-05-21.sp349">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Jožef Horvat - ne, se odpovedujete.</p>
               <p>Potem je gospod Martin Mikolič, gospod Martin Mikolič, želite besedo? - Ne, se
               odpovedujete.</p>
               <p>Potem gospod Milan Petek - tudi ne.</p>
               <p>Mag. Milan Cvikl.</p>
            </sp>
            <sp xml:id="SDZ4-Redna-39-2008-05-21.sp350">

               <speaker>MAG. MILAN M. CVIKL:</speaker>

               <p>Glede na to, da seveda delamo že zelo dolgo in da imate poslanci vladajoče koalicije
               še težko nalogo - v današnjem večeru rešiti nemogoče, naj zaključim zelo na kratko,
               seveda s strinjanjem z gospodom Petkom, kot predlagateljem - zakon velja dodelati, je
               pa zakon predvsem odraz nezaupanja v to kar je Vlada počela v tem mandatu. In četudi
               bo Vlada sklicala, preko poslancev koalicije, še toliko izrednih sej na temo
               korupcije, klientelizma in kraje, ne morete mimo tega, da se je v tem mandatu
               naredilo preveč napačnih odločitev pri upravljanju finančnega premoženja. Zato je
               prav, da se samo omeji politika. Zakon o upravljanju finančnega premoženja v lasti
               Republike Slovenije je način kako se politika samoomeji. Metode, tehnike so v svetu
               poznane, imenuje se skladi suverena "SOVEREIGN FUND", namenjeni za to, da ustvarimo
               rezervo in rezervo hranimo za čase, ko ne bo mogoče s tekočimi prihodki pokrivati
               tekoče odhodke, ko ne bo mogoče, predvsem pri pokojninski, mogoče tudi zdravstveni
               blagajni, pokrivati seveda primanjkljajev. In zato velja v prvem branju temu zakonu
               dati podporo, v drugem branju, tretjem branju pa zakon dodelati kot nadgradnjo Zakona
               o javnih financah, vse drugo je nerazumevanje intence predlagateljev in kaže predvsem
               s strani Vlade Republike Slovenije na eno veliko sprenevedanje in predvsem
               nerazumevanje zakonov, ki so bili sprejeti v tem Državnem zboru. Obstaja Zakon o
               javnih financah s komentarjem. Dobro bi bilo, da bi si ga Vlada kdaj prebrala. Hvala
               lepa.</p>
            </sp>
            <sp xml:id="SDZ4-Redna-39-2008-05-21.sp351">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vsi prijavljeni razpravljavci, ki ste to želeli, ste dobili besedo. Ker
               pa čas določen za razpravo še ni potekel, sprašujem ali želi na podlagi prvega
               odstavka 71. člena Poslovnika Državnega zbora še kdo razpravljati? Ugotavljam, da ne.
               Zaključujem razpravo. O predlogu sklepa, da je predlog zakona primeren za nadaljnjo
               obravnavo, bomo v skladu s časovnim potekom seje zbora odločali jutri, v četrtek, 22.
               maja, v okviru glasovanj. S tem prekinjam to točko dnevnega reda.</p>
               <p>Prekinjam 39. sejo Državnega zbora, ki jo bomo nadaljevali jutri ob 9. uri. Gospod
               Jazbec, izvolite.</p>
            </sp>
            <sp xml:id="SDZ4-Redna-39-2008-05-21.sp352">

               <speaker>FRANC JAZBEC:</speaker>

               <p>Hvala lepa. Poslanke in poslance, ki so člani Odbora za lokalno samoupravo, obveščam,
               da se bo seja odbora začela čez 10 minut, torej ob pol desetih. Hvala.</p>
            </sp>
            <sp xml:id="SDZ4-Redna-39-2008-05-21.sp353">

               <speaker>PODPREDSEDNIK MAG. VASJA KLAVORA:</speaker>

               <p>Kje?</p>
            </sp>
            <sp xml:id="SDZ4-Redna-39-2008-05-21.sp354">

               <speaker>FRANC JAZBEC:</speaker>

               <p>V veliki dvorani na Tomšičevi ulici.</p>
            </sp>
            <sp xml:id="SDZ4-Redna-39-2008-05-21.sp355">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. <stage type="time">(SEJA JE BILA PREKINJENA 21. MAJA 2008 OB 21.17.)</stage>
               </p>
            </sp>
         </div>
      </body>
   </text>
</TEI>