<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-17-2006-05-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|50E19F9755AA9711C12571840031106A</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=50E19F9755AA9711C12571840031106A</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-17-2006-05-24.DZ" n="17">
               <name>Redna</name>
               <date when="2006-05-24"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-17-2006-05-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 17. seje</stage>
            <stage type="date">(24. maj 2006)</stage>
            <stage type="chairman">Sejo je vodil Sašo Peče, podpredsednik državnega zbora.</stage>
            <stage type="time">Seja se je pričela ob 9.02 uri. </stage>


            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Dobro jutro, dober dan. Spoštovane kolegice poslanke in kolegi poslanci, gospe in
               gospodje! Pričenjam z nadaljevanjem 17. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Zvonko Černač, Matjaž Han od 14. ure naprej, Feri Horvat in
               Jožef Školč.</p>
               <p>Prehajamo na <title>10. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA
                  O GOSPODARSKIH ZBORNICAH.</title> Seznanjam vas, da je za razpravo predvidenih 3 ure
               in 15 minut. Predlog zakona je v obravnavo zboru predložila vlada Republike
               Slovenije, zato besedo dajem predstavniku vlade Republike Slovenije, ki pa ga v danem
               momentu še ni na seji. Predlagam, da nadaljujemo z običajno prakso, torej s potekom
               seje. In ko se bo predstavnica vlade oziroma predstavnike vlade seje tudi udeležil,
               jim bomo dali besedo ob obravnavi amandmajev. Nasprotuje kdo temu predlogu? <stage>(Ne.)</stage>
               Predlog zakona je obravnaval odbor za gospodarstvo kot matično delovno telo. Prosim
               podpredsednika odbora, gospoda Vilija Rezmana, da predstavi poročilo odbora.
               Izvolite, prosim. Sejo bomo nadaljevali, tako kot sem povedal. Nihče ni nasprotoval
               predlogu, ni naša krivda, če predstavnik vlade zamuja. Izvolite, kolega Rezman.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa in dobro jutro. Pravih razlogov pravzaprav tako ali tako ni, da bi se
               podrobneje s tem ukvarjali zdaj, ker vidimo, da ni velikega interesa ne pri
               poslankah, poslancih in ne pri vladi. Ampak protokol pa zahteva, da povemo tudi to,
               kaj se je na odboru dogajalo.</p>
               <p>Po številnih razpravah, po številnih tribunah, po opravljenih anketah, v katerih so
               sodelovali tako gospodarstvo, politika, strokovnjaki, znanstveniki, interesna
               združenja, skratka vsi, ki jih je to pač prizadevalo, je bila opravljena v državnem
               zboru v mesecu aprilu splošna razprava. Bistveno za to splošno razpravo je, da je bil
               sprejet sklep o tem, da je zakon, kakršen je bil predlagan, primeren za nadaljnjo
               obravnavo. Mesec dni kasneje se je razprava nadaljevala na odboru za gospodarstvo kot
               odboru, ki je matičen za to področje. In za ta odbor so bila prispevana tudi gradiva
               zakonodajno-pravne službe, združenja delodajalcev Slovenije in državnega sveta. Ob
               številnih predlogih za amandmaje, največ predlogov so podale poslanske skupine
               koalicije, precej jih je pa bilo tudi iz drugih okolij, iz poslanske skupine Socialne
               demokracije, iz gospodarske zbornice, iz združenja za gradbeništvo pri gospodarski
               zbornici in cela vrsta je bila tudi predlaganih amandmajev kot amandmajev matičnega
               delovnega telesa.</p>
               <p>Minister je v uvodu, v skrajšani obliki še enkrat poudaril, kar se mu je zdelo pri
               tem predlogu najbolj bistveno. Povzel je torej bistvo predloga, opozoril je pa tudi
               na razmislek v zvezi s kritičnimi pripombami, zlasti pripombami v zvezi z drobljenjem
               in zlasti s pripombami v zvezi z reprezentativnostjo novih zbornic. Ocenil je sicer,
               da je ta predlog, ki ga je pripravil, narejen po meri gospodarstva. Takšna je pač
               bila njegova ocena. In poudaril je, da bi naj reprezentativnost sicer bila eden izmed
               ključnih problemov, vendar ni podpiral predlogov, ki so šli v višji prag za
               pridobitev reprezentativnosti. Torej, minister je odklanjal odstotke, ki so jih
               predlagali amandmaji in ki so bili z ozirom na osnovni predlog ministrstva tudi
               štirikrat večji.</p>
               <p>Opredelil se je tudi v zvezi s kritikami, da je pristop preveč parcialen, da torej
               ne gre za splošen zakon, in opozoril na to, da je to specialni zakon za gospodarstvo,
               in sam je ocenil tudi, da je to tako rekoč vzorec za spreminjanje zbornic v
               Sloveniji.</p>
               <p>Drugi so poudarjali predvsem nevarnost drobitve, opozarjali na potrebo po močnem
               gospodarskem partnerju v zvezi s pogajanji z državo. Opozarjali so na to, da je treba
               imeti močnega partnerja tudi v socialnem dialogu. Opozarjali so na dejstvo, da
               gospodarstvo potrebuje dober strokovni servis, kakršnega je sedanja gospodarska
               zbornica po njihovem prepričanju nudila. Poudarjali so pa tudi potrebo po močni
               kadrovski ekipiranosti, skratka, izražala se je bojazen, da se ne bi strokovni
               potencial preveč razdrobil.</p>
               <p>Glavna razprava je tekla v zvezi z reprezentativnostjo. Povedal sem, da minister ni
               pristajal na nadaljnje poviševanje odstotka v zvezi s pragom za pridobitev
               reprezentativnosti, zlasti zavoljo tega, ker je ocenjeval, da bi potem grozila
               nevarnost, da bi imeli samo še eno gospodarsko zbornico oziroma da bi se nadaljevala
               sedanja organiziranost. Sam je podpiral ambicijo, da pridemo do več reprezentativnih
               zbornic in da je med temi reprezentativnimi zbornicami tudi vzpostavljena
               konkurenčnost.</p>
               <p>V zvezi z amandmajem, ki ga je združenje za gradbeništvo predlagalo, ki je pred
               petnajstimi leti svoje nepremičnine brezplačno preneslo v last gospodarske zbornice,
               pa je ocenil, da je pripomba primerna in da se naj do tretjega branja pripravijo
               ustrezni predlogi za to, ali naj se to premoženje izvzame pred delitvijo ali ne.</p>
               <p>Odbor je sprejel amandmaje in dopolnjen predlog predlagal v obravnavo državnemu
               zboru.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Rezman, hvala. Ker je zbor na svoji 15. seji opravil prvo obravnavo predloga
               zakona, predstavitev stališč poslanskih skupin ni možna. Zato prehajamo na razpravo o
               členih in vloženih amandmajih, ki jo bom vodil na podlagi pregleda amandmajev z dne
               23.5.2006.</p>
               <p>V razpravo dajem 2. člen in amandma poslanske skupine SD ter amandma poslanskih
               skupin SDS, NSi, SLS in DeSUS. Kdo želi besedo? Kolega Han, izvolite.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa. Res je, mi smo dali na 2. člen amandma, ki je zgolj redakcijske narave,
               pa vendar bi še enkrat ponovil nekaj bistvenih stvari.</p>
               <p>Kot že velikokrat doslej, bom tudi danes povedal, da zakon, ki je pred nami, kljub
               temu da imamo danes amandmaje v obravnavi, za nas v Socialni demokraciji in zame
               osebno ni dober oziroma ni bil dober namen, zaradi tega, ker se zakon ne ureja
               sistemsko. Prepričan sem, da gre predvsem za političen zakon, za to, da hoče vlada na
               nek način zasesti še eno institucijo. Mi smo zato v Socialni demokraciji že pred
               kratkim sestavili svoj zakon, ki rešuje vse zbornice, tako kmetijsko kot tudi obrtno
               na nek drug, smotrnejši način. Kljub temu da smo imeli v obravnavi v matičnem
               delovnem telesu veliko amandmajev, niso bili sprejeti, zato pa ta 2. člen še enkrat
               govori predvsem s strani tega, da gospodarske zbornice, ki bodo ustanovljene po tem
               zakonu, so samostojna, prostovoljna, interesna in nepridobitna združenja pravnih in
               fizičnih oseb, ki na trgu samostojno opravljajo pridobitno dejavnost. Kot si že
               rekel, je ta amandma predvsem redakcijske narave in ne spreminja zakona s tem
               amandmajem. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Prosim vse bodoče razpravljavce, da ob začetku svoje razprave povedo, h
               kateremu amandmaju imajo pripombo.</p>
               <p>K besedi se je prijavil kolega Testen. Izvolite.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Hvala za besedo. Jaz moram najprej povedati, da jaz osebno pa verjetno tudi v
               poslanski skupini tega amandmaja, ki ga je SD predlagala, ne bomo podprli. Oni
               izpuščajo besedi <q>"gospodarska dejavnost"</q>. Izpuščajo besedo <q>"gospodarska"</q>. Po mojem
               mnenju je gospodarska zbornica, ki združuje člane, ki opravljajo gospodarsko
               dejavnost. Zaradi tega mi menimo, da mora beseda <q>"gospodarska"</q> v tem členu ostati.</p>
               <p>Druga stvar, kar bi rad povedal, je pa ta amandma poslanskih skupin koalicije, ki ga
               bomo podprli predvsem zaradi tega, ker tukaj je bila narejena ena napaka. Na odboru
               smo ta amandma SD-ja v taki vsebini, se pravi, <q>"ki bodo ustanovljene po tem zakonu"</q>,
               se nam zdi nepotrebna dikcija in gospodarske zbornice bodo lahko ustanovljene samo po
               tem zakonu, zato menimo, da ni potrebno, da je to posebej napisano v členu, zato bomo
               ta amandma podprli z namenom, da se ta del člena, da se ta dikcija, <q>"ki bodo
               ustanovljene po tem zakonu"</q>, umakne iz člena. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K razpravi se je pojavil Matjaž Han. Izvolite.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa. Samo replika kratka. Mi, gospod Testen, ne izpuščamo besede
               <q>"gospodarska"</q>. To ostaja normalno v amandmaju, ker ta amandma je bil že potrjen v
               odboru. Mi spreminjamo samo tisto, kar sem že prej na začetku rekel, in sicer
               <q>"gospodarske zbornice"</q>, ki bodo ustanovljene po tem zakonu, so samostojna,
               prostovoljna, interesna in nepridobitna združenja pravnih in fizičnih oseb, ki na
               trgu samostojno opravljajo pridobitno dejavnost. <q>"Gospodarsko"</q> ostaja normalno v
               amandmaju. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za pojasnilo. Besedo ima poslanec Vili Rezman. Izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Poudarja se, da gre za redakcijski popravek. Sedaj kakor jaz to razumem, gre za
               naslednje. Redakcijski popravek tako, kot ga je predlagala Socialna demokracija, je
               nujen, če ni sprejet drugi predlog za amandma. Če je sprejet predlog koalicijskih
               poslanskih skupin, potem sam po sebi ta drugi redakcijski popravek že ureja in torej
               prvi predlog za amandma ni potreben oziroma ni nujen.</p>
               <p>Ni pa, tako ocenjujem - čeprav sem sam podpiral v prejšnji obravnavi ta prvi amandma
               Socialne demokracije -, ni pa nujno, da ga sprejmemo, iz zelo preprostega razloga;
               zato, ker to, kar je bilo takrat dodano, da namreč <q>"gospodarske zbornice, ki bodo
               ustanovljene po tem zakonu"</q> -, je že implicirano v siceršnjem besedilu. Kajti govori
               se o tem, da gre za gospodarske zbornice, ki niso po zakonu ustanovljene, ampak so
               prostovoljne in drugih ni, samo po tem zakonu so prostovoljne. Pa tudi sicer, prej so
               bile to pravne osebe javnega prava, zdaj so zasebnega prava, tako da se točno ve, da
               gre za zbornice, ki so ustanovljene po tem zakonu. Ni treba torej tega kot
               tavtologijo ponavljati. Če sprejmemo drugi amandma poslanskih skupin koalicije, je
               stvar tako v redakcijskem kot v vsebinskem smislu korektna, zato pač predlagam, da se
               ta drugi amandma podpre.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo razpravljati okoli dveh amandmajev k 2. členu? <stage>(Ne.)</stage> Potem
               zaključujem razpravo. V razpravo pa dajem 4. člen in amandma poslanskih skupin
               Liberalne demokracije ter drugi amandma poslanske skupine Socialnih demokratov, ki
               sta vsebinsko enaka. Kdo želi razpravljati? Kolega Han, izvolite.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa. Res je, v bistvu sta vsebinsko enaka, tako amandma Liberalne demokracije
               kot Socialnih demokratov. S tem amandmajem želimo na nek način povišati pogoje za
               ustanovitev ene ali več reprezentativnih gospodarskih zbornic, ki bodo tako po
               številu članov in obsegu poslovanja dejansko lahko reprezentativne. Dejstvo je, da
               smo že tako ali tako na začetku na matičnem delovnem telesu Socialni demokrati
               predlagali višji cenzus, in sicer 40% za prihodke in 40% za pravne osebe. Ponovno
               lahko trdim, da je ta amandma, bom rekel, izjemno pomemben v tem zakonu, predvsem v
               smislu učinkovitih zbornic: po eni strani kot partnerja države, po drugi strani kot
               partnerja v socialnem dialogu in pa kot učinkovitega serviserja gospodarstva, kar pa
               se mi zdi najbolj pomembno. In če ne bomo sprejeli tega malo višjega cenzusa, potem
               lahko pride do problemov v nadaljevanju.</p>
               <p>Po moje morajo biti gospodarske zbornice, kadrovsko po sestavi zelo zelo močne, ker
               samo močne gospodarske zbornice, to pa omogoča ta amandma, lahko, bom rekel, na trgu
               zastopajo slovensko gospodarstvo tako v Sloveniji kot v tujini. Mislim, da ta
               amandma, tako naš kot Liberalne demokracije, ko zviša ta cenzus z 10 na 20 in s 5 na
               10, se mi zdi izredno pomemben. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K razpravi se je prijavil poslanec Martin Mikolič. Izvolite.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala lepa. Jaz smatram in tudi v naši poslanski skupini, da je predlagana obstoječa
               rešitev dobra in predlaganega amandmaja poslanskega kluba LDS in poslanske skupine SD
               ne bom podprl.</p>
               <p>Glede na pomisleke nekaterih, ki predlagate povečanje teh odstotkov, bi rekel, da
               teoretično res lahko dobimo 10 reprezentativnih zbornic, ampak mislim, da je ta
               bojazen odveč. Glede na vse razprave na odborih in utemeljitve s strani ministrstva
               je pričakovati tisto, kar bi naj v prihodnje bilo tudi realno in tudi, da bi te nove
               zbornice, ki naj bi bile, imele osnovni namen za tiste, ki se bodo vključile, da bodo
               konkurenčne. Pričakujem, da bo teh reprezentativnih zbornic, tako kot je razlagal
               minister, kvečjemu dve ali tri.</p>
               <p>Še enkrat bi poudaril, da je predlagana rešitev glede na vse analize, obstoječe
               stanje, predvsem pa glede gospodarskih družb, ki jih imamo v Sloveniji, nekatere so
               zelo velike gospodarske družbe, ki prispevajo k celotnemu deležu ogromno. Teh je manj
               kot 10. To pomeni, da je predlagatelj imel realno rešitev. Jaz amandmaja ne bom
               podprl.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi se je prijavil poslanec dr. Mitja Slavinec.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo. Sam bom amandma podprl in predlagam tudi ostalim, da
               razmislijo o njem in ravnajo enako, saj na ta način po eni strani le zagotovimo
               tisto, kar smo pravkar slišali, da nekateri ocenjujejo, da bosta nastali le dve ali
               tri zbornice. Amandma ni v nasprotju s tem, ampak omogoča še veliko več, po eni
               strani. Po drugi strani pa zagotavlja to, kar bi naj se po dosedanjih razpravah
               nekako izkristaliziralo in kar lahko razumem, da tudi, nekateri poslanci zagovarjate.</p>
               <p>Druga stvar je to, da je to zelo dobra varovalka, da dosežemo reprezentativnost
               naših zbornic, ki bodo nastale, in na ta način dosežemo tudi to, da ne bodo zastopale
               po eni strani interese ozke skupine gospodarstva, ki bodo potem zelo hitro lahko v
               konfliktu z interesi druge konkurenčne ozke skupine gospodarstva in se bo zadeva
               reševala na drugačen, ne bom rekel, manj demokratičen, ampak na koncu koncev tudi za
               gospodarstvo manj ugoden način.</p>
               <p>Druga stvar je pa, da na ta način zagotovimo, da bo dosežen namen zbornic. Namen
               zbornic, kot smo jih bili vajeni do sedaj, namen zbornic, kot je definiran v tujini,
               in po drugi strani, da bo tudi gospodarstvo imelo reprezentativnega predstavnika,
               sogovornika s svojimi partnerji ne le doma, ampak v tujini. Moramo se zavedati, da je
               naše gospodarstvo, v kolikor želi biti konkurenčno in uspešno, prisiljeno sodelovati
               na tujih trgih. In v kolikor bo zadeva nepregledna v smislu stotih zbornic, potem
               tudi tujci ne bodo vedeli, na koga se obrniti, s kom sodelovati in bo prav gotovo
               zastopanje naših podjetij bistveno bistveno manjše, manj učinkovito in bo tudi sam
               izplen tistega, kar bi lahko podjetje za svoje prostovoljno članstvo v zbornici
               dobilo, manjši kot sicer.</p>
               <p>Zaradi tega predlagam, da ta amandma v interesu gospodarstva podpremo. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi se je prijavil poslanec Vili Rezman. Izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, ponovno. No, zdaj čisto tako enostavno odločiti se, najbrž ne gre. Obe
               varianti imata nekaj dobrega, pa tudi kaj slabega, tako kot jaz to vidim. Najprej pa
               naj spomnim, da so zdaj itak dramatično znižani ti odstotki, od tistih, ki so bili
               predlagani na matičnem delovnem telesu; tam je bilo 40 in 20, zdaj imamo 20 in 10.
               Zakaj mislim, da ni čisto neproblematično se o tem odločati. Prvič, manj
               razdrobljenosti je zagotovo dobro. Da bomo imeli torej manj razdrobljen zbornični
               sistem in s tem močnejše ter bolj reprezentativne zbornice. To pomeni tudi to, če bo
               odstotek nekoliko višji, da lahko računamo na večjo splošnost zastopanja interesov in
               tudi na večjo pokritost teritorija. Kajti tisto, kar je bilo omenjeno na matičnem
               delovnem telesu, vsaj zame ni sprejemljivo - da bi imeli zdaj neke pokrajinske
               zbornice, ki bi neko določeno pokrajino zastopale in ne več gospodarstva. To bi bilo
               najbrž nesmiselno podpirati.</p>
               <p>Seveda pa obstaja nevarnost v obeh smereh, kar zadeva lastninjenje obstoječe
               gospodarske zbornice. Če bomo imeli več zbornic, potem se bo pač dogodilo, da se bo
               tudi ta lastniški del - nepremičnine se bodo razdrobile. Če bomo imeli pa eno samo,
               na primer, ali dve zbornici samo in bosta ti dve imeli vključenih, na primer, pod 20%
               vseh gospodarskih subjektov, jih bo 60% ostalo zunaj. Bo torej nekdo drug oziroma bo
               neka manjša skupina imela možnost lastniško pridobiti to obstoječe premoženje, vsi
               ostali pa ne, zato ker imajo samo reprezentativne gospodarske zbornice dostop do
               lastnine in do uporabe te infrastrukture.</p>
               <p>Sicer pa sam kljub temu nekako inkliniram k temu, da je nekoliko višji odstotek, 10
               in 20, za Slovenijo sprejemljiv. Tako bi, računam, nastale tri zbornice v Sloveniji,
               kar bi bilo dobro tako za konkurenčnost kot za njihovo moč in reprezentativnost.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Potrča.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. V poslanski skupini Socialnih demokratov smo v razpravi o predlogu zakona
               menili, da pristop, kakor se ga je lotila vlada ob reorganizaciji zbornic, ni
               najboljši. Ni najboljši iz razloga, ker je iz predpostavke prostovoljnega članstva
               najprej predvideval popolnoma nejasno organiziranost, ni predpostavljal potrebe po
               določenem številu gospodarskih subjektov, ki se združijo v zbornico, da bi si s tem
               postavili pogoje za reprezentativnost, ampak je pravzaprav predpostavljal kot edini
               cilj prostovoljno članstvo in reorganizacijo obstoječe gospodarske zbornice, da
               rečem, kakorkoli. Mislim, da je bilo to slabo. In nas veseli, da je vlada, ne vem,
               koliko to prizna, iz predloga, ki smo ga pripravili v Socialni demokraciji, le
               povzela eno od temeljnih rešitev, da je namreč v sistem gospodarske zbornice prav
               vključiti pogoj reprezentativnosti kot temelja za organiziranje tiste zbornice, ki bi
               naj imela tudi določene javnopravne funkcije, ki bi lahko dobila od države določena
               pooblastila in ki bi predstavljala tudi več funkcij, ki jih bo opravljala za svoje
               člane, mi v nekem amandmaju predpostavljamo celo tudi za druge, s katerimi se tako
               dogovori. Mislim, da je to dobra rešitev in veseli nas, da se je skupno tudi na tej
               podlagi predloga vlade potem koalicija k temu priključila.</p>
               <p>Zdaj je pa še vprašanje, koliko zbornic, naj bo rezprezentativnih. Mi smo mnenja, da
               ne preveliko število. Teoretično, seveda, sedanja rešitev predpostavlja možnost, da
               je takšnih zbornic tudi do devet, pravim teoretično, praktično pa prav gotovo več,
               kot pa če povečamo delež, ki ga predlagamo z našim amandmajem. Menimo, da je
               zmanjšanje števila reprezentativnih zbornic za slovensko gospodarstvo koristno, da se
               bo na ta način bolje organiziralo, da bo na ta način predstavljalo v zadostni meri in
               bolj učinkovit pandan tudi razgovorom s socialnimi partnerji in razgovorom z vlado
               glede gospodarske in socialne politike, da bo na ta način boljše organiziralo tudi
               tiste funkcije, ki so imanentno zbornične od nekaterih evidenc, izobraževanja,
               zastopanja v tujini, dajanja informacij in podobno, kot če bo teh zbornic zelo
               veliko, da bodo zbornice na ta način lažje ohranile svoj splošni značaj, ne se pa
               organizirale panožno, čeprav formalno panožno organiziranje sicer ni dovoljeno po
               zakonu, vendar z manjšimi izjemami je to lahko še kljub temu, tako da ne vidimo
               razloga, vsebinskega argumenta, po katerem bi bil naš amandma manj sprejemljiv od
               predloga, ki je zdaj v zakonu.</p>
               <p>Jaz bi ob tem želel res vladne argumente slišati, ker koncept prostovoljnosti je
               sprejet. Koncept, ki ga je imela, upravičeno in ne, vlada v svojih mislih, je
               sprejet, upravičeno je prav gotovo bilo vprašanje razmišljanja o položaju sedanje ene
               same gospodarske zbornice Slovenije, ker je glede nje bilo nekaj nezadovoljstva, ne
               samo v vladi, ampak tudi v samih članicah. In če tega ne bi bilo, potem najbrž ne bi
               prišlo tudi do tako predvidenih sprememb. Drugi koncept za nas pa ni bil sprejemljiv,
               mi smo ga pa jasno povedali. Vlada je želela sedanjo zbornico na vsak način
               razrušiti, ji vzeti kakršnokoli moč in s tem oslabiti moč gospodarstva kot partnerja
               v dogovarjanjih z vlado. Če je bil to edini cilj, smo menili, da ga je mogoče
               uresničiti enostavneje tudi na druge načine, ampak recimo, da je vlada s tem uspela.
               Naj nam vsaj pojasni, kje so razlogi za to, da mora biti zbornic veliko. Mi teh
               razlogov enostavno ne vidimo, ker mislimo, da se bo v tem primeru položaj
               gospodarstva oslabil, to pa ni naša želja in naš cilj.</p>
               <p>Predlagamo, da se ta amandma sprejme, ker bi na ta način dobili lahko, recimo,
               štiri, pet oziroma največ tri, štiri takšne močne gospodarske zbornice in to bi po
               našem prepričanju bilo bolje tudi za vse, kar ostaja nejasno in nam vlada še ni
               povedala, kaj se bo namreč v Sloveniji dogajalo z ostalima dvema gospodarskima
               zbornicama, namreč z obrtno in kmetijsko zbornico, glede česa v formalnem smislu
               sicer zakon naj bi zanje veljal, vendar, ker niso temeljni cilji zakona materialne
               določbe, ampak prehodne določbe, v prehodnih določbah pa o obeh zbornicah ne govori
               nič, pač pomeni, da se je vlada odločila: najprej je treba razbiti do konca
               Gospodarsko zbornico Slovenije, kaj bomo pa kasneje delali z obrtno in kmetijsko,
               bomo pa še videli. Mislim, da to ni dobro izhodišče, ampak tako je, vlada in njena
               vladna večina je preglasovala v dosedanjih odločitvah in bo najbrž tudi v bodoče
               druge, ki imamo na tem pomisleke, ampak zdi se nam, da je najbolj dobronamerno, kar
               smo v okviru vladnega koncepta lahko naredili za ohranitev zbornice kot močne
               asociacije vsaj to, da povečamo kriterije za ustanovitev zbornic in s tem zmanjšamo
               njihovo število in njihovo moč. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi se je prijavil poslanec Testen. Izvolite.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Hvala za besedo. No, kar se reprezentativnosti tiče, če izhajamo iz ranih številk
               članstva v gospodarski zbornici je za reprezentativnost po tem predlogu potrebno
               6.000 članov, 6.000 članov ob pogoju, da morajo doseči 10% realizacijo iz naslova
               gospodarstva, kar je zelo velik prag po našem mnenju. Razen Ljubljane s svojo
               okolico, menim, da nobena pokrajina nima pogojev, da bi ustanovila kakršnokoli
               pokrajinsko zbornico. Mi menimo, da je reprezentativnost, kot jo je predlagala vlada,
               dobra, menimo pa, da je dobra tudi iz razloga, ker bi se na ta način nekako odpravila
               centralizacija tudi na tem področju, ker je po našem mnenju, če bi šli na višji prag,
               bi ponovno imeli reprezentativno zbornico samo v Ljubljani in nikjer drugje. Nič ne
               bo narobe, če bo reprezentativna zbornica tudi v Mariboru ali pa Kopru, in mislimo,
               da bo to za razvoj gospodarstva dobro. Zaradi tega mi amandmaja, ki ga predlaga SD,
               ne bomo podprli. Vsekakor smatramo, da je predlog vlade dober in optimalen. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Željo za razpravo je izkazala tudi vlada, državna sekretarka Andrijana
               Starina Kosem, pa vas sprašujem, ali boste sproti odgovarjali ali na koncu? Na koncu.
               Potem ima besedo poslanec Danijel Krivec. Izvolite.</p>
            </sp>
            <sp who="SDZ4:KrivecDanijel">

               <speaker>DANIJEL KRIVEC:</speaker>

               <p>Hvala za besedo. V naši poslanski skupini obeh amandmajev, tako poslanskega kluba
               Liberalne demokracije kot Socialnih demokratov, ne podpiramo.</p>
               <p>Menimo, da je predlog vlade v kontekstu zakona najbolj primeren. Ne smemo pozabiti,
               da pred odstotki piše <q>"najmanj"</q>, kar ne pomeni, da je ta odstotek absolutna vrednost.
               In če pridemo do teh odstotkov, ki so v amandmaju predlagani, rušimo v bistvu koncept
               zakona. Kajti ti odstotki, 10 in 20, je po analizah, ki jih je vlada predložila in ki
               jim vsekakor moramo zaupati, pokazal, da je velika ovira za vzpostavitev večjega
               števila zbornic, pa govorimo o dveh do treh. Zato predlog v zakonu, ki je bil na
               odboru tudi nekako potrjen, mislim, da gre v pravi smeri, če hočemo doseči to, da je
               na tem osnovnem konceptu prostovoljnega združevanja omogočeno tudi večje število
               zbornic, ki lahko zastopajo interese gospodarstva.</p>
               <p>Kot sem pa rekel na začetku, odstotek, ki je naveden v zakonu, ni absoluten. To
               pomeni, da če so gospodarski interesi tako močni, lahko določena zbornica pride tudi
               do 30% določenega članstva že na podlagi tega predloga, ki ga je vlada podala. Zato
               mi teh amandmajev ne podpiramo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil poslanec Milan M. Cvikl. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Poslanke in poslanci! To, kar je bilo povedano par
               sekund nazaj, jasno kaže, da je to res ne zakon o gospodarskih zbornicah, ampak
               pravzaprav zakon o ukinitvi gospodarske zbornice Slovenije. In da bo rezultat
               današnjega glasovanja ta, da bomo na koncu res imeli verjetno nekje okoli 20 ali pa
               do 20 gospodarskih zbornic.</p>
               <p>Mi smo želeli, tudi potem, ko je vprašanje reprezentativnosti bilo razumljeno s
               strani - vsaj tako smo razumeli - vlade kot eno od vprašanj, ki jih je treba rešiti,
               da obstaja volja, da bi kljub temu da smo se v Sloveniji po 153 letih odločili, da
               bomo ukinili kontinentalni model gospodarske zbornice, in to samo pri gospodarski
               zbornici, ohranili pa ga pri kmetijsko-gozdarski, pri obrtni, pri lekarniški,
               zdravniški in ne vem kateri zbornici še - potem, ko ste se odločili, da boste to
               ukinili, ne želite zadržati vsaj tega najpomembnejšega, kar ima kontinentalni sistem.
               Kontinentalni sistem daje, za razliko od anglosaksonskega modela, kjer ne potrebujejo
               socialnega dialoga, pomembno vlogo gospodarski zbornici v času socialnega
               sporazumevanja.</p>
               <p>Mi smo predlagali amandma, zelo podoben seveda tudi amandmaju kolegov Socialne
               demokracije, s katerim bi zagotovili, da bi upoštevaje dejstvo, da imamo v Sloveniji
               151 tisoč 242 gospodarskih subjektov, upoštevaje dejstvo, da je za učinkovito
               delovanje gospodarske zbornice potrebno dovolj veliko število članov, če seveda
               verjamemo v ekonomijo obsega, da bi bilo smiselno, da je zbornica reprezentativna
               takrat, če se vanjo udeleži toliko članov, da je njihov prihodek od prodaje najmanj
               20% in je članov vsaj 10% vseh gospodarskih subjektov v Sloveniji.</p>
               <p>Zakaj to predlagamo? To predlagamo zato, ker če ste se že odločili, da ukinete 153
               letno tradicijo, pa ni dobro, da kot vlada, kot vladajoča koalicija ukinjate vse
               dobro, kar je gospodarska zbornica Slovenije naredila v preteklosti. Tukaj mislim na
               eni strani na zastopanje interesov gospodarstva bodisi v odnosu do vlade bodisi v
               odnosu do zakonodajalca, na drugi strani pa seveda zelo pomemben segment socialnega
               sporazumevanja in še bolj pomemben, mogoče to v tej vladi ni tako pomembno, in sicer
               projekt internacionalizacije.</p>
               <p>Jaz si ne predstavljam, kako bo Slovenija, ki 2/3 svojega proizvoda izvozi, z
               dvajsetimi gospodarskimi zbornicami podpirala internacionalizacijo slovenskih
               podjetij. Naj vam seveda povem, gospa državna sekretarka, gospodarske zbornice so
               bile tiste, predstavniki gospodarskih zbornic so bili tisti, ki so v nekaterih
               državah južno od nas bili pravzaprav nosilci oblikovanja kluba slovenskih
               podjetnikov. Si predstavljate, da bomo imeli naenkrat v Beogradu ne en klub
               slovenskih podjetnikov, ampak 20 klubov slovenskih podjetnikov, ker bo pa 20 matičnih
               gospodarskih zbornic v Sloveniji združevalo na primer panogo bančništva ali pa panogo
               predelave kave ali pa panogo, ne vem, gradbene industrije itn. In ne razumem, zakaj
               ne sprejmete predloga, da bi ravno zaradi področja internacionalizacije, kjer še
               nisem srečal - tudi z anglosaksonskega modela - nikoli več kot eno reprezentativno
               zbornico, ne omogočate, ne dovoljujete povečanja praga.</p>
               <p>Jaz si tudi ne predstavljam, kako bo kar dvajset gospodarskih zbornic pospeševalo
               razvoj in konkurenčnost podjetij, kako bo 20 zbornic iskalo vire financiranja za
               naložbo, raziskave in tehnološki razvoj, ko imamo v Sloveniji vsega skupaj štiri, pet
               bančnih skupin. Štiri, pet bančnih skupin, gospod kolega, zato ker se seveda, ko jih
               pogledate, kako se lastniško združujejo, boste videli, da so samo štiri, pet res
               močne, drugo je pa ali bodi povezano v skupino ali pa vezano na svoje matične
               institucije.</p>
               <p>Zato se mi zdi zelo pomembno, da bi podprli amandma. Bilo je že povedano s strani
               očitno pooblaščenih predstavnikov koalicije Slovenije, da ne prvi, ne drugi amandma k
               4. členu ne bo sprejet. Zato obstaja razkorak med tem, kar je vlada rekla. Vlada je
               rekla, da obstaja problem reprezentativnosti, vendar je hkrati dala politično
               navodilo, da se na vsak način uresniči to, kar je bila glavna intenca zakona o
               gospodarski zbornici, to pa je ukinitev. To ni zakon o gospodarskih zbornicah
               Slovenije, to je kar zakon o ukinitvi Gospodarske zbornice v Sloveniji. Hvala lepa.
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi je prijavljen poslanec Boštjan Zagorac. Izvolite.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! Sam amandmajev k 4. členu dopolnjenega
               predloga zakona o gospodarskih zbornicah ne bom podprl. Eden od razlogov, ki me
               navaja k temu, je tudi opozorilo, ki smo ga dobili s strani združenja delodajalcev,
               in sicer da bi s predlaganimi amandmaji lahko prišlo do nespoštovanja nekaterih
               mednarodnih konvencij. S predlaganimi amandmaji bi lahko gospodarskim zbornicam
               določili reprezentativnost tudi na tistih področjih, kjer te reprezentativnosti ni
               mogoče določati. Moram reči, da je to že ničkolikokrat v tem državnem zboru, da
               govorimo o gospodarskih zbornicah. Če se spomnite pobude, ki je prišla s strani
               Slovenske nacionalne stranke o tem, da obvezno članstvo v zbornicah ni dobro, da je
               slabo. In s te strani vse čestitke vladi Republike Slovenije, da je imela to možnost
               in korajžo, da je to članstvo ukinila.</p>
               <p>Gospodarska zbornica Slovenije je do sedaj predstavljala tiste, ki so v njo največ
               vlagali. Tisti, ki bo bili blizu vrha ali vodstva. Vsi ostali, tisti, za katere je
               bila namenjena, pa so seveda od tega imeli bore malo. Zato upam, da bo sprejetje tega
               zakona danes pripomoglo predvsem tistim, ki resnično potrebujejo potrebe za
               predstavljanje tako doma kot v tujini. Sam se ne bojim, da bi število gospodarskih
               zbornic zraslo na 20, 30 ali več. Prepričan sem, da ne bo škodilo ne državi in ne
               našemu gospodarstvu, če bomo imeli še kakšno reprezentativno zbornico na štajerskem
               ali na primorskem koncu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Milana Petka.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Hvala, predsedujoči. Mislim, da vlada dela največjo napako v dosedanjem svojem
               mandatu. Posebej je žalostno to, da dela to napako minister, ki vodi ministrstvo za
               gospodarstvo. Če bi razumel in imel izkušnjo - mislim pa, da jo ima bolj za kanček,
               delal je v gospodarstvu, posebej v vodstvenih strukturah -, bi tega ne počenjal
               nikoli. Zato me čudijo tudi njegovi kolegi - ena izmed teh sedi tukaj, to je gospa
               Kosemova -, ki te izkušnje imajo in vedo, kaj pomeni organizirano gospodarstvo in kaj
               pomeni dobro organizirana in reprezentativna gospodarska zbornica.</p>
               <p>V Liberalni demokraciji sicer priznavamo vladi, da je določen napredek v
               razmišljanju storila, s tem ko je le spoznala potrebo, da uvede v zakonodajo
               reprezentativnost gospodarskih zbornic, tako, kot je bilo v začetku zastavljeno, bi
               bilo katastrofalno. To spoznanje je torej le prišlo, vendar to ne izboljšuje tako
               dobro tega zakona, da ne bi potenciral tistih slabosti, ki jih sam čutim kot človek,
               ki prihajam iz gospodarstva. Za to potezo vlade čestitajo tisti, ki pravzaprav nimajo
               niti ure izkušenj pri delu v gospodarstvu, kaj šele, da bi imeli kakšno izkušnjo na
               vodstvenih pozicijah, da bi se lahko zavedali tega, kaj pomeni biti organiziran v
               močni instituciji, ki predstavlja moje interese, interese tako velikih, srednjih in
               malih podjetnikov, ki bi jih pravzaprav nekdo moral povezovati.</p>
               <p>Zaradi tega smo v Liberalni demokraciji predlagali ta amandma, o katerem teče sedaj
               razprava, amandma, ki ga v enaki vsebini dajejo tudi Socialni demokrati. Amandma, s
               katerim bi pravzaprav nekoliko popravili to, kar mogoče vlada ali pa ministrstvo celo
               misli, da bo dovolj dobro s to mejo 10%. Torej, ne bo dovolj dobro. Značilnost
               Slovencev, tako ljudi kot posameznikov, kot poslovnih subjektov, je, da se enostavno
               ne združujejo na prostovoljni bazi. Slovenci niso nagnjeni k temu, da bi razumeli
               prostovoljnost kot obliko in potrebo po združevanju, ampak so pravzaprav še vedno v
               položaju, ko razmišljajo, da jih nekdo mora povezati. In to je bilo do sedaj v 153
               letih dokazano, da je uspešno. Sedaj je vlada z revolucionarno potezo, ki pa mislim,
               da nima primere v dosedanjem ravnanju vlade, povzročila, da se gospodarski subjekti
               ukvarjajo sami s seboj. Da se celo tisti, ki so do sedaj aktivno delali v gospodarski
               zbornici, začnejo prepirati med seboj, ustvarjajo torej tabore, ustvarjajo neke mini
               koalicije, ki enostavno po moji presoji ne morejo pripeljati do dobrega rezultata. Mi
               moramo, hočeš ali nočeš, v tej mali ekonomiji združiti ves ta potencial, ki v
               gospodarstvu je, in verjamem, da ga s prostovoljnim članstvom ne bodo združevali.
               Zato smo predlagali prag 20%, da se izognemo tej nevarnosti, da se - ne, jaz se ne
               strinjam z gospodom Cviklom, da bo to 20 gospodarskih zbornic oziroma zbornic, tega
               ne verjamem. Dovolj pa je, če bodo 4, če jih bo 5, da se bo ta moč gospodarstva
               razbila, da se torej ta servis ne bo saniral dolgo, dolgo časa, da se torej ne bo
               ekipiralo v teh institucijah, ki so do sedaj tako dobro predstavljale slovensko
               gospodarstvo, tako na domačem trgu kot na internacionalnem trgu. Torej, trajal bo
               proces, trajalo bo celo večnost, da se zadeva sanira. Rezultat bo ta, da gospodarstvo
               enostavno ne bo imelo reprezentanta, ki bi lahko bil verodostojen sogovornik tako
               vladi, ki bi ga morala poslušati pri nekaterih ukrepih, ki jih sprejema tudi v korist
               ali pa v škodo gospodarstva.</p>
               <p>Sami veste, da v Luksemburgu, recimo, vlada oziroma parlament mora obravnavati
               zakone, ki jih gospodarstvo predlaga oziroma gospodarska zbornica. To v slovenskem
               prostoru niti do sedaj ni bil običaj, kaj šele sedaj. Veste, da v nekaterih okoljih
               pravzaprav gospodarstvo mora dati obvezno mnenje pri nekaterih postopkih, recimo pri
               sprejemanju proračuna, ki so sestavni del te neke razvojne paradigme v vsakem
               gospodarskem prostoru. Torej vse to bomo izgubili, izgubili bomo to, da bomo začeli
               med seboj tekmovati, ampak tekmovati na ta način, da objektivno ne morejo biti dovolj
               močni ne eni ne drugi. Tisti, ki se bodo povezovali po ne vem kakšnih, ali političnih
               interesih ali po lokalnih interesih, enega močnega, velikega reprezentanta, katerega
               se bo zavedala vsaka vlada, katerega se bo zavedala vsaka politika, katerega se bo
               zavedal parlament, seveda v tem primeru ne bo. Ne trdim, da je dosedanja gospodarska
               zbornica bila vzorec dobre organiziranosti in vzorec racionalnega in primernega
               obnašanja. Nasprotno, mislim, da so se gospodje, ki so sedeli v organih, prepozno
               zavedali potrebe, da se situacija oziroma stanje v Sloveniji spreminja, da bi morali
               torej tudi svoja ravnanja spremeniti, da bi morali vodstvene strukture, torej
               verjetno tudi zamenjati prej, kot pa da bi jih morali zamenjati sedaj po sili in
               priliki zakona.</p>
               <p>Torej, vse to so ugotovitve, ki držijo in se s temi strinjamo. Žal smo pravzaprav s
               tem, ko nekateri vodstveni ljudje v gospodarski zbornici, pa niso gospodarska
               zbornica, to so zaposleni v gospodarski zbornici, šefili svoje pozicije, povzročili
               škodo celemu gospodarstvu in to škodo mi danes pravzaprav potrjujemo z našim
               odločanjem v državnem zboru. Zaradi tega poskušamo v LDS-u še enkrat predlagati vsem
               tistim, ki sedaj poslušate to razpravo in pa kasneje, ko bomo glasovali, da še enkrat
               razmislimo o tem, da pravzaprav, da nekako prisilimo, da se gospodarsko zave te
               pomembnosti povezovanja, da jih prisilimo s tem, da se ustvari ena velika, močna ali
               pa dve ali tri gospodarske zbornice, ki bodo lahko ustvarili dober servis, ki bodo
               lahko prezentirali gospodarstvo tako na mednarodnem področju kot v slovenskem
               gospodarskem in političnem prostoru. Zaradi tega apeliramo, da podprete amandma, ki
               ima dober namen, nima namen nikogar pravzaprav prikrajšati ali pa zmanjšati ugled
               pripravljavcev tega zakona, ampak enostavno hoče doseči tiste efekte, ki si jih
               tisti, ki smo v gospodarstvu aktivno delali, dolgo delali, tega zavedamo. Žal je teh
               v parlamentu premalo, upam pa, da ta zdrava pamet vseeno lahko prevlada in da
               sprejmemo tudi kakšen opozicijski amandma.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslanskemu kolegi Mitju Ljubeljšku. Izvolite.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Lep pozdrav vsem skupaj. Sam ne menim, za razliko od kolegov iz opozicije, da vlada,
               ki predlaga ta predlog zakona o gospodarski zbornici, in koalicija, ki ga podpira,
               dela napako. S tem se ne strinjam, še manj se strinjam z nekimi insinuacijami kolega
               iz LDS-a, kaj se bo vse zgodilo, koliko bo klubov, koliko bo gospodarskih zbornic
               itn. Mislim, da je to zavajanje samega sebe, zavajanje nas, ki smo tukaj, zavajanje
               javnosti. Jaz sam se nisem vključeval do sedaj v razprave v zvezi s tem predlogom
               zakona v predhodnih postopkih zaradi tega, ker se mi je zdelo nekorektno, ker sem več
               mandatov bil član raznoraznih organov Gospodarske zbornice Slovenije že pred mnogimi
               leti in tudi v zadnjih letih, tako da dobro poznam, kakšen je ta ustroj gospodarske
               zbornice, kakšen je bil pred leti, kakšen je v tem trenutku, veliko se je spremenilo,
               veliko je dobrega, tega nihče ne zanika, je pa tudi vrsta napak, predvsem pa mislim,
               da vodstvo ni pravočasno odreagiralo na potrebe gospodarstva. Člani gospodarske
               zbornice, ki so bili prisiljeni biti člani te gospodarske zbornice, so bili v
               marsičem nezadovoljni, tudi v podjetju, kjer sem jaz preživljal svoje delovno
               obdobje. Imel sem pa kar nekaj razgovorov z najvišjimi odgovornimi te gospodarske
               zbornice in sem jih že pred časom opozarjal, da bi bilo treba v sistemu v bistvu kar
               nekaj spremeniti.</p>
               <p>Kot sem rekel, veliko je plusov in tudi nekaj minusov, kar je pripeljalo do tega,
               kar danes je, kar danes obravnavamo in to je dejstvo in mislim, da se s tem dejstvom
               strinjajo tudi kolegi iz opozicije, saj ne vidim nobenega amandmaja, ki bi preprečil
               oziroma predlagal, da je še naprej obvezno članstvo. Kot pravim, dejstvo je to, kar
               je, je, pomeni, da je veliko dosedanjega članstva nezadovoljnega, da bo izstop
               izredno velik in da se bo v prvi fazi sorazmerno malo dosedanjih članov včlanilo v
               gospodarsko zbornico oziroma v eno od naslednic obstoječe gospodarske zbornice.</p>
               <p>Sam sem v dilemi kako se opredeliti do tega amandmaja, ali je to 10%, ali je to 20%,
               ali je to 30%. Sam sem prepričan, da obstoječa gospodarska zbornica oziroma njena
               naslednica bi lahko v prvem koraku zagotovila 30% članstva, sigurno, ker se bodo
               sigurno glavni, veliki poslovni sistemi, ki so imeli sedaj veliko vlogo v gospodarski
               zbornica, ponovno prostovoljno včlanili v to gospodarsko zbornico. To se pravi,
               doseči 20% za naslednico obstoječe gospodarske zbornice ne bo nikakršna težava, bo pa
               težko za še kakšno gospodarsko zbornico doseči prag 10%. Zagotoviti samo en velik
               sistem, kot je bil sedaj, jaz mislim, da v tem trenutku je praktično neizvedljivo,
               kajti večina dosedanjih članov bi imelo ponovno nezaupanje do nekega velikega
               sistema.</p>
               <p>Zato menim, da je temeljno izhodišče prostovoljno članstvo pravilno, da je treba
               odpraviti to zakonodajno prisilo. Poglejte, prisila nikoli ne rodi nekega pozitivnega
               učinka. Nikoli! In tisti, ki ste bili v gospodarstvu, točno veste, koliko je bilo
               kritik, izrečenih na račun gospodarskega zbornice, ravno zaradi tega, ker je bila to
               prisila, čeprav so bile tudi koristi. Drugo je, mislim, da je prav, da se odpravi
               monopol. To kot pravimo, ena reprezentativna, to je v redu, vendar je bila do sedaj
               zadeva zgrešena in do enega sistema bo nezaupanje. Jaz sem v to prepričan. Naslednji
               cilj je, to se pravi, narediti neko konkurenčnost, kar pomeni, da se izboljša, bi
               rekel, funkcija gospodarske zbornice, da se izboljša delo, da se poveča ponudba.
               Skratka, če se doseže prostovoljna včlanitev in je to obojestranski interes tisti, ki
               se včlani, nekaj pričakuje, in tisti, ki včlanjuje, nekaj daje. To je obojestranski
               interes in to pomeni, bi rekel, obojestransko tudi zadovoljstvo.</p>
               <p>Da se lahko to doseže, mislim, da je treba doseči neko konkurenčnost, jaz tukaj
               vidim vsaj dve gospodarski zbornici, naslednica obstoječe v Ljubljani in drugo,
               pričakujem vsaj gospodarsko zbornico v Mariboru. Zato me čudi bi rekel tudi ta malo
               kritičnost kolega Petka, ki izhaja z mariborskega področja, in mislim, da se z menoj
               v večini tudi strinja. Se pa tudi jaz strinjam z njim, da bi bilo po svoje prav, da
               bi bila ena reprezentančna zbornica, vendar mislim, da v tem trenutku to več ni
               možno, enostavno ni več možno, do enega sistema je nezaupanje. Jaz vidim dva sistema,
               ki si bosta konkurenčna, konkurenčnost pomeni vedno izboljševanje ponudbe in
               poslovanja, pomeni optimizacijo poslovanja. Če bodo te člani in pa zbornici ali pa
               zbornice, ki bodo reprezentativne ena, dve ali tri, več pa sigurno ne, potem bo to
               najboljša reklama, da se bodo člani, ki bo sedaj izstopili, ponovno začeli vračati.
               Jaz sem v to prepričan, ker bodo nekaj od tega imeli. Jaz v tem smislu dostikrat
               povem primer osebni. Jaz sem član Avto-moto zveze Slovenije, tako kot večina verjetno
               vi vsi, 30 ali več let. To je prostovoljno članstvo in vsako leto plačujem, ampak v
               teh letih še ene stvari nisem koristil in vsako leto pogledam, kaj mi nudijo in se
               odločam, ali za tisto leto plačam članarino ali ne. Imam interes biti član Avto-moto
               zveze Slovenije in članstvo je - ne vem, koliko je zdaj že, 8 ali 10 tisoč. Če bi
               prepračunal, koliko sem že v to vložil, to je ta interes, ko ti nekaj nudi in ti veš,
               da boš to lahko tudi koristil. Bi bil zelo nejevoljen, da bi me nekdo obvezno včlanil
               in bi moral obvezno plačevati tam članarino. Nikakor! To mislim, da je to. V tem
               smislu jaz vidim en razvojni potencial, da se bo res na tem področju tudi zadeva
               nekaj premaknila. Jaz sem prepričan, da bodo modri ljudje iz gospodarstva, ki so
               veliko bolj modri kot politiki, hitro našli skupen interes in zbornični sistem,
               delovanje zborničnega sistema, ponudbo zborničnega sistema, tudi hitro udejanili. In
               tukaj mislim še to, da predlog zakona omogoča, da je izredno dolgo prehodno obdobje
               in mehak prehod. V tem času se lahko dejansko pripravi nova organizacija, lahko se
               nagovori dosedanje članstvo, lahko se pripravi paket ponudb in tako naprej.</p>
               <p>Zato mislim, da je modro, da se odločimo, da je ta začetni prag 10%, ker mislim, da
               je skoraj obvezno dobiti še eno zbornico na štajerskem ali pa primorskem območju.
               Zato obeh amandmajev, verjetno tudi ne bom podprl. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi je prijavil poslanec Boštjan Zagorac. Izvolite.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Dejstvo je, da gospodarska zbornica kot takšna potrebuje neke
               osvežitve. Jaz v svojem izvajanju na začetku nisem nikoli dejal, da nihče do sedaj od
               obveznega članstva ni imel nič, ampak vsi tisti, ki ga zagovarjate, ste prihajali iz
               krogov gospodarstvenikov, ki bi jih lahko imenovali mogoče celo VIP gospodarstveniki.
               Se pravi, gospodarstveniki, ki ste imeli nek sistem, neke veze, neka poznanstva in
               ste bili zelo blizu vrha in verjamem, da ste bili deležni tudi podpore, suporta
               gospodarske zbornice in takrat dejansko verjamem, da 4 tisoč tolarjev oziroma 2-4,
               koliko se je plačevalo to obvezno članstvo v različnih letih, ste dejansko dobili več
               nazaj, kot ste dali tja. Ampak, tisti, katerim bi pa ta gospodarska zbornica dejansko
               morala pomagati, pa od tega niso imeli nič. In za tiste smo se v Slovenski nacionalni
               stranki odločili takrat, da je obvezno članstvo nepotrebno, popolnoma nepotrebno.
               Verjamem, da tako imenovani VIP gospodarstveniki se bodo znašli tudi sedaj, ko bo
               članstvo neobvezno. Bati se konkurenčnosti in reprezentativnosti, mislim, da je
               slabo. Konkurenčnost je vedno dobrodošla. In čas je, da se kakšna institucija, in ta
               zakon daje to možnost, da se takšna institucija razvije tudi kje drugje, kot pa samo
               v Ljubljani.</p>
               <p>Ko sem poslušal nekatere razprave, se mi zdi, da nekateri še živite v časih stare
               Jugoslavije in ste bolj pristaši planske ekonomije kot pa nekega napredka razvoja ali
               kontraprisile. V Slovenski nacionalni stranki smo že v prejšnjem mandatu, pod
               taktirko ene druge vlade vložili zakon o gospodarskih zbornicah. In če bi bila
               dejansko intenca sedanjih kolegov iz opozicije rešiti vprašanje oziroma težave, ki so
               se v gospodarski zbornici pojavljale, so imeli to možnost že takrat oziroma smo jim
               jo v Slovenski nacionalni stranki ponudili. Ponudili smo jo tudi tej vladi, ampak ta
               vlada jo je vzela resno. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Bogdana Baroviča.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Izhajam iz reka, če se želiš pridružiti klubu, potem moraš spoštovati njegova
               pravila. To velja za vsa področja in iz tega je Slovenska nacionalna stranka
               izhajala, ko je rekla, poudarek je na besedi <q>"želiš"</q>, torej prostovoljno članstvo. In
               če želiš, potem moraš spoštovati pravila in zato Slovenska nacionalna stranka podpira
               obvezno članarino pri neobveznem članstvu.</p>
               <p>Kar se amandmaja k 4. členu tiče, spoštovane kolegice in kolegi, nekateri smo ali so
               delali v gospodarstvu, drugi ne, nekateri smo ali so spoznali delo in način dela
               gospodarskih zbornic. Moj spoštovani kolega je imel prav, obvezno članstvo v
               gospodarski zbornici je naredilo VIP člane in male člane, ki so te VIP člane hranili
               s svojo članarino. To so resnice. Reprezentativnost gospodarske zbornice se nikakor
               in nikoli ne izraža z odstotki, ampak z vsebino in kvaliteto dela. Poudarjam - z
               vsebino in kvaliteto dela, ne pa z odstotki, zato v tem primeru ne bomo podprli
               amandmaja k 4. členu. Če bi ga, bi s tem pripomogli ponovno k umetnemu ustvarjanju
               nekih VIP klubov, katerih korist pa je ali ni vidna, če smo zelo pošteni in iskreni.
               Ta korist je bila samo od vseh tistih, ki so bili več ali manj, posredno ali
               neposredno zaposleni na teh gospodarskih zbornicah. In tu se je vsa zgodba ponavadi
               končala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Slavincu.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo. Čudijo me razmišljanja o tem, da je treba imeti v Sloveniji
               gospodarske zbornice po različnih krajih, po različnih regijah, saj regionalizem
               razumem bistveno drugače kot to, da se gospodarstvo neke regije zapira samo vase.
               Velika Kitajska, ko je postavila zid, je potem tudi prva in največja civilizacija
               postala zadnja in se komaj sedaj pobira in poskuša doseči tisti položaj, kot ga je
               imela. Tudi Albanija je bila večja od katerekoli naše regije in se je gospodarsko
               zaprla, pa vidimo, kje je. Nikakor spodbujanje regionalizma in regijskega razvoja ne
               vidim v tem, da se vzpostavljajo regijske zbornice. To bo povzročilo drobnjakarstvo,
               podobno kot ga imamo za primer videti na lokalni samoupravi, pri občinah, in lahko je
               še toliko občin v neki regiji, ne morejo konkurirati velikim in ne morejo konkurirati
               centru. In lahko se postavijo zbornice v Mariboru, Kopru, Murski Soboti, jaz sem
               prepričan, da se bo tudi tukaj izrazit centralizem izkazal, in če te ni v Ljubljani,
               te ni. Gospodarstvo tudi v današnjem procesu globalizacije funkcionira bistveno širše
               in se ne povezuje glede na lokacijo, kje, katera podjetja delajo, kje imajo sedež,
               ampak se povezujejo glede na gospodarski interes. Gospodarski interes je lahko
               panožnost, lahko so strateška partnerstva, tudi obseg poslovanja in fizična velikost
               gospodarskih subjektov, nikakor pa ne, če se zaprejo v ozke okvirje. In zaradi tega
               težko sprejemam takšno argumentacijo in tudi v njo ne verjamem, ampak se strinjam, da
               reprezentativnost moramo graditi na tem, koliko ena zbornica, ki želi biti
               reprezentativna, lahko svojim članom nudi in omogoči. Vsi pa vemo, da je borba Davida
               in Goljata samo primer, ki potrjuje pravilo, in da premajhne zbornice, kot sem že
               uvodoma povedal, tudi pri zastopanju naših gospodarskih subjektov v tujini ne bodo
               mogle doseči tistega, kar se od njih pričakuje. Zelo se strinjam s tem, da je bolje,
               da so gospodarstveniki bolj modri od politikov, in zato od nas upravičeno
               pričakujejo, da ne sprejemamo zakonov, ki bi ovirali razvoj gospodarstva, ampak take,
               ki so gospodarstvu v korist, pa če že ne v korist, pa vsaj da jim ne škodi. In prav
               tako se seveda strinjam, da je vodstvo gospodarske zbornice naredilo napako. Največjo
               napako je naredil predsednik gospodarske zbornice, ki ni že prej odstopil iz osebnih
               razlogov. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Rudija Veršnika. Izvolite.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim! Predlaganih amandmajev ne morem
               podpreti. Mi smo priča na današnji razpravi veliki demagogiji, ki se prodaja o nekem
               velikem obsegu zbornic, ki se bo kar naenkrat pojavil na Slovenskem. Mislim, da ta
               govorjenja so popolnoma neprimerna, sploh pa za to dvorano in od ljudi, ki se vsaj
               imajo za strokovnjake na tem področju. Prisila ni nikoli dobra, pa najsibo to v
               domačem življenju ali v podjetju, najsibo to v gospodarstvu, kjerkoli se dogaja, saj
               nas uči pravzaprav že življenje, da se najbolje in največje stvari lahko dogodijo z
               angažiranjem, ki ni nikakor pod prisilo. Poglejmo, katera stvar pravzaprav najbolje
               deluje. Če pogledamo kar naše gasilce, ki so vedno na razpolago, da <q>"reskirajo"</q> svoje
               življenje zato, da nam pomagajo, in pogledamo lahko tudi društva in tako naprej.
               Sedanje združevanje v gospodarsko zbornico je bila ena vrsta prisile in iz prakse
               lahko povem, da v mojem podjetju, kjer sem delal, smo dobili mesečno račun, ki ni bil
               tako majhen 75.000 tolarjev, lahko pa rečem, da od gospodarske zbornice nismo dobili
               nič, niti letnega poročila, ki nam bi pripadalo, niti nas niso vključevali v svoje
               dejavnosti. Zakaj? Ker smo bili firma, velika sicer 85 ljudi in nepomemben faktor na
               slovenskem tržišču. Prepričan sem, da tisti, ki so imeli nekaj od gospodarske
               zbornice, so bili veliki, vplivni menedžerji veliko vključeni v delo gospodarske
               zbornice. In mislim, da je vlada ravnala prav, dala je možnost menedžerjem,
               podjetnikom, naj se ponovno odločijo, kaj želijo. Jaz sem prepričan, če bodo videli
               interes, bodo rade volje se vključili v gospodarsko zbornico, in verjetno zbornica ne
               bo drugačna, kot je danes, če tega interesa ne bo. Potem se lahko zgodi to kar
               pravijo, ampak ne tako demagoško, mislim, da se lahko zgodi, da bodo nastale dve ali
               tri zbornice, kaj več pa po mojem mnenju niti ne. Predvsem je treba gledati na
               zadovoljstvo članov in če bo to zadovoljstvo in interes velik, potem bo tudi na
               delovanje zbornice odziv pravi, in ni razlogov, da ne bi delovala bistveno bolj
               uspešno. Krivda vsekakor je na zbornici sami. Bile so že v javnosti kritike na
               delovanje zbornice in v času od nastopa te vlade pa do danes -je kar lep čas pretekel
               - in reakcije vodstva gospodarske zbornice niso bile primerne, ni se odzvala na
               zahtevo po spremembi oziroma modernizaciji, po novem pogledu na delo gospodarske
               zbornice. Rezultat je bil ta, da je vlada dala gospodarstvu možnost, naj se ponovno
               samo odloči. In to možnost sedaj gospodarstvo ima. In danes smo tukaj že večkrat
               slišali, da so gospodarstveniki bolj racionalni pri odločanju kot politiki, in
               prepričan sem, da se bodo pravilno odločili, in tako kot se bodo odločili, mislim, da
               bo to prava poteza, država pa jim je dala možnost. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Branka Mariniča. Izvolite.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo. Spoštovani predsedujoči, spoštovana državna sekretarka,
               kolegice, kolegi!</p>
               <p>Ko obravnavamo predlagane amandmaje k 4. členu predloga zakona o gospodarskih
               družbah, je veliko prej bilo zaslutiti nekatera nesoglasja na eni strani v samem
               vodstvu gospodarske zbornice in na drugi strani subjekte, ki to gospodarsko zbornico
               tvorijo. Gospodarska zbornica Slovenije je ravno zaradi tega sprožila kar nekaj
               pomembnih odzivov. Večina je povezanih z vprašanjem obveznega članstva in članarine,
               javnimi pooblastili ter tudi z ogromnim premoženjem, ki ga gospodarske zbornice
               oziroma to združenje v vseh teh letih delovanja je tudi ustvaril. Zakaj pravzaprav
               gre? Mi vemo, da nobeni sistemi, ki so bili veliki, so zaradi svoje velikosti bili
               togi, niso bili uspešni. Kaj se je zgodilo z gospodarsko zbornico? Po mojem
               prepričanju nekaj podobnega. Želeli so biti veliki, postali so togi, niso se odzivali
               na mnoge probleme in predloge, ki so jih predlagali in želeli tisti, ki so včlanjeni
               v gospodarsko zbornico. Kar je še ena ovira več, to njihovo članstvo je bilo obvezno.
               In ravno neka obveznost v združenju, v katerem ne doživiš tistega, zaradi česar si se
               včlanil, te pelje k temu, da začneš razmišljati, kako iz tega sistema, kako iz teh
               krempljev, da bi uveljavil tiste interese, ki si jih pričakoval takrat, ko še nisi
               bil član. Ali je obveznost pač narekovala gospodarski zbornici to veliko moč,
               avtoriteto in konec koncev tudi nedemokratičnost pri združenju. Mnogi člani
               Gospodarske zbornice Slovenije, s katerimi sem se imel priložnost in tudi osebno
               željo pogovarjati, so izrazili ravno to nedemokratičnost in avtoritativnost predvsem
               ožjega dela vodstva gospodarske zbornice in spet smo na začetku. Veliki sistemi so
               togi. Veliki sistemi, ki jih oblikujejo znotraj velikega sistema, redki posamezniki
               ustvarijo to avtoritativnost in posamezni člani, ki so združeni v ta sistem, ne
               dosegajo tistega, kar pričakujejo. Jaz sem prepričan, da amandma, ki ga obravnavamo k
               4. členu, ne prinaša in na nek način ne odpravlja te nedemokratičnosti oziroma
               avtoritativnosti, zato ga sam ne bom podprl. Kar pa zadeva razbitje tako velikih
               sistemov, kot je gospodarska zbornica, pa si vendarle želim tako, kot je moj kolega
               Ljubeljšek že dejal, morda na nek način vidim tudi eno gospodarsko zbornico v drugem
               največjem slovenskem mestu, torej v Mariboru, ali morda nekje na Primorskem in seveda
               v centru. Tako bo članstvo in vodstvo lažje usklajevalo interese, zaradi katerih se
               pravzaprav včlanjujejo in združujejo. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Srečka Hvauca.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala lepa, gospod podpredsednik. Spoštovani. V preteklosti, v obdobju neke bivše
               države, ki je že dolgo ni več, in v nekem bivšem družbenem sistemu smo imeli enega
               predsednika, ki je bil na tej funkciji doživljenjsko, imeli smo en sindikat, imeli
               smo eno stranko, eno televizijo in tudi eno zbornico. Hvala bogu, da so ti časi že
               davno mimo, danes živimo v popolnoma drugem svetu. Živimo v demokratični državi, ki
               je polnopravna članica Evropske zveze. Imamo večstrankarski sistem, imamo več
               sindikalnih central, imamo predsednika, ki ga volimo na neposrednih in tajnih
               volitvah, imamo tudi bolj pluralne medije. Skratka, marsikaj se je spremenilo, ostala
               pa je ena gospodarska zbornica. Mene to sicer toliko ne moti, moti me pa to, da imamo
               eno zbornico, v kateri je članstvo obvezno. Tisti, ki so člani, ne morejo izbirati,
               ali bodo člani ali ne, ali lahko gredo celo kam drugam, ampak ena zbornica, v kateri
               je članstvo zapovedano z zakonom. To mislim, da v sedanjem času ni več dobro. Danes
               se ljudje, gospodarski subjekti povezujejo na podlagi nekih interesov. In če so člani
               česarkoli, društva ali združenja, so to zaradi tega, ker tam vidijo svoje interese.
               Žal je vse preveč gospodarskih subjektov, ki v obstoječi gospodarski zbornici, tu
               imam v mislih predvsem te manjše podjetnike, ne vidijo pravega smisla v taki
               organizaciji. Zato pozdravljam predlog zakona, ki ukinja obvezno članstvo in dopušča
               možnost, da se vsak na podlagi svojih interesov, svojih pričakovanj, na podlagi tega,
               kar mu ta organizacija nudi, tudi odloči, ali bo postal član, ali bo poravnaval svoje
               obveznosti, in na drugi strani tudi iz tega naslova nekaj dobijo.</p>
               <p>Pozdravljam tudi to, da vlada pripravlja predlog, ki pomeni še en korak naprej, da
               ne bo več obvezno članstvo, ampak da bo možno tudi izbirati. Naj bo tisti, ki se bolj
               trudi za svoje člane, tisti, ki ponuja več, naj bo tisti bolj uspešen pri
               pridobivanju članov, ker ravno možnost izbire, mislim, bo dolgoročno prinesla
               številne koristi za vse gospodarske subjekte v Sloveniji.</p>
               <p>Tudi ne vidim nobenega razloga, zakaj si gospodarski subjekti ne bi smeli ali mogli
               izbirati gospodarske zbornice. Danes lahko izbirajo marsikaj. Lahko se prostovoljno
               združujejo, preoblikujejo, povezujejo v razna interesna združenja, lahko izbirajo
               revizijsko hišo, lahko izbirajo banko, prek katere bodo opravljali plačilni promet,
               lahko izbirajo obliko delovanja, lahko izbirajo zaposlene, ki jih bodo sprejeli v
               zaposlitev in tako naprej. Ne vidim razloga, zakaj ne bi tudi imeli možnosti izbirati
               gospodarske zbornice, ki bo v največji meri zastopala tudi njihove interese. Sam ne
               vidim nobenih strahov, da bi se število zbornic povečalo celo do take mere, kot je
               kolega Cvikl tukaj neutemeljeno razlagal, 20 zbornic. Če pogledamo kriterije za
               ustanovitev zbornice, to tudi teoretično ni možno, ker so kriteriji 10% prihodkov od
               prodaje; to pomeni, da bi maksimalno 10 zbornic lahko imeli. Ne smemo pozabiti, da je
               treba izpolnjevati še drug kriterij, to je 5% od števila gospodarskih subjektov, ob
               tem da moramo upoštevati tudi to, kjer bo članstvo prostovoljno, vsi sploh ne bodo
               člani teh zbornic. Ocenjujem, da bi mogoče v prihodnje lahko dobili še kakšno, eno
               ali dve zbornici, kar je ravno prav za zdravo konkurenco in za to, da bo gospodarstvo
               dobilo pravi servis, ki ga v tem modernem svetu dejansko potrebuje.</p>
               <p>Višanje teh pogojev za pridobivanje reprezentativnosti bi dejansko pomenilo to, da
               postavljamo visoke ovire za to, da se ne bi ustanovila še kakšna zbornica v
               Sloveniji. To pa mislim, da ni naš namen, in zaradi tega jaz amandmaja ne mislim
               podpreti. Menim celo, da že to, kar je v predlogu zakona, da so že ti pogoji
               relativno precej ostri, sploh kar se tiče prihodkov od prodaje - 10%, to mora biti že
               kar lep skupek podjetij, ki bodo ta pogoj izpolnili, zato mislim, da kakršnokoli
               povišanje teh kriterije v, kar se mene osebno tiče, ne pride v poštev, in amandmaja
               ne bom podprl. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Milana Petka.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Hvala, predsednik. Moram reči, da spoštujem in cenim razprave koalicijskih
               poslancev, ker skušajo vladi utrditi to odločitev, ki jo je vlada sprejela. Žal me
               noben argument ni posebej prepričal, da bi še zaploskal zraven in rekel, prav imate.
               So pač že znana in slišana dejstva, ki jih ponavljate ves čas razprave, ampak takšna
               je parlamentarna demokracije, in to vam tudi priznavam. Verjetno ne mislite, da smo
               naivni. Zakaj je sploh do tega prišlo? Ta gospodarska zbornica, kakorkoli so
               nekateri, tudi jaz med njimi, bili delno nezadovoljni, predvsem z vodstvom bolj kot
               institucijo kot tako, je bila močan akter, ki se ga vsaka vlada - v tem primeru se je
               naša vlada na svoj način lotila demontaže enega močnega akterja -, boji takšnih
               akterjev. V tem primeru so se oprli na nekaj, za kar sem že na začetku rekel, bi
               lahko v prihodnosti gledano, ko se bo dalo meriti in ocenjevati, da je napaka, in še
               vedno sem prepričan, da je to napaka, ker me dosedaj nobeden od teh argumentov ni
               prepričal, da bi rekel, gremo optimistično in z velikim pričakovanjem v to
               prihodnost. Govorili ste tisti, ki ste poudarjali to konkurenčnost zbornic. Enostavno
               ne razumem, kako bi v tej ekonomiji dveh milijonov prebivalcev, 151 tisoč
               gospodarskih subjektov ustvarili konkurenčnost v tako malem obsegu. Konkurenčnost
               lahko delaš v ameriškem ekonomskem prostoru, v japonskem ekonomskem prostoru, v
               velikih sistemih. Tukaj lahko delaš samo konkurenčnost v malem okolju, torej v malem
               okolju pa navzven ne moreš nastopati. V internacionalizaciji si pa nebogljenček, si
               majhen, da ne govorim o tem, da seveda niti dovolj sredstev ne moreš zbrati za eno
               dobro kvalitetno delo, eno dobro predstavljanje gospodarstva vis-a-vi politike ali v
               internacionalnem prostoru, in to je tisto, kar mene bega. Jaz sem bil dolgo tudi v
               nekaterih organih in se ravno tako ne strinjam s tem, da je vse možno delati in
               počenjati v Ljubljani. Iz moje lastne prakse vem, kako je sedanji predsednik oziroma
               direktor gospodarske zbornice hotel svojega človeka locirati v mariborsko območno
               gospodarsko zbornico, pa smo se mu uprli, smo se znali organizirati in postavili
               tistega človeka, za katerega smo menili, da zasluži našo zaupanje; in tukaj je dobil
               pravzaprav en poduk, kako se ne more in ne sme obnašati nekdo iz nekega centra moči,
               vsemogočni in samovšečni. Tukaj pritrjujem tistim, ki menite, da lokalna okolja
               morebiti res nimajo v tej gospodarski zbornici ustrezne pozicije, vendar je to v
               večji meri po moji presoji problem lokalnih gospodarstvenikov, ki se niso znali
               organizirati takrat, ko bi se morali znati organizirati. In reči, da naj se
               gospodarstvo zapre v lokalna okolja, da se lokalne zbornice formirajo, se mi pa zdi
               sprijeno, ker bi to pomenilo, da še manj pomenijo v nekem mednarodnem ekonomskem
               prostoru, ker enostavno preko meja morajo iti vsi, lahko pa gredo samo, če so močni
               in če ena gospodarska zbornica začne ustanavljati svoja predstavništva tudi v
               nekaterih drugih državah. Male gospodarske zbornice, pa čeprav reprezentativne, po
               teh kriterijih enostavno ne bodo tega v stanju delati, ne verjamem pa, da je
               ministrstvo oziroma vlada sposobna ustanavljati svoja predstavništva ali pa
               zadolževati veleposlaništva in ambasade s področjem, ki ga nikoli ne bodo obvladali,
               in to je za mene larifari.</p>
               <p>Gospod Ljubeljšek je, in pozitivno razmišlja, menil, da bi čas pokazal, ali bo
               odločitev prava ali ne. Torej, v tem času bo enostavno razpadel en sistem, ki
               morebiti v tem trenutku res ne funkcionira najbolje, ampak razpadel bo in preden se
               bodo sanirali ti pogoji, preden se bo vzpostavila ena res močna gospodarska zbornica,
               bo minilo, po moji presoji, ogromno časa. Ta čas je čas izgubljenih priložnosti za
               slovensko gospodarstvo, ki pa v tem času rabi močnega reprezentanta pri sprejemanju
               zakonodaje, pri odločanju o posegih vlade in parlamenta v področje, ki nesporno
               zadeva gospodarstvo, in pa čas pri aktivnem vstopanju in jačanju aktivnosti
               gospodarstva v mednarodnem poslovnem prostoru. Bilo je govora predvsem o tistih, kot
               sem rekel, ki bolj malo poznajo stvarne prilike v gospodarstvu, kako se je formirala
               neka VIP loža v teh gospodarskih zbornicah, saj v vsaki instituciji in v vsakem
               okolju so nekateri v boljšem položaju ali so pri koritu, nekateri pač ne.</p>
               <p>Napačna je razlaga, kako so nekateri nič dobivali, pa ogromno plačevali, nasprotno
               gospodje in gospe, plačevali so največji največ in krepko največ, nekateri mali nič,
               sami veste, da nekateri mali niso plačevali nič, da je ogromno malih plačevalo 3.000
               do 5.000 tolarjev na mesec, da je pa ena sredina, ki ni znala izrabiti in potegniti
               iz gospodarske zbornice tisto, kar bi lahko, pa verjetno res, ampak neupravičeno
               kritizira, ker se ne zaveda, da je gospodarska zbornica ne samo distributer poročila
               o njegovem delu, ampak je gospodarska zbornica bila posredno tista, ki je
               zagovarjala, zagotavljala, izboljševala in poredno prenašala efekt o tem gospodarstvu
               ali dobro ali slabo to se lahko danes pogovarjamo ne vem kako dolgo. Ampak posredno
               je pa prinašala, za tisto, kar je bilo plačano, je posredno bil tudi efekt, ki se ga
               nekateri niti ne zavedajo, ker je naša gospodarska struktura, naš potencial nekaterih
               gospodarstvenikov takšen, da ne sežejo niti preko meja svoje tovarne ali svojega
               podjetja, kaj šele da bi znali pogledati in prebrati tisto, kar jim je institucija,
               kot je gospodarska zbornica bila ali bo morebiti naslednja, lahko prinesla. Zaradi
               tega je to neupravičen očitek, da niso nekateri imeli ničesar. Če so hoteli imeti,
               bodite prepričani, so lahko imeli vedno mnogo ali kar precej; nekateri pa res
               morebiti niso bili zadovoljni in tisti so upravičeni, da kritizirajo.</p>
               <p>Torej, zaključujem svoj nastop s ponovnim apelom, da razmislimo vsi skupaj, ali ne
               bi bilo to reprezentativnost res postaviti na tisti nivo, da bi zagotavljali dovolj
               veliko število, dovolj reprezentančno zbornico. Zdi se mi, da bomo s temi kriteriji,
               ki so zdaj, ustvarili premalo. Upam, da bo čas pokazal - če boste sprejeli tako
               odločitev - da temu ni tako. Jaz bom seveda najbolj vesel, še vedno sem pa pristaš te
               prave gospodarske zbornice.</p>
               <p>Pa še na nekaj bi rad opozoril, kar mi je ušlo. Dvoličnost vlade, dvoličnost
               ministrstva - loti se tistega, ki je najmočnejši. Nekaj časa govori, da bo posegala
               tudi v ostale gospodarske zbornice. Po zadnjih informacijah v zadnjih medijskih
               nastopih ministra Vizjaka že slišim, aha, obrtna zbornica pa je pravilno
               organizirana, je prava. Ampak obrtna zbornica je obvezno članstvo, gospe in gospodje,
               in zakaj torej to ločevati pri enih, pri drugih pa pozabiti na to, kar sem ves čas
               kot argument pri tej zbornici uporabljal, in obrtno zbornico pustiti takšno, kot je.
               Jaz se strinjam in menim, da obrtna zbornica mora ostati takšna, kot je, z obveznim
               članstvom. Če pa še tam vlada naredi ta korak, da bo rekla, zdaj se pa združujte na
               prostovoljni osnovi, tam pa vemo, kakšen je nivo te pripravljenosti po združevanju.
               Potem odpišimo za vedno tudi obrtno zbornico. Obrtna zbornica je, hvala bogu, ubrala
               drugo pot. Zna laskati vladi, zna laskati ministru, od 60 zahtev je prišla še samo na
               10 zahtev<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Petek, zdaj pa vas bom prisiljen prekiniti, ker se ne držite teme amandmaja ne
               omenjenega člena. Puščam dovolj široko razpravo, vendar prosim, da se držite
               tematike, sicer vam vzamem besedo.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Samo utemeljujem, zakaj menim, da je odnos do ene zbornice in do druge zbornice
               drugačen<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Petek, govorimo o amandmaju in o členu, drugače vam vzamem besedo.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Saj bom končal, gospod predsedujoči, da se ne bova midva prepirala. Hvala za
               opozorilo.</p>
               <p>Torej, še vedno menim, da ta dvojnost v tem primeru ni ustrezna, in apeliram na
               sprejem amandmaja. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Prosim za mir in pozornost. Besedo ima poslanec
               Kristijan Janc. Izvolite.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa. Spoštovani predsedujoči, državna sekretarka s sodelavci, kolegice in
               kolegi! O tej temi govorimo že kar lep čas zelo intenzivno na različnih nivojih.
               Mislim, da je prav, da se o tem veliko pogovarjamo, da smo se in da se danes tudi.
               Ponavljamo mnoge misli, ki so bile že izrečene bodisi na odboru bodisi v parlamentu
               ali na javni razpravi. In vendar imam po dvanajstletnem članstvu v Gospodarski
               zbornici Slovenije neke poglede, neke izkušnje. Moram reči, da marsikaj v tej
               instituciji ni bilo tako slabo, da je marsikaj v tem sistemu bilo tudi dobrega in še
               vedno je. Žal pa moram priznati, da je v zadnjem času ta zbornica res zaspala na
               lovorikah, zaspala na tem, da se pač ni bilo treba dosti boriti, ker je vsak mesec
               prišlo na račun toliko in toliko denarja. Resda niso vsi plačevali, veliki ponavadi
               so, majhni so se nekako izmikali. Vendar na koncu ni bilo potrebe po nekem
               dokazovanju, po vedno večji agresivnosti na tem in onem delu in zato je krivo
               verjetno ne samo vodstvo, ampak prvo seveda vodstvo, verjetno tudi člani upravnega
               odbora, nadzornega odbora, pa tudi sami člani zbornice, ker pač so bili očitno
               nekateri s tem zadovoljni, velika večina pa žal ne. Verjetno je do tega tudi prišlo,
               da je tudi vlada, ministrstvo ugotovilo, da je vendarle neka stvar, prisila, uspava
               vodstvo in odgovorne ljudi, da prav in pametno ni - kot bivši gospodarstvenik
               smatram, da ta moment iz obveznega članstva, prostovoljnega članstva je korak, ki
               prinaša za seboj izjemne spremembe v zbornici sami. Mislim, da si zatiskamo oči, da
               bo ta osip izjemno velik, predvsem majhnih slovenskih podjetij. Morda bodo veliki
               igralci te zbornice ostali notri še naprej, kar je seveda tudi prav. Ko govorim o tem
               členu - 10% vstopu, je bilo veliko razprave, tudi na matičnem delovnem telesu, ker
               smo razmišljali, ali je to prava številka, ali je premajhna ali prevelika, in v
               analizi, ki jo je dalo ministrstvo za gospodarstvo, so pač ugotovili, da je ta ocena
               njihova prava. Vprašanje, čas bo pokazal - leto dve - ali je bila ta številka danes
               zadeta pravilno ali ne, možno je vedno popraviti, popravki so v življenju vedno možni
               in teh 10% popraviti na 15 verjetno ne bo neki greh, ali pa težko, morda celo 20, jaz
               ne vem. Ampak mislim, da smo o tem veliko govorili, in potrditev je bila in tudi
               mnenje mnogih poslancev, opozicijskih in pozicijskih, pa tudi ministrstva kot takega,
               da je ta številka prava, jaz seveda verjamem in prepričan sem, podjetniki,
               gospodarstveniki, menedžerji, ki so bili nastavljeni v ta podjetja in imajo s strani
               lastnikov zaupanje, zagotovo dobro vedo, ali bo potrebno biti član zbornice ali ne.
               To je njihova presoja in verjemite mi, vsak zelo dobro ve, že danes, kaj bo naredil,
               ko bo prišel ta dan D. Ali ima korist od zbornice in če ta strošek ni prevelik, bo
               zagotovo stvar šla naprej, v drugem primeru zagotovo ne. To je tisto, kar se mi zdi
               demokratičen korak naprej na tem področju, da se sam kot podjetje, kot lastnik morda
               ali kot nadzorni odbor odločijo, ali bodo še naprej ali ne v tej zbornici. Koliko
               zbornic bo, dve, tri? Ne vem, to bo pokazal spet čas, volja in interes. Ampak <q>"fajn"</q>
               bi bilo, da bi se oblikovale vsaj dve ali pa tri, dobro bi bilo to, ko govorimo
               toliko v teh dnevih, na teh sejah državnega zbora, po decentralizaciji, pa
               skladnejšem regionalnem razvoju, pa uravnoteženem razvoju in tako naprej. Tudi ta
               zbornica, če bi bila ena v Ljubljani, ena v Mariboru in ena v Kopru, na pamet
               govorim, bi bilo tudi za slovensko gospodarstvo, pa tudi za občine, regije, zagotovo
               korak naprej. V današnji dobi informacijski, telekomunikacijski, elektronskem
               poslovanju, je čisto vseeno ali posluješ iz Kopra, Maribora ali pa iz Ljubljane, da
               se ravno tako. In v tem času se je zgodilo to, da na Dimičevi v Ljubljani je bilo res
               en grozd zaposlenih v nekih podružnih oziroma območnih - v posavski, od koder
               prihajam -, pa samo dva. To se mi zdi tudi malo iz zborničnega vidika, gospodarskega
               pogleda težko razumeti, na stotine ljudi je dol, pa samo dva uboga direktorja in še
               ena strokovna delavka, ki naj bi vso to zgodbo obvladovala v enem prostoru. Zakaj to
               ni bilo že dosedaj kaj takega narejenega, da bi mogoče malce bolj ojačali območne
               gospodarske zbornice po Sloveniji in tudi dali določeno veljavo, ne pa vse kopičiti
               izključno v Ljubljani.</p>
               <p>Mislim, da je to že malce neprimerno. Jaz sem prepričan, da teh 10% in ta amandma, ki
               ga predlaga, ni umesten, in da mene potrjuje tisto, kar sem dobil informacije na
               matičnem delovnem telesu, da je deset primerna števila, in tudi sam jo bom podprl,
               zato tega amandmaja ne bom podprl. Želim pa si, da bi ta reprezentativnost
               zborničnega sistema v Sloveniji jutri, zagotovo ga bodo dale vsebine, članstvo, novi
               člani, stari člani, in verjetno oni bodo pokazali, kaj zmorejo v teh zbornicah sami
               narediti. Upam pa, da tudi konkurenčnost na tem področju ne bo škoda, najmanj
               gospodarstvo in najmanj modrim, očitno slovenskih menedžerjev, direktorjev, ki vedo
               in znajo, kako se morajo odločiti v danem trenutku, ali biti član ali ne biti član.
               Prepustimo to njim, politika o tem naj ne sodi. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Srečku Prijatelju.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa. Spoštovani predsedujoči! Zbornični sistemi so, zlasti tisti, ki so
               obvezni, po mnenju Slovenske nacionalne stranke vsi slabi in nezaželeni. Če bi želeli
               imeti kvalitetno povezavo v raznih zbornicah, ne samo v gospodarski - in to je slabo
               pri tej zgodbi, da se danes obravnava mogoče samo gospodarsko zbornico -, potem mora
               biti združenje v zbornicah na interesni bazi. Na to opozarjamo vedno in ob tej
               priliki bi želel opozoriti, da je Slovenska nacionalna stranka bila prva, ki je
               predlagala - da se s to prakso v Sloveniji preneha. In amandma k 4. členu je zgolj
               samo poskus ohraniti čim večji kolač, ob tem kar se ločuje. Če pogledamo, zakaj in
               kakšen bi bil osnovni namen gospodarske zbornice, zakaj gospodarska zbornica ni taka,
               kot je, v redu za uporabnike, potem vidimo, da na tem, da bi se enotno nastopalo na
               trgih zunaj Slovenije, nismo naredili nič. Naše kvalitetne izdelke še vedno prodajamo
               v tujini ceneno in kar je še najbolj škodljivo za slovensko gospodarstvo, je pa
               članarina. In kaj se zgodi, če nekdo ne plača članarine, tudi veste, da se mu blokira
               račun, pa naj bo to za obrtno zbornico ali pa gospodarsko ali pa katerokoli drugo. Če
               bodo nastajale zbornice, je odveč bojazen, da jih bo preveč. Tudi sindikalizem smo na
               novo postavljali. Eden od predhodnikov je prej govoril, hvala bogu, da nimamo več
               bivšega sistema. Seveda, ravno to je to in te bojazni se ne smemo bati. Če bo zbornic
               več, kakor se je zgodilo na sindikalnem področju, imamo tudi danes ogromno
               reprezentativnih sindikatov, potem bo tudi sogovornikov do vlade, kvalitetnih
               sogovornikov, ki bodo izražali svoja mnenja na način, ki jim ga bo omogočal zakon,
               torej skozi reprezentativnost, bolje bodo zastopani interesi in tudi zadovoljstvo v
               gospodarski sferi bo večje. Ne vidim bojazni, da bi se bali konkurence na tem
               področju. Interesno povezovanje bo povzročilo nekoliko več teh subjektov, ampak tudi
               konkurenca znotraj teh organizacij bo večja. Zakaj bi imeli samo Čuka, zakaj ne bi
               imeli še kakšnega drugega, ki bo skrbel, tudi lahko sovo, lahko tudi kaj drugega.
               Nisem nič proti temu, da Primorci ne bi imeli svoje gospodarske zbornice, ali pa
               Štajerci, ker vemo, da tudi na tem področju država dela velike krivice, zanemarja
               regije, regionalni razvoju. Tudi ko govorimo o enakomernem demografskem razvoju, so
               nas polna usta, ko je treba nekaj narediti, pa vse poti vodijo ne v Rim, ampak v
               Ljubljano. In tukaj se vsa politika odloča o tem, koliko bo kdo dobil in koga se bo
               reševalo. Verjamem, da bo tudi v tem kontekstu stvar boljša, ker bo prišlo tudi do
               regionalnega povezovanja na gospodarskem področju, če bomo to z zakonom omogočili.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Bogdanu Baroviču.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala. Dejstvo je, da je Slovenska nacionalna stranka tista, ki je začela z idejo o
               prostovoljnem članstvu v gospodarskih zbornicah. Mislim, da je bil to predlog, ki je
               padel na plodna tla in mu marsikdo daje veljavo.</p>
               <p>Rad bi dejansko prešel še enkrat na amandma k 4. členu in opozoril na nekaj
               vsebinskih elementov, ki so nastali iz, moram priznati, zelo konstruktivne razprave
               danes. Namreč, zelo dobro bi bilo prebrati amandma, dva sta identična, s tem da je
               nekoliko širši in bolj razumljiv amandma, ki je napisan kot prvi, torej amandma, ki
               govori natančno, da želi povečati odstotke, in sicer najmanj 20% od prihodkov od
               prodaje, 10% govori o gospodarskih subjektih, to je bistvo, če že govorimo zelo
               natančno o amandmaju. Pojavlja se anahronizem, če pregledamo tudi mnenje k predlogu
               zakona o gospodarskih zbornicah, ki ga je dala zakonodajno-pravna služba, ki dvomi,
               ki kliče k razmisleku v tem, da je predmet urejanja v določbah 4. člena opredelitev
               članstva v zbornici, pri čemer pa predlog zakona ločuje med člani ter podpornimi
               člani. Mislim, da je to opozorilo, ki ga je treba vsebinsko zelo široko vzeti. In če
               vse skupaj pogledamo, dejansko pridemo do nasprotij. Po eni strani zvišujemo
               kriterije za reprezentativnost, po drugi strani se pojavlja iz vsebine strah pred
               tem, da bi gospodarski zbornični sistem propadel. Le zakaj? Če je učinkovit, bo še
               bolj uspešen ob prostovoljnem članstvu. Če pa je neučinkovit, ga pa obvezno članstvo
               seveda nikakor ne bo rešilo. Rešilo ga bo samo toliko, da bo imel zagotovljena
               denarna sredstva za svojo neučinkovitost. Ko primerjamo vse te podatke, zahteve,
               ugotovimo, da je dejansko prav tisto, kar sem pravzaprav že prej povedal, pa ne bom
               več ponavljal, če se želiš pridružiti klubu, moraš spoštovati njegova pravila. In ta
               pravila naj bodo jasna, naj bodo čim širša in naj omogočijo čim večjemu številu
               možnosti vključevanja v zbornice ali po kriterijih prihodkov ali po kriterijih
               gospodarskih subjektov. Vsekakor naj se ta sistem razvija. Poslanci, ki so veliko v
               tujini predvsem spoštovani kolegi iz odbora za gospodarstvo pa mogoče za finance in
               monetarno politiko, so najbrž že slišali od mnogih kolegic držav članic Evropske
               unije, kako pogrešajo, poudarjam, pogrešajo prisotnost gospodarskih zbornic na širšem
               nivoju. Ne pozabimo, da smo se družno odločili, da živimo ne samo v Sloveniji, ampak
               v veliki državi, ki se ji reče Evropa, in da gospodarskih zbornic tam, kjer jih
               želijo, kjer želijo gospodarske stike, in to mi kolegi lahko potrdijo, žal ni, zakaj
               jih ni, ni predmet današnje razprave. Potrebno pa je v kontekstu oblikovanja nove
               zakonodaje ta element absolutno upoštevati. Še enkrat pravim, ne znižujmo kriterijev
               oziroma ne zvišujmo kriterijev, pustimo ljudem, ki se bodo sami odločali, da bodo šli
               svojo pot skozi takšno ali drugačno gospodarsko zbornico, in omogočimo jim z nižjimi
               kriteriji čim širši možni razvoj na osnovi gospodarskega sistema, ki smo ga sami
               zbrali, ta pa je tržni.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Staneta Pajka.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala za besedo. Konkurenca je tista, ki je vedno dobrodošla na trgu, in tako je
               tudi z zbornicami. Če se vprašamo, zakaj so sploh zbornice potrebne; potrebne so
               zato, ker imajo gospodarski subjekti interes, da se združujejo v zbornicah. In
               interes je tista prava stvar, ki mora ustvariti zbornico, ali je lokalna ali ni, ali
               je panožna, to je stvar interesa. In konkurenca, poudarjam, je vedno dobrodošla.
               Kolegu Petku, ki je prej govoril, da smo majhen trg in da to ni v redu, po tej logiki
               bi imeli še vedno plansko gospodarstvo, ker smo majhen trg.</p>
               <p>Nisem utopist, da bi prepričeval druge, ki drugače razmišljajo, pa vendar mislim, da
               je prav, da je ustanovljenih več zbornic in da med sabo konkurirajo in s tem dobimo
               maksimalno dobre rezultate. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. In zaenkrat zadnji na seznamu prijavljeni izmed poslank in poslancev,
               Boštjan Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala še enkrat za besedo. Sam zastopam ali predstavljam interese tistih ljudi, ki
               iz dosedanjega zborničnega sistema, kot smo ga poznali pri nas v Sloveniji, niso
               imeli kaj dosti. Z mojim mariborskim kolegom gospodom Petkom poznava v Mariboru ali
               pa imava skupne prijatelje, znance ali kolege, ki so od zbornice kaj imeli, in
               nekatere, ki od zbornice niso imeli kaj dosti. In prav je, da nekdo zastopa tudi
               tiste, ki so od zbornice kaj imeli oziroma so imeli tako dobre povezave, takšne in
               drugačne, da jim je zbornica resno tudi kaj ponudila. Sam lahko pogledam amandmaje,
               kot so predlagani, tudi v smeri nadaljnje centralizacije te države, to je tudi eden
               izmed razlogov, zakaj teh amandmajev ne bom podprl. Seveda verjamem vladi, ko danes v
               predstavitvi oziroma obrazložitvi poslanci vladajoče koalicije govorijo tudi o
               decentralizaciji, v kolikor se ti amandmaji ne sprejmejo. Ampak moram vam povedati,
               da bom budno spremljal, kje bo druga zbornica nastala. Sam verjamem, da si jo Maribor
               zasluži, zasluži si jo tudi Koper. In šele takrat bomo lahko govorili o
               decentralizaciji.</p>
               <p>Ko smo se v Slovenski nacionalni stranki začeli ukvarjati s sistemom neobveznega
               članstva v gospodarski zbornici, smo to delali pod predpostavko, da bodo zbornice s
               tem postale bolj aktivne in predvsem poštene. Ne nazadnje je izbira, če bo več
               zbornic, ljudem vsekakor dobrodošla. Ljudje se bodo lahko na podlagi dela posamezne
               zbornice, če jih bo več, odločali, v katero se bodo včlanili, katera jim bo ponudila
               več oziroma katera jim bo najbolj stala ob strani. Zato pravim, da predvsem za
               Maribor kot mesto, ki se nekako najpočasneje - govorim o večjem mestu v tej državi -
               razvija, je nesprejetje teh amandmajev še kako pomembna zadeva. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil še poslanec Bojan Rugelj. Ob tem vas seznanjam, da
               imate na razpolago še 17 sekund. Izvolite.</p>
            </sp>
            <sp who="SDZ4:RugeljBojan">

               <speaker>BOJAN RUGELJ:</speaker>

               <p>Hvala lepa za 17 sekund, mogoče se bo dalo kaj podaljšati. Lepo bi pozdravil gospo
               sekretarko z gospodarskega ministrstva. Opredelil bi se glede obveznosti in
               neobveznosti. Mislim, da je vsem jasno, kaj pomeni obveznost ali neobveznost -
               obvezna je <stage>/opozorilni znak za konec/</stage> samo ena stvar na tem svetu. Seveda je pa druga
               stvar glede teh amandmajev, 10 oziroma 20%, ki jih predlaga LDS. Tega jaz ne morem
               podpreti. Že tako se predvideva, da se bo včlanilo 50<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Rugelj, zaključite, prosim. Hvala. Nadaljujemo z razpravo. K besedi se je
               prijavil še poslanec Srečko Prijatelj. Izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Ko sem prej govoril, nisem opozoril na najbolj
               odprto točko, ki jo vsi gospodarstveniki izpostavljajo, to je finančna nedisciplina.
               In ravno na tem področju je gospodarska zbornica padla na celi črti. Finančna
               nedisciplina v gospodarstvu je zlasti za tiste, ki so dobri, kvalitetni, državi
               lojalni, zelo boleča. Bom povedal, kaj ima to z amandmajem. Če bomo upoštevali
               amandma k 4. členu v taki obliki, kot je podan, potem bomo omejili tudi nastajanje
               novih zbornic in poskusili ohraniti ta kolač, ki je danes tako velik, kot je, v čim
               večjem obsegu in ne bomo prišli na to, da bodo zbornice povezane bodisi na
               regionalnem ali kakšnem drugem nivoju.</p>
               <p>Ko govorimo o finančni nedisciplini, ni prav, da nekdo, ki je nek produkt naredil,
               ga dostavil naročniku, potem pa tega nima plačanega. In državo to nič ne briga; davek
               pa država od teh ljudi oziroma teh gospodarskih subjektov pobere. Gospodarska
               zbornica ni tu naredila ničesar. Briga jo samo to, kako si bo uredila nove poslovne
               objekte in kako bo čim več denarja porabljenega za potovanja po tujini in kako se
               bodo kadri, ki so tam, bohotili, iz leta v leto so večji, dejansko v gospodarstvo se
               pa ne vrača ničesar. Gospod Petek se lahko smeje, dobro pozna sisteme in verjame v
               to, kar govorim, zato je to za njega smešno.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Replika, kolega Petek.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Gospod Petek bo povedal, zakaj se smeje. Smeje se, ker je mene predsedujoči prej
               prekinil pri obravnavi in utemeljevanju amandmaja, da seveda ni istega odnosa
               uporabil do svojega poslanskega kolega, zato sem se smejal, da ne bi bilo narobe
               razumljeno.</p>
               <p>Da pa še pojasnim nastop gospoda Zagorca. Meni očitati, da si ne želim gospodarske
               zbornice v Mariboru, bi pa bilo res sprijeno, najbolje se zavedam, kaj to pomeni, da
               bi in če bi v Mariboru nastala močna zbornica. Žal dosedaj ni ta zbornica uspela
               uveljaviti te vloge v sedanji zbornici in nekako nisem najbolj prepričan, da je
               potencial tega gospodarskega okolja sposoben napraviti tako močno zbornico, da bi
               lahko bila reprezentativna v smislu predstavljanja torej res elementov ali pa zahtev
               gospodarstva vis-a-vis politike in pa vis-a-vis internacionalizacije. Ampak to je
               moje skromno mišljenje, nič ne pomeni in jaz seveda dajem podporo, če se bodo
               gospodarstveniki področja odločili, koliko bo ostala ta spodnja meja, 10% in 5%, da
               se organizirajo, in želim, upam, da se bodo v tem primeru pa organizirali, to pa se
               strinjam. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. V pojasnilo, kolega Petek. Vsi razpravljavci so govorili v okviru omenjenega
               zakona in člena, torej zakona o gospodarskih zbornicah; samo vi ste se umaknili iz
               tematike gospodarske zbornice na kmetijsko zbornico, zato sem bil tudi dolžan
               opozoriti, bili ste edini izmed govornikov, ki je to storil. Zadnji zaenkrat na
               seznamu prijavljenih je poslanec Geza Džuban.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, predsedujoči. Mislim, da preden bom začel, bom prekinil, ker imam samo 40
               sekund.</p>
               <p>Spremembe so potrebne, vendar ne na način <gap n="..."/><stage>/Opozorilni znak za konec razprave./</stage><gap n=".."/>
               Brez veze, da govorim. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Geza Džuban, na voljo imate še 22 sekund. Dobro, se odpovedujete. K razpravi oziroma
               za zaključek k razpravi se je prijavila tudi vlada oziroma državna sekretarka v
               ministrstvu za gospodarstvo, gospa Andrijana Kosem Starina. Izvolite.</p>
            </sp>
            <sp who="SDZ4:StarinaKosemAdrijana">

               <speaker>MAG. ANDRIJANA KOSEM STARINA:</speaker>

               <p>Hvala lepa, gospod predsedujoči za besedo. Želela bi se dotakniti vprašanja
               reprezentativnosti. Gospod poslanec Petek je v svojem zadnjem govoru povedal, da
               nikakor ne verjame, da bi v Mariboru lahko nastala tako močna zbornica, da bi postala
               reprezentativna. To nikakor ne gre skupaj s tem, da na drugi strani podpira amandma,
               ki dviguje ta prag na 20 oziroma 5%. Jaz bi želela pojasniti, kako so te meje bile
               postavljene, da teh mej nismo kar določali na pamet ali pa izžrebali, te meje so bile
               določene na podlagi analize iz drugih držav o številu gospodarskih subjektov, ki
               ostanejo člani v gospodarskih zbornicah, ko se ukine obvezno članstvo. Poleg tega so
               bili opravljeni tudi posvetovalni pogovori z različnimi strokovnjaki na področju
               delovanja gospodarskih zbornic, ki so predlagano mejo potrdili kot realno. Predlagana
               meja teoretično omogoča nastanek največ desetih reprezentativnih zbornic ob pogoju,
               če bi se vsi gospodarski subjekti vključili v gospodarske zbornice, natanko
               enakomerno razdelili, kar je praktično nemogoče. Dejansko ocenjujemo, da lahko v
               Sloveniji po tem zakonu nastaneta dve do maksimalno štiri reprezentativne zbornice.
               Takšna številka je po naši oceni ustrezna, saj zagotavlja primerno koncentracijo
               gospodarstva ter hkrati uvaja na področju organizacije gospodarskih zbornic neko
               dinamiko in višjo kakovost ter odzivnost, ki je posledica konkurence. Vsaka meja
               reprezentativnosti, ki bi bila višja od predlagane, pa bi privedla do monopola
               oziroma bi zaščitila sedanji monopol in ozko elito, ki diktira popolnoma vse. Zato bi
               jaz tukaj želela ostro zavrniti tudi očitke, da vlada hoče združiti gospodarsko
               zbornico, ker se ji zdi premočna, ker se jo boji in ne vem kaj še vse. Poglejte,
               vlada s tem zakonom ničesar ne ruši in če se bo gospodarstvo odločilo, da ta zbornica
               gospodarstvu nudi tisto, kar gospodarstvo želi in zahteva, bodo vsi ostali v tej
               zbornici in vlada sama kot taka z zakonom ne more nič zrušiti. Ampak prvič bo tako,
               da se bo gospodarstvo odločilo, kaj hoče, in gospodarstvo, gospodarski subjekti bodo
               tisti, ki bodo odločali, ali ta zbornica lahko ostane monopolna, in na tem področju
               ni potrebno sprememb ali pa se bo tudi na tem področju uveljavila konkurenca. Seveda
               konkurenca, ki je gonilo razvoja in napredka. Jaz bi stvar drugače postavila. To je
               prva vlada, ki je prisluhnila gospodarstvu, bom rekla glavnini, pravzaprav 90%
               gospodarskih subjektov, to so predvsem mala in srednja podjetja, ne pa peščici
               oziroma ozki eliti, ki sedaj, po sedanjem sistemu diktira o vsemu vse.</p>
               <p>Tukaj se je omenjala 153 letna tradicija. Mogoče, da bi na kakšnem drugem področju
               to pomenilo tradicijo, ampak na tem področju pa to kliče po spremembi in posodobitvi
               zakonodaje, ki ga zahteva gospodarstvo. Omenjali ste moje delo in izkušnje v
               gospodarstvu in se čudili, kako lahko pride na mize takšen zakon. Ja, sama sem bila
               20 let v gospodarstvu, vodila sem predvsem srednja podjetja. In že kot direktor vsem
               si prizadevala z semi svojimi kolegi, seveda absolutno neuspešno, kaj premakniti na
               tem področju.</p>
               <p>Ker poznam celotno problematiko predvsem z druge strani, z gospodarske strani bi za
               zaključek prej rekla, da je sprejem tega zakona v državnem zboru zgodovinski dogodek
               za 90% gospodarskih subjektov. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi se je prijavil gospod Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Samo kot pojasnilo mojemu spoštovanemu kolegu z
               nespornimi izkušnjami v gospodarstvu, gospodu Petku, nikoli v življenju si ne bi
               dovolil trditi tega, kar vi meni očitate, da vi niste za gospodarsko zbornico v
               Mariboru. Tega v enem mojem nastopu ni bilo zaslediti, zato se mi zdi tako
               sprenevedanje z vaše strani popolnoma nepotrebno in tako repliciranje je zgolj
               tratenje časa v tem državnem zboru. Je pa res, glede na to, da zagovarjate amandma,
               ki nekako otežuje pogoje za ustanavljanje dodatnih gospodarskih zbornic tudi drugod
               po Sloveniji, pa bi se dalo o tem razglabljati. In iz vašega nastopa je bilo, vsaj po
               mojem prepričanju, zaslediti težnjo po tem, da boste pri predlogu amandmajev
               Socialnih demokratov in pa Liberalne demokracije vsaj vzdržani, glede na to, da ste
               sami povedali, da ste za to, da se v Mariboru ustanovi neka močna gospodarska
               zbornica. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zaključujem razpravo glede amandmaja poslanske skupine LDS in SD k 4.
               členu.</p>
               <p>Odpiram 5. člen in dajem v razpravo amandma poslanskih skupin NSi, SLS, DeSUS. Kdo
               želi besedo? Gospod Horvat, beseda je vaša.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala lepa, gospod podpredsednik. Spoštovane poslanke, poslanci, spoštovana državna
               sekretarka s sodelavcem! Dovolite, da se osredotočim na samo vsebino amandmaja, ki
               smo ga predlagali skupaj s kolegi poslanske skupine SLS in s kolegi poslanske skupine
               DeSUS. Mislim, da ni korektno, da bi slovensko javnost obremenjevali in poleg slabega
               vremena dodatno morili z nekimi lažnimi ekspertizami, kako se bo nekaj strašnega
               zgodilo, če bo ta zakon o gospodarskih zbornicah sprejet.</p>
               <p>Prepričan sem, da ima državni zbor izjemno pomembno poslanstvo tudi glede skrbi
               slovenskega, torej našega jezika. Državni zbor gotovo mora dajati neke direktive ali,
               lepše rečeno, smernice, napotke, navodila za rabo slovenskega jezika. Ne nazadnje je
               slovenski jezik eden od uradnih jezikov Evropske unije in mislim, da se ga nimamo kaj
               sramovati, na to smo lahko kvečjemu ponosni. Kot rečeno, smo poslanci poslanske
               skupine Nove Slovenije skupaj s kolegi iz SLS in DeSUS predlagali amandma k 5. členu,
               s katerim želimo prispevati drobtinico za več slovenščine v vsakdanjem, če hočete,
               poslovnem življenju. Želimo, da je ime zbornice v slovenščini oziroma da se glede
               imena smiselno uporabljajo določbe zakona o javni rabi slovenščine. Predvsem bi se tu
               rad navezal na 5. in 9. člen omenjenega zakona, zato mi dovolite, ker želim biti
               precizen, da preberem samo prvi odstavek 5. člena, ki pravi: <q>"Državni organi in
               organi samoupravnih lokalnih skupnosti, izvajalci javnih služb ter nosilci javnih
               pooblastil, ki odločajo o pravicah in o obveznostih in pravnih koristih posameznikov
               in organizacij, uporabljajo slovenščino skladno z zakoni, ki urejajo njihove naloge
               in pooblastila."</q> In 9. člen: <q>"Državni organi in organi lokalnih samoupravnih
               skupnosti, javni zavodi, javna podjetja, druge osebe javnega prava ter politične
               stranke imajo ime v slovenščini."</q></p>
               <p>Spoštovani, prepričan sem, da danes, ko bomo odločali o tem amandmaju, ne bo nikogar
               v državnem zboru, ki bi rekel <q>"ne"</q> slovenskemu jeziku. Zato predlagam, da pri
               glasovanju ta amandma vsi tudi podpremo. Hvala za pozornost.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Mikolič, imate besedo.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo. No, glede na to, da je že moj poslanski kolega utemeljil, zakaj
               predlagamo ta amandma, bi dodal samo še to oziroma poudaril, da predlagani zakon
               podeljuje gospodarski zbornici status osebe zasebnega prava. Obenem pa ji daje tudi
               možnost kot nosilki javnih pooblastil, še enkrat poudarjam, kot možnost. In glede na
               ti dve pomembni zadevi bi bilo prav, tako kot tudi predlagamo, da bi se tako v prvem
               primeru kot v drugem primeru moralo ime ravnati po določbah zakona o javni rabi
               slovenščine. Smatramo, da je to tehten argument, bi pa zraven teh dveh členov, ki jih
               je navedel poslanski kolega, omenil še 17. člen, ki govori o poimenovanju pravnih
               oseb zasebnega prava. Ravno to, kar sem kot prvi argument navedel - in sicer pravi,
               da firma oziroma ime pravnih oseb zasebnega prava in fizičnih oseb, ki opravljalo
               registrirano dejavnost, se vpiše v sodni register oziroma drugo uradno evidenco, če
               je skladno s področnimi zakoni v slovenščini. Prevod firme oziroma imena v tuji jezik
               se lahko na območju Republike Slovenije uporablja samo skupaj s firmo oziroma imenom
               v slovenščini. Prevod pri tem v zapisu ne sme biti grafično bolj poudarjen, kot firma
               oziroma ime v slovenščini. Prav gotovo so to utemeljeni razlogi oziroma argumenti, da
               res podpremo ta predlagani amandma.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo besedo v povezavi s 5. členom ter amandmajem poslanskih skupin,
               NSi, SLS in DeSUS? <stage>(Ne.)</stage> Potem zaključujem razpravo. V razpravo pa dajem 6. člen in
               amandma poslanske skupine SD in amandma poslanskih skupin SDS, NSi, SLS in DeSUS.
               Želi kdo besedo v povezavi s tem členom in obema amandmajema? <stage>(Ne.)</stage> Se opravičujem,
               kolega Han. Izvolite.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa. Še enkrat pozdravljeni vsi dvorani! Glede na to, da sem poslušal pri
               prejšnjih členih zanimive razprave, ki so se navezovale in šle v smeri, kako je
               potrebno biti konkurenčen, kako se je potrebno tržno obnašati, se mi zdi, da ta naš
               člen ravno to zagotavlja in govori, da se črtajo besede <q>"izključno za svoje člane"</q> v
               drugem odstavku. Moram reči, da je namen amandmaja, ki novoustanovljenim gospodarskim
               zbornicam, ki bodo ustanovljene po tem zakonu, omogoči, da lahko opravljajo svoje
               naloge, ne le za svoje člane, ampak tudi za druge gospodarske subjekte, ki pa ne bodo
               člani že omenjenih zbornic.</p>
               <p>Ravno ta amandma omogoča, da se bodo vse te zbornice vendarle zdaj ukvarjale in bodo
               razmišljale predvsem konkurenčno, tržno in da bodo zasledovali neko ekonomsko logiko.
               Jaz verjamem, da bodo kljub pozitivnim napovedim vlade te zbornice na nek način lahko
               tudi dosti močne, da bodo akumulirale svoje izkušnje, ki bodo potem lahko na nek
               način tudi te svoje izkušnje, ta svoja znanja povezovala tudi druge gospodarske
               subjekte, zato se mi zdi, da ta naš amandma kliče prav na to, da tisti, ki ne bodo
               člani, bodo imeli iste možnosti, kot tisti, ki so člani.</p>
               <p>Upam, da boste ta amandma k 6. členu vendarle podprli, ker sem vas poslušal, prav
               opozicijske poslance v prejšnjih členih. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Rezman. Izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Jaz bom tudi samo v kratkem podprl predlog amandmaja k 6. členu, zato ker preprosto
               ne razumem, zakaj bi morali omejevati sodelovanje, zakaj bi morali koga izključevati,
               zakaj bi morali neko sodelovanje in storitve naslavljati zgolj na ene, na druge pa
               ne. Zdi se mi, da bi bilo bolj prav, če bi to odprtost, to sodelovanje in neke
               partnerske odnose spodbujali ne pa omejevali. In prvi amandma k 6. členu je tukaj
               bolj odprt kot drugi, zato bom jaz za tega prvega dal svoj glas.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Gospa Kosem, izvolite.</p>
            </sp>
            <sp who="SDZ4:StarinaKosemAdrijana">

               <speaker>MAG. ANDRIJANA STARINA KOSEM:</speaker>

               <p>Hvala lepa. Samo na kratko. Vlada podpira amandma k 6. členu poslanskih skupin SDS,
               NSi, SLS in DeSUS, da se v drugem odstavku črta beseda <q>"izključno"</q>.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. S tem zaključujem razpravo. O amandmajih bomo v skladu s časovnim potekom
               seje zbora odločali danes v okviru glasovanj, pol ure po prekinjeni 32. točki
               dnevnega reda oziroma najkasneje ob 21.20 uri. S tem tudi prekinjam to točko dnevnega
               reda.</p>
               <p>Prehajamo na <title>12. TOČKO DNEVNEGA REDA - NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O MEDIJIH.</title> Seznanjam vas, da je za skupen
               čas razprave predviden 5 ur in 10 minut. Predlog zakona je v obravnavo zboru
               predložila vlada republike Slovenije. Med nami tudi pozdravljam ministra dr. Vaska
               Simonitija in mu tudi dajem besedo. Izvolite.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Spoštovane poslanke in poslanci! Pred nami je predlog zakona o medijih, torej novele
               zakona o medijih. Pri pripravi izhodišč osnutka predloga novele zakona o medijih je
               bil eden od naših glavnih namenov zagotoviti torej pogoje za medijski pluralizem.
               Novela zakona o medijih omogoča precej lažji in boljši pregled nad pluralnostjo
               medijev. Zagotavljanje medijskega pluralizma pa ni edina bistvena sprememba, ki jo
               prinaša novela predloga zakona o medijih. Z novim zakonom so med drugim bolje
               zaščiteni otroci in mladoletniki, pri pravici do popravka pa menimo, da novela ne
               posega v uredniško avtonomijo, saj je jasneje kot doslej določeno, da pravica do
               popravka vključuje tudi pravico, da prizadeti navede druga dejstva in okoliščine, s
               katerimi spodbija in bistveno dopolnjuje navedbe o obvestilu. Nov zakon o medijih, ki
               je sedaj usklajen s pravnim redom Evropske unije in s spremembami zakonodaje s
               področja telekomunikacij, poleg tega bolje varuje slovenski jezik, določa minimalni
               delež slovenske glasbe v dnevnem oddajnem času radijskih programov, natančneje
               opredeljuje naloge agencije za pošto in elektronsko komunikacijo ter sveta za
               radiodifuzijo. Usklajen pa je tudi z zakonodajami, ki urejajo dostop do informacij
               javnega značaja, avtorske in sorodne pravice ter z novim zakonom o prekrških.</p>
               <p>Predlog zakona je bil deležen zelo široke razprave in javnega soočenja zelo
               različnih mnenj, precej bolj od marsikatere druge spremembe s področja zakonodaje, in
               to od vložitve predloga zakona na vlado v lanskem letu. Do prve predstavitve mnenj,
               torej javne razprave, je prišlo 9. marca 2006, prva obravnava predloga novega zakona
               o medijih pa je bila 29. marca 2006. Odbor za kulturo, šolstvo, šport in šport, je
               predlog obravnaval 10. maja v tem letu in na seji sprejel naslednje amandmaje.</p>
               <p>Z amandmajem k 3. členu se v obstoječi 4. člen vnašajo manjše spremembe, tako da se
               jasno in celovito opredeljuje pomen javnega interesa na področju medijev in določa
               splošna zavezanost države, da zagotovi, ne le načelno, temveč tudi finančno podporo
               za ta namen.</p>
               <p>Z amandmajem k 4. členu se z novo formulacijo prinaša zagotovilo, da bo iz
               proračunske postavke zagotovljena višina sredstev za programe posebnega pomena, ki
               ustreza vrednosti 3% zneska prispevka za programe RTV Slovenija, kateri so bili
               izbrani v preteklem letu. Natančneje je opredeljena tudi sestava strokovne komisije,
               v kateri ne more priti več do konflikta interesov. Amandma sledi utemeljenim
               pripombam komisije za družbene dejavnosti Državnega sveta Republike Slovenije in
               združenja za tisk in medije pri Gospodarski zbornici Slovenije ter mnenju
               zakonodajno-pravne službe Državnega zbora Republike Slovenije.</p>
               <p>Z amandmajem k 10. in 11. členu, ki ureja pravico do popravka, se nova formulacija
               člena spremeni tako, da odgovorni urednik zavrne objavo popravka, če je ta
               nesorazmerno daljši od obvestila z navedbami, zaradi katerih se daje oziroma dela
               obvestila, na katerega se neposredno nanaša.</p>
               <p>Z amandmajem k 17. členu se je znižal pogoj za status lokalnega radijskega in
               televizijskega programa pri pokrivanju območja, na katerem živi najmanj 20%
               prebivalstva Republike Slovenije, nazaj na prvotnih 10%.</p>
               <p>Z amandmajem k 18. členu se je pri pogojih za pridobitev statusa lokalnega
               radijskega oziroma televizijskega programa pogoj, ki določa, da mora imeti izdajatelj
               za nedoločen čas s polnim delovnim časom zaposlena vsaj dva delavca, povečal na tri
               delavce, pri regionalnih in nepridobitnih programih pa mora imeti za nedoločen čas s
               polnim delovnim časom zaposlenih vsaj šest delavcev.</p>
               <p>Z amandmajem k 21. členu se sledi določbam konvencije o čezmejni televiziji, ki je
               podlaga za nadaljnje urejanje vizualnih medijev v Evropi in določa, da naj vse
               sestavine televizijskih programov po načinu predstavitve in vsebini spoštujejo
               človekovo dostojanstvo in temeljne človekove pravice, ter določbam direktive o
               televiziji brez meja, ki je bila sprejeta na podlagi konvencije o čezmejni televiziji
               in določa, da morajo države članice sprejeti primerne ukrepe za zagotovitev, da
               televizijske oddaje, ki jih oddajajo organizacije pod njihovo jurisdikcijo, ne
               vsebujejo programov, ki bi lahko resno škodovali psihičnemu, duševnemu ali moralnemu
               razvoju otrok in mladoletnikov, zlasti programov, ki vsebujejo pornografijo ali
               neupravičeno nasilje. Ti ukrepi naj se razširijo tudi na druge programe, razen v
               primerih, ko je z izbiro primernega časa oddajanja ali s katerimkoli tehničnim
               sredstvom zagotovljeno, da mladoletniki takih oddaj v normalnih pogojih ne morejo
               slišati ali videti. Amandma tudi precizira določbo o pornografskih vsebinah v
               tiskanih publikacijah, na oglasnih površinah ter v elektronskih publikacijah, tako da
               jih otroci in mladoletniki ne morejo videti in kupiti oziroma do njih ne morejo
               dostopati.</p>
               <p>Z amandmajem k 22. členu se določa določbe, ki določajo delež slovenske glasbe v
               radijskih programih, razširjajo še na televizijske programe. Prav tako pa je določen
               delež slovenske glasbe tudi za programe posebnega pomena. Ostali amandmaji so bili
               redakcijske narave in so potrebni zaradi sprememb zgoraj navedenih členov tega
               zakona. Glede na to menimo, da je sedanji predlog zakona o spremembah in dopolnitvah
               zakona o medijih uravnotežen in celovit ter s tem primeren za potrditev v državnem
               zboru Republike Slovenije. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, minister. Predlog zakona je obravnaval odbor za kulturo, šolstvo in šport
               kot matično delovno telo. Prosim predsednika odbora mag. Branka Grimsa, da predstavi
               poročilo odbora. Izvolite.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav, še posebej ministru, ki je danes uspel priti,
               dobesedno direktno z letala, ker je imel včeraj nek zaplet. Zato mu posebej čestitam,
               ker je bil neverjetno točen.</p>
               <p>Odbor za kulturo, šolstvo in šport je s to temo, se pravi, novelo zakona o medijih,
               obravnaval na svoji 14. redni seji 10. maja 2006. Odbor je bil predhodno seznanjen
               tako z mnenjem zakonodajno-pravne službe kot z zapisom javne predstavitve mnenj o
               predlogu zakona, katerega magnetogram lahko tudi vsak čas pogledate na Lotus Notes,
               potem z mnenjem različnih organov in organizacij, ki jih zadeva ta tematika, in s
               poročilom o stanju človekovih pravic v Sloveniji, ki ga je dalo zunanje ministrstvo
               ZDA in ki ga je odbor že obravnaval, v katerem ministrstvo posebej opozarja, da so
               mediji v Sloveniji svobodni, aktivni, niso pa predstavljali celotnega spektra mnenj
               in torej niso pluralni. Pri obravnavi smo lahko torej vse to vzeli kot izhodišče in
               se zlasti oprli na pripombe iz javne predstavitve mnenj, ki so bile zelo dragocene.
               Zato bom navedel samo nekatere od sprejetih amandmajev. Amandmajev je bilo namreč
               skoraj 60, od tega jih je več kot polovico, natančno 37, odbor v drugi obravnavi tudi
               sprejel in so že vključeni v besedilo, ki je pred vami. Samo manjši del, torej 12,
               jih je zavrnil, ostali pa so bili bodisi umaknjeni bodisi so se podvajali, ker je
               bila pri nekaterih predlogih očitna visoka stopnja soglasja, saj so tako različne
               stranke pozicije kot opozicije dajale identične predloge. Eden od teh je posebej
               odmeval, in sicer gre za črtanje člena oziroma določila, ki je dovoljevalo, da bi bil
               odgovor oziroma popravek izjemoma lahko tudi daljši od prvotnega članka, če bi bilo
               to potrebno zaradi navajanja dodatnih dejstev, s katerimi bi posameznik, torej žrtev
               napačne navedbe v nekem mediju, utemeljeval svoje zanikanje. Zdaj je ta del črtan in
               je, tako kot je že povedal minister, to lahko tudi razlog za upravičeno zavrnitev
               zahteve za popravek. S tem je tudi odstranjena zagotovo edina pripomba, ki bi lahko
               bila relevantna, s strani medijev, ki so opozarjali, da bi morda ob zelo ekstenzivni
               uporabi teh določil lahko prišlo do težav pri oblikovanju medijev. Vendar se s tem
               amandmajem kaj takega zanesljivo ne more več zgoditi. Moje osebno mnenje pa je, da bo
               celoten mehanizem, ki je sedaj vnesen v zakon, deloval tako, da se bodo stvari mnogo
               bolj preverile in se bo torej mnogo manj uporabljala sploh pravice do popravka, kar
               pač ne bo upravičena in ne bo potrebna.</p>
               <p>Tisto, kar je posebej bilo že navedeno in bi tudi poudaril je, da so v zakonu
               predvidena tudi sredstva za pluralizacijo medijev. Tudi to je na nek način odgovor
               tako na pripombe iz javne predstavitve mnenje kot tudi na poročilo o stanju
               človekovih pravic v Sloveniji, zunanjega ministrstva ZDA, v delu, kjer nas opozarja
               na premajhno pluralnost medijev. Točno temu so namenjena ta sredstva. Tukaj je bilo
               sicer kar nekaj razprave, ki se mi osebno zdi nekoliko nenavadna, upam, da se danes
               ne bo ponovila. Nekateri so izrazit nasprotovali določilom, ki so zahtevala, da se
               upošteva novinarska etika, da se torej daje informacija, ki je celovita, ki je
               osvetljena z različnih prednostnih zornih kotov. Vendar opozarjam, da je dostop do
               take informacije v resnici ustavna pravica, ki izhaja iz temeljnih načel slovenske
               ustave. Zasmehovanje ali nasprotovanje te pravice pomeni nasprotovanje tistemu
               demokratičnemu temelju, ki omogoča delovanje demokracije kot celote.</p>
               <p>S temi amandmaji, ki jih je pač v drugi obravnavi odbor <gap n="..."/><stage>/Opozorilni znak za konec
               razprave./</stage><gap n="..."/> vključil, menim, da je zakon dobra podlaga in da vsekakor zasluži
               sprejem in bo zelo dobro pripomogel k boljšemu delovanju celotnega medijskega
               področja v Sloveniji. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Ker je zbor na 15. seji opravil prvo obravnavo predloga zakona, predstavitev
               stališč poslanskih skupin ni možna. Zato bomo prešli na razpravo o členih in o
               vloženih amandmajih, ki jo bom vodil na podlagi pregleda amandmajev z dne 23.5.
               letošnjega leta, z oznako <q>"novo"</q>. V razpravo bom dal torej vse člene, h katerim so
               podani amandmaji, in sicer k 3. členu, k 8. členu, k 13. členu, ter 45. členu. V
               razpravo dajem 3. člen in tri amandmaje poslanske skupine Liberalne demokracije
               Slovenije ter amandma poslanske skupine Socialnih demokratov. Prosim razpravljavce,
               da v začetku svoje razprave povedo, na kateri amandma gre njihova razprava. Kdo želi
               besedo? Mag. Potrata, izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Spoštovani gospod minister, spoštovane poslanke in poslanci! Socialni
               demokrati smo se odločili vložiti amandma k dopolnjenemu predlogu zakona o medijih po
               tem, ko je bila v resnici opravljena prva obravnava zakona, ko je bila pripravljena
               javna predstavitev mnenj in ko je bila opravljena tudi nekajurna obravnava zakona na
               odboru za kulturo, šolstvo in šport, zato, ker po našem mnenju utemeljeni predlogi
               stroke za večino navzočih v odboru niso bili sprejemljivi in tako člen, o katerem
               govorim, nima po našem mnenju take oblike, kakršno naj bi imel glede našega
               razumevanja nekaterih temeljnih pojmov, s katerimi neprestano operiramo, ne da bi
               povedali, kako te pojme definiramo. Ker se ne moremo poenotiti niti glede tega, kaj
               je dejanski učinek javne predstavitve mnenj in prve obravnave prinesel, potem je
               treba zlasti ob amandmaju Socialnih demokratov, ki se na nomotehnično nekoliko
               drugačen način pokriva z amandmajem kluba Liberalne demokracije Slovenije, treba
               povedati, da ni pomembno koliko amandmajev je bilo sprejetih in zavrnjenih, ampak
               kateri amandmaji so bili sprejeti in zavrnjeni kot tudi koliko je stroka imela
               možnosti vplivati na končno obliko besedila. In naš amandma sledi uveljavljenim
               strokovnjakom, evropsko priznanim strokovnjakom za področje medijev, medijske
               regulative, kjer je mogoče pluralnost razumeti tako, kot je iz večine dokumentov
               Evropske unije in Sveta Evrope mogoče posneti. Pluralizacija medijev in pluralnost
               medijev ni termin, ki bi bil zvezan z zastopanostjo idej političnega spektra od leve
               do desne, ampak je pluralnost in pluralizacija zvezana z lastništvom in z medijskim
               trgom. In o tem govori amandma v začetku, zato ne uporablja tipično političnega
               besednjaka, ampak uporablja terminologijo, ki je upoštevana tudi v zakonu o javnem
               interesu v kulturi in ki jo v Socialni demokraciji razumemo tako, kot se nenazadnje
               tudi takrat, kadar imamo opraviti z javnostjo, pogosto dogaja. Namreč, da razumemo
               javnosti sicer kot nadpomenko in kot neštevni samostalnik, da to povem po slovničnih
               kategorijah, da pa vedno slišimo tudi izraz javnosti, kar pomeni, da javnosti ne
               jemljemo kot enovit fenomen, ampak da se zavedamo tega, da ima ta javnost tudi
               specifične interese, različno velike skupine, in da je naloga medijev pokrivati tudi
               to različnost, ki se kaže v raznovrstnosti, ki se kaže v različnih nosilcih medijskih
               sporočil, pri tem mislim na tiskane in elektronske medije, kot dve temeljni skupini,
               in da mislim seveda tudi na to, da je kar zadeva obravnavo, širšo obravnavo medijskih
               tem vsaj z evropskega stališča videti tudi kot poizkus, spremljati globalizacijo s
               tistega stališča, ki po eni strani kot globalizacijski proces skuša najti neke
               minimalne standarde za primerljivost pojavov v različnih državah, hkrati pa tudi
               omogočiti, da nacionalne države medijski prostor uravnavajo v skladu s svojimi
               pričakovanji in zahtevami, kar se pokriva zlasti s posebno skrbjo za regionalne
               medije in za tiste medije, ki so usmerjeni k specifičnim skupinam ljudi, pri čemer
               imam v mislih tudi tiste, ki niso iz skupine lastnikov medijev ali tega zgornjega
               socialnega sloja, ampak so tisti, ki so deležni, da tako rečem, v tej državi tudi
               posebne ustavne zaščite.</p>
               <p>Če gledamo naš amandma s tega aspekta, potem je seveda zame najpomembnejše to, da
               amandma v celoti vpeljuje izraz javni interes. Namesto besed, ki so, kot rečeno, iz
               nekega drugega besednjaka, ki so seveda zelo pomembne in ki jih tudi javni interes
               suponira se v tem besedilu, kot rečeno, pojavlja javni interes tako kot je to
               definirano tudi v zakonu o javnem interesu v kulturi. Če našemu amandmaju, ki je v
               marsičem podoben amandmaju Liberalne demokracije, sledite, vidite, da se nanaša ravno
               na tisto področje, ki je v dosedanjih javnih razpravah imelo največje ali zelo
               številne pripombe, pomisleke, ker zadeva tudi vprašanje financiranja. Če gre za
               proračunske vire, potem menimo, da mora biti razdeljevanje proračunskih sredstev v
               resnici bolj natančno definirano, kot je to v veljavnem besedilu. Tu sledi amandma
               tistim usmeritvam primerljivih evropskih držav, ki iščejo tiste medije, ki so zaradi
               globalizacije in zaradi sodobnega načina življenja potrebni kakšne posebne družbene
               javne skrbi. Zato je v tem amandmaju najprej vpeljana skupina, ki s posebno skrbjo
               zagotavlja sistem spodbud za tiskane medije. Nobena skrivnost ni, da se tiskani
               mediji soočajo z upadom števila bralcev, zato so spodbude za tiste medije, ki niso
               centralni mediji, so pa za pluralnost medijskega prostora bistvenega pomena, deležni
               posebne skrbi. To so tisti tiskani mediji, ki ne dosegajo nadpovprečne naklade ali
               pokrivajo posebej deficitarna področja. Podobno je tudi z elektronskimi mediji, zato
               se nam zdi, da bi lahko ta amandma dobil podporo tudi pri tistih, ki na stvari
               gledajo morebiti drugače, ker ta amandma, kot rečeno, zdrži strokovno presojo. Jaz
               upam, da bo nadaljnja razprava dokazala, da je ta pogled konsistenten, da natančno
               definira vse tiste skupine in vrste medijev, ki naj bi bili po našem mnenju po
               razpisu in ob jasno postavljenih kriterijih deležni javne podpore oziroma podpore iz
               javnih sredstev, to je iz proračunskih sredstev, posebej pa opozarjam na to, da je
               amandma zelo obsežen, ker smo vanj dali tudi tisti del, ki govori o tem, po katerih
               kriterijih se javna sredstva razdeljujejo. Hvala za enkrat.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslanki Širci.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Lep pozdrav vsem skupaj! Najprej dve pripombi, če dovolite. Govorila bom
               o treh amandmajih, ki se dotikajo financiranja medijev. Moji prvi dve pripombi gresta
               na poročilo, ki je bilo podano s strani predsednika odbora za kulturo, ki ga je podal
               v prvi osebi ednine, govoril je o svojih vtisih, ne pa o dejanskem dogajanju. Omenjal
               je tudi tisto dogajanje, ki na samem odboru ni bilo predmet razprave. Hkrati pa naj
               še dodam, da v pregledu amandmajev, kar tudi poročevalec ni omenil, manjka naš
               amandma. Mislim, da je šlo za napako strokovne službe ali za lapsus, in sicer za
               amandma k 13. členu. Upam, da ga bomo kmalu dobili v novem pregledu amandmajev. Naš
               amandma je namreč izpadel. Ker je bilo poročilo podano nekako enostransko oziroma ker
               je bilo podano v prvi osebi in o vtisih posameznika, ne pa predsednika naj še
               dopolnim svoj lastni vtis, namreč, na odboru za kulturo, ki je obravnaval zakon o
               medijih v drugi fazi, smo se od jutra do poznih večernih ur ukvarjali s tekstom, na
               način monologa pravzaprav, na način monologa opozicije, in ko smo to izborili, tudi
               strokovnjakov s področja medijev. Oblast je bila tiho, več ali manj je skrbela za
               fizično prisotnost in za to, da ne bi ušel skozi kakšen nevšečen amandma, ki bi
               morebiti izboljšal oziroma spremenil to zakonsko materijo. Razumem, zakaj. Konec
               koncev ste nas gledali, kot da bi bili iz stekla, skratka, prosojno<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospa Širca, prosim vas, da se držite vsebine 3. člena.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p><gap n="..."/> ker zakon ni, ponavljam, pripravljen na osnovi analiz.</p>
               <p>Ampak tisto, kar smo očitali na odboru in česar bi se tudi sedaj pri amandmajih bolj
               poglobljeno dotaknila, je vprašanje financiranja. Tudi tu se soočamo z amandmaji. Res
               je, zelo podobna sta amandmaja SD in LDS. Vložili smo ju kot strokovno pripravljeno
               gradivo, ki je nastalo znotraj mirovnega inštituta in za katero menimo, da najbolje
               rešuje sporno vprašanje financiranja medijskih vsebin, kot si ga želi vlada. Ob tem
               naj vas opozorim, da je še en amandma LDS, ki je konceptualno enak, kot sta
               amandmaja, imenujem ju, mirovnega inštituta, vendar poudarja nekoliko drugačen
               pristop, ki umika, in kar je najbolj pomembno, umika politično, bom rekla, seveda
               zelo grobo povzemam to tematiko, politično subvencioniranje medijev in nadomešča
               subvencije, ki naj bi bile dodeljevane po političnih vatlih, s poudarkom na
               kulturnih, znanstvenih, izobraževalnih in drugih strokovnih vsebinah, za kar menimo,
               da obstaja javni interes v tem prostoru.</p>
               <p>Naša temeljna pripomba, ki je bila tudi osnova za pripravo in vložitev naših
               amandmajev k temu členu, ki se ukvarja s financiranjem, je to, da strah pred izgubo
               česarkoli, tudi službe, lahko vodi v obvladovano novinarstvo, in da predlagano
               subvencioniranje medijev, kot je pripravila vlada, lahko vodi v nevarno lojalnost in
               tudi posledično v posredno diskreditacijo novinarstva. Seveda to, kar je, ponavljam,
               amandma mirovnega inštituta, kar je prednost teh amandmajev, ki smo jih podpisali v
               opoziciji, če se najprej osredotočim na tega prvega oziroma drugi amandma v pregledu
               amandmajev. In sicer to, da prinaša pomembna nova merila za sofinanciranje javnega
               interesa na področju medijev. Zakaj so tu pomembne razlike od tistih, ki jih predlaga
               oblast oziroma vlada? Le-ta govori o financiranju programskih vsebin in razlika je
               namreč pomenljiva.</p>
               <p>V teh amandmajih izgine kriterij političnega presojanja o, kar je najbolj sporno,
               rednem objektivnem uravnoteženem predstavljanju političnega delovanja stališč zlasti
               pozicije in opozicije. Merilo postane naklada, uvede kriterije za enkratno podporo
               medija, razbije monopolnost distribucije, saj omogoči sofinanciranje stroškov poštnih
               in distribucijskih storitev, uvede pomoč mediju v stiski, podpre možnost podpore
               razvoja tehnične infrastrukture in uvede tudi izjemo pri sofinanciranju programov RTV
               Slovenija, ko gre, seveda samo v primeru, ko gre za programe za slepe, gluhoneme,
               Rome, narodne skupnosti in tako naprej.</p>
               <p>Pomembne razlike, ki jih prinaša ta amandma, upam, da mu boste prisluhnili, danes je
               pač zadnja možnost, pomembne razlike so tudi pri odločanju o subvencijah. 4.b člen
               določa, da morajo biti člani komisije neodvisni strokovnjaki, kar niste izglasovali
               na odboru. Zakaj je to pomembno? Minister, ministrica bo, kot sem že večkrat rekla,
               ampak moram ponoviti, v bodoče razdeljevala eno milijardo in pol tolarjev s pomočjo
               komisije, ki si jo bo sama izbrala, in po merilih, če bo potrjen vladni predlog, ki
               na prvo mesto postavljajo politično presojo uravnoteženosti ene in druge politične
               opcije. Kaj se zgodi kljub zakonski regulaciji? Zgodi se neke vrste vdor političnih
               in odvisnih odločevalcev. In to je nevarno. Sicer poudarjam, da so varovalke, ki jih
               zakon prinaša, kdo v tej komisiji ne sme sedeti, to pozdravljamo. Ampak vendarle, po
               praksi in po izkušnjah, ki jih imamo in po dejstvu, da pač ne verjamemo, se bojimo,
               da bo ta komisija še vedno politično obarvana, naj vas spomnim na en primer, o
               katerem smo govorili tudi na odboru in sem ga citirala iz javno objavljenega sklepa
               odbora za kulturo, stranke SDS, ki je sprejela sklep, mislim, da odbora, ki se
               ukvarja z založništvom, ga citiram, "da v komisiji za dodeljevanje subvencij in
               štipendij naj bi bil v izogib težkemu ugotavljanju morebitnih nepravilnosti tudi en
               član strokovnega sveta SDS, odbora za kulturo. Skratka, že v stranki se ukvarjate s
               tem, kako bi predlagali, da bi v komisije prihajali tudi kompatibilni ljudje. Zato
               smo vztrajali pri tem, da v tej komisiji, ki bo zelo pomembna in bo dala predloge
               ministru v podpis, ga podpreti, komu dati denar in komu ne dati denarja, v tej
               skupini je zelo pomembno, da so dogovorni ljudje. Priznam, izkušnje na tem področju
               niso bile najboljše, ampak tukaj ste za to, da naredite boljše.</p>
               <p>Drugi amandma, ker smo še zmeraj pri vprašanju financiranja, in smo ga tudi vložili
               v Liberalni demokraciji Slovenija in tudi je pogorel na odboru za kulturo, je pa
               tisti, ki bolje definira oziroma umika, kot sem že dejala, to politično presojo
               uravnoteženega etc. poročanja in zastopanja stališč pozicije in opozicije. Merila, ki
               se v tem amandmaju pojavijo, se osredotočajo na spodbujanje kulturnega pluralizma in
               raznolikosti na področju, kot sem že dejala, izobraževanja, kulture, znanosti in
               podobnih strokovnih tem. Dovolite, da tukaj vendarle še poudarim temeljno vprašanje,
               ki so ga snovalci zakona spregledali namenoma ali pa ne ali pa mogoče ga niso dovolj
               poglobljeno obravnavali. In temeljno vprašanje je vprašanje, ki se pojavi v primeru
               zagotavljanja mnenjske različnosti, vsaj stališča zagotavljanja avtonomije medijev,
               je, v kakšni meri lahko država določa medijem o čem in kako naj poročajo. Vprašanje
               se dejansko dotika tega, ali je dopustno, da regulatorna politika posega v to
               področje tudi pod predpostavko, da na ta način zagotavlja različnost idej in mnenj,
               ki obstajajo v družbi. Vprašanje je delikatno. To, kar je bilo danes slišano večkrat
               in kar se večkrat poudarja, da je bilo dovolj časa za razpravo ob tem zakonu, še
               enkrat rečem, ni ga bilo dovolj oziroma ni bilo dovolj strokovno utemeljeno. Ali ni
               avtonomna uredniška odločitev tudi ta, da se o določenih vprašanjih ne poroča in da
               se določenih mnenj ne vključuje? Kdo bo namreč določal, katera vprašanja v družbi so
               pomembna za javnost ali pa kaj pomeni uravnoteženo poročanje. Zakonodajalec ali
               urednik? To je vprašanje, ki mu sama odgovarjam, da je smisel regulatorne politike,
               to se pravi tudi subvencioniranja različnosti idej in mnenj samo na način, da se
               definirajo tiste vsebine, ki jih mediji zaradi tržne naravnanosti ne ponujajo ali pa
               bi njihova prisotnost zagotovila v prostoru, v medijski krajini družbeno, politično,
               kulturno in svetovnonazorsko različnost. Kajti v nasprotnem primeru nedvomno obstaja
               možnost velike mere subjektivnega odločanja, ko gre za kategorizacijo medijskih
               vsebin izključno glede na politično oziroma ideološko usmerjenost.</p>
               <p>Prosila bi vas, da se v tem zboru teh amandmajev, ki so bistvenega pomena ali zelo
               pomembni za ta zakon, še enkrat zamislite in morebiti vendarle upoštevate mnenje, ki
               ne izhaja samo iz poslanskih vrst, ampak tudi iz strokovnih poznavalcev v slovenskem
               prostoru. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Dolžan sem podati obrazložitev na vašo drugo trditev, ki ni bila točna.
               Kot predsedujoči sem v uvodu te točke povedal, da prehajamo na razpravo o členih in
               vloženih amandmajih, ki jo bom vodil na podlagi pregleda amandmajev z dne 23.5.2006 z
               oznako <q>"novo"</q>. Jaz vas prosim, da poslanke in poslanci temeljito prisluhnite, posebej
               takrat, kadar mislite neopravičeno kritizirati. V nadaljevanju sem prebral amandmaje
               po številkah, med njimi tudi amandma s številko 13, za katerega ste rekli, da ga prav
               tako nisem navedel. Prosim vas, jutri ko bo magnetogramski zapis napisan, da
               pregledate moje besede in vašo obdolžitev, ki ni bila točna.</p>
               <p>Nadaljujemo z razpravo. Besedo dajem kolegu Baroviču.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Spoštovane kolegice in kolegi! Prav je, da je veliko razprav o zakonu o
               medijih, toda najprej bom zelo korekten in konkreten.</p>
               <p>Govorimo o amandmajih. Ne vem, kdo je zapisal na strani 3, če gledamo isti pregled
               amandmajev, predsedujoči, vi ste rekli z dne 23.5., opombe na strani 4. Amandmaja pod
               točkama 1 in 2 sta vsebinsko enaka, gre za različen in tako naprej, če je sprejet
               amandma, so amandmaji pod točkami 2, 3 in 4 brezpredmetni. Če ste, kolegice in kolegi
               in strokovne službe, vsebinsko zelo natančno to pregledali in primerjali z določili
               členov, ki jih danes amandmiramo, oprostite, so trditve, oprostite izrazu, neumne. Ti
               členi, ki govorijo, da so si amandmaji pod točko enaki, če so sprejeti, drugi niso,
               so tako različne, da je to nemogoče, da sploh takšen papir s takšnimi trditvami
               dobimo. Prosim, v opozorilo strokovnim službam, kdorkoli je za to odgovoren, mislim,
               da za norce imeti nas poslance, pa pač ne gre.</p>
               <p>Poglejte si vsi zelo natančno, kaj je enajsti odstavek 4.a člena pod, recimo, v
               amandmaju pod številko 1, in kaj je enajsti odstavek 4.a člena v amandmaju pod točko
               3 ali 4. Če je to enako, potem sem jaz papež. Ampak o tem ne bom. To je norčevanje iz
               poslancev.</p>
               <p>Drugič, kar se teh amandmajev tiče, še eno opozorilo. Vsi elementi, ki so našteti v
               trdilni obliki v zakonu, so v amandmaju v 90% iz trdilne oblike spremenjeni v
               vprašalno obliko, brez vsebinskih sprememb. To zame, če smo resni, ni amandma. Če jaz
               napišem, da nekdo nekaj naredi, in to amandmiram, ali tisti nekaj naredi, to ni
               amandma. In prosim vas, dajte, kolegice in kolegi, pogledat zadeve resno. In tisti,
               ki je zapisal to, kar je zapisano v amandmajih, se opravičujem, je bil zelo površen,
               če ne že - ne bom uporabil izraza, ker ni dostojen temu državnemu zboru. To je
               norčevanje iz tega državnega zbora. In prosim, poglejte si zelo natančno vsak
               odstavek vsakega predlaganega amandmaja v 4.a členu, ker ta je bistven, v tem prvem
               delu.</p>
               <p>V imenu Slovenske nacionalne stranke se bom pa dotaknil amandmaja k 8. členu. Jaz
               verjamem, da je namembnost amandmaja<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Barovič, v razpravi je 3. člen in trije amandmaji poslanskega kluba Liberalne
               demokracije in amandma poslanske skupine Socialnih demokratov.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Oprostite, gospod predsedujoči, razumel sem, da ste odprli razpravo o 3., 8. in 45.
               členu. Tako sem vas razumel. Če temu ni tako<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Barovič, v razpravi je 3. člen, zato vam bom dovolil razpravo samo v povezavi
               s 3. členom. O 8. členu bomo govorili, ko bomo končali z razpravo o 3. členu.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Še enkrat pravim, jaz sem vas razumel, da ste odprli vse člene, zato bom končal.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Ste napačno razumeli. Hvala. Na zadevo, na katero je opozoril kolega Bogdan Barovič,
               opomba v pregledu amandmajev je delo sekretarja odbora. V tem primeru bom prosil
               predsednika odbora, da poda poročilo o brezpredmetnosti posameznih amandmajev. Do
               takrat pa nadaljujemo z razpravo, in sicer, kolega Pavel Gantar, izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Se opravičujem, nekaj nujnih pojasnil je bilo treba dati spoštovanemu kolegu Terčonu.</p>
               <p>Jaz soglašam s tem in bi podprl amandma poslanske skupine LDS k 3. členu. K temu,
               kar je povedala, mislim, da zelo analitsko, kolegica Majda Širca, bi dodal še nekaj
               svojih misli.</p>
               <p>Zdi se mi, da je to res velika iluzija, če država nekako poskuša zagotavljati
               politično pluralnost medijev s tem, da povečuje stopnjo svoje intervencije v teh
               medijih. Stopnjo te svoje intervencije v medije pa povečuje s tem, da te medije, z
               namenom, da bi povečevala tudi politično pluralnost, daje določene podpore,
               subvencije ali kakorkoli že temu rečemo. S tem bo dejansko država, jasno, najprej
               evidentno zapravljala davkoplačevalski denar, ki ga ni nikoli preveč, in drugič bo
               ustvarila, hote ali pa nehote, bolj hote kot nehote, razmere, v katerih bodo
               poskušali mediji biti najmanj prijazni vladi, kajti državo vedno predstavlja neka
               vlada, takšna ali drugačna. Želeli bodo biti prijazni vladi, zakaj bi se zamerili
               zaradi kakšne malenkosti vladi, če je po drugi strani tu vendar neka možnost,
               naklonjenost, da dobimo nek denar za politično pluralizacijo. Govorim predvsem o
               politični pluralizaciji medijev. Država bi lahko storila za neodvisnost medijev,
               predvsem za njihovo politično neodvisnost, mnogo več, in to tako, da ne bi zapravila
               niti enega samega tolarja. In sicer, zelo enostavno, z nasvetom, ki je preprost:
               umaknite se iz lastništev, umaknite se iz pogovarjanj, špekulacij, dogovarjanj,
               prodaje in ne prodaje deležev v takšnih podjetjih, s svojim, bi rekel, prijateljskim
               ali pa sorodom mislečim investicijskih družbam. Umaknite se iz teh zakulisnih
               kalkulacij, potegnite se stran, recite, da s tem nočete imeti nič in tudi ne imejte
               nič in ne zapravite za to niti tolarja. Vse ostalo bodo naredili novinarji sami.
               Novinarju, ki poroča v korist ene opcije, se bo vedno našel tudi novinar, ki bo
               mogoče poročal bolj v korist ali pa z vidika neke druge opcije, ljudje si bodo pa
               ustvarili mnenje sami in si ga bodo ustvari s tem, da bodo dobivali navzkrižne
               informacije. Jaz ne verjamem v neko, kot vi radi govorite, uravnoteženost medijev.
               Uravnoteženosti medijev nikoli ni, uravnoteženost medijskega prostora da, ne pa
               medijev. Mediji so vedno hoteli nehote nagnjeni na neko stran, mogoče bolj kot drugo.
               Mogoče včasih poskušajo prikazati tudi drugo stran, pa vendar se jim pozna neka rdeča
               nit. To je ena stvar. Druga stvar pa je, ali medijski prostor dopušča ali ga ne
               monopolizirate z državnimi subvencijami tako, da je omogočen čisto nek drug pristop,
               čisto neka druga zgodba.</p>
               <p>Jaz mislim, da ste se pluralizacije medijev, kolikor je sploh potrebna, lotili od
               začetka napačno, slabo. Zato podpiram ta amandma LDS-a, ker je, ne bom rekel zelo
               kritično, ker je manj slab od vašega, ker preprosto se ne ukvarja, da politično
               pluralizacijo na stran, govori o podpiranju in razvoju novih medijev, približno tako,
               ne približno, ampak točno tako, kot je kolegica Majda Širca omenila. Mislim, da je to
               boljše za vse nas, če že moramo, če že gremo v to smer, če je to že realna opcija,
               vsaj sprejmimo to razlago. Sam se s tem zakonom, ki ga sicer poznam zadosti dobro,
               vendar se aktivno z njim nisem preveč ukvarjal, bi samo povedal, še enkrat bi prebral
               prvi del prvega odstavka 4a. člena v tem 3. členu, kjer imate sintagmo, <q>"državna
               podpora pri uresničevanju javnega interesa o medijih."</q> Spoštovani, gospod minister,
               ta sintagma vas bo naredila nesmrtnega v politični zgodovini te države. Hvala lepa.
           </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Hvala lepa tudi podpredsedniku Pečetu za dosedanje vodenje seje. Mi pa
               nadaljujemo z razpravo. Vabim k besedi gospoda Mira Petka.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala lepa za besedo, gospod podpredsednik. Ker je rečeno, da govorimo o vloženih
               amandmajih, bom jaz razpravljal o amandmaju LDS-a in SD-a to je k 4a. členu.</p>
               <p>Moti me ta peti odstavek, ki govori: <q>"Na razpis za sofinanciranje javnega interesa
               na področju medijev se lahko prijavijo izdajatelji splošno informativnega dnevnika,
               ki ima manj kot 50 tisoč prodanih izvod dnevno, splošno informativnih tednikov, ki
               imajo manj kot 8 tisoč prodanih izvodov tedensko, itd..."</q> Mislim, da je to do teh
               medijev na nek način diskriminatorno in takšno omejevanje ruši 4. člen tega zakona,
               ki pa pravi takole v petem odstavku: "Republika Slovenija podpira medije pri
               ustvarjanju razširjanja programskih vsebin, ki so pomembne za uresničevanje pravic
               državljanov oziroma državljank Republike Slovenije, Slovencev po svetu, pripadnikov
               oziroma pripadnic slovenskih narodnih manjšin v Italiji, Avstriji in Madžarski,
               italijanske in madžarske narodne skupnosti itd. Mislim, da bi se v tem členu lahko
               našli tudi največji slovenski dnevniki in informativno - politični tedniki, mesečniki
               oziroma revialni tisk. Namreč, v tem členu bil lahko našli tisto tržno nišo za vse
               financiranje distribucije medijev. Predvsem mislim na distribucijo slovenskega tiska
               v zamejstvu. Danes, če greste v Gorico, Trst ali v Celovec, boste zelo težko našli
               kakšen slovenski dnevnik oziroma slovensko revijo, in to na dan izida. Lahko pa boste
               kupili vse svetovne dnevnike in svetovne revije, in to ravno na dan izida. Ni ga
               starejše stvari na tem svetu, kot pa je en dan star časopis, in mislim, da si naši
               zamejci zaslužijo dnevno in svež slovenski tisk in mislim, da ta 4. člen prinaša to
               nišo in omogoča, da bi lahko država sofinancirala tudi distribucijo dnevnika in
               ostalega revialnega tiska v zamejstvu. Mislim, da je to za ohranjanje identitete
               izjemno pomembno in na tak način bi tudi širili slovensko medijsko krajino v sosednje
               države. Res da so ti dnevniki, ki so danes na slovenskem trgu, precej profitabilni,
               imajo velik donos na kapitalu in mogoče ravno zaradi tega jim je malo mar, kaj se
               dogaja v zamejstvu in nimajo, enostavno nimajo finančnega interesa, da bi
               distribuirali slovenske dnevnike v zamejstvu. Na tak način bi država jim lahko
               priskočila nasproti in mislim, da bi bila korist obojestranska. Tako bi tržaški
               Slovenec lahko v soboto dopoldan se usedel na kavo, prelistal Il Piccolo, Primorski
               dnevnik in zraven bi še v sosednjem kiosku kupil še Večer, Delo ali pa Dnevnik.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod Jerovšek. Se držim spiska, ki ga je zapustil kolega
               Peče.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Kolegice in kolegi, gospod minister s sodelavci!
               Poglejte, oglasil se bom v zvezi s predlogi Mirovnega inštituta k 4.a členu tega
               zakona oziroma 3. členu oziroma k novemu 4.a člena tega zakona. Takoj na začetku, ko
               sta kolegici razlagali, kaj jim je pripravil Mirovni institut, smo bili deležni, bi
               rekel, žaljivk in psovk. In iz istih ust, kot je včeraj prihajalo plediranje, da bi v
               ustavni spremembi glede imunitete na vsak način pustili še možnost, da se jim
               imuniteta vzame v slučaju žaljivk, iz istih ust danes prihajajo žaljivke, da so jih
               poslanci gledali <q>"steklasto"</q> na odboru - jaz tam nisem bil - itn. To je žalitev, to
               je širjenje nestrpnosti in ne vem, kam to vodi. Kaj pomeni <q>"steklast pogled"</q>, ne vem
               natančno. Sem pa enkrat bral enega priznanega psihoanalitika, ki je pisal, da pri
               ženskah to je včasih posledica frustracij<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, tretjič<gap n="..."/></p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p><gap n="..."/> s čustvenim in intimnim življenjem, steklast pogled. In toliko na začetku.</p>
               <p>Bi pa rekel, da sem sem seveda zelo hendikepiran v primerjavi s poslanci iz teh dveh
               poslanskih skupin, kajti v 10-ih letih mojega poslanskega dela so bile številne
               razprave o medijskih zakonih in čeprav sem bil osem let v opoziciji, meni ali pa naši
               stranki, Mirovni inštitut, ki je bil bogate financirano države večno, ni nikdar dal
               na mizo predlogov, ali osnutkov, ali izvedbenih načrtov, kako se upreti državi.
               Enkrat, jaz sem hvaležen dvema kolegicama, da tako transparentno, benevolentno
               povedo, da je bil Mirovni inštitut prej dolga leta izrazito vladen inštitut, ki je
               delal za propagando vladnih programov in ki je načrtno delal za uničevanje opozicije
               in demokracije v tej državi in to je funkcijo pravzaprav držal, se pravi funkcijo
               borbe proti demokraciji. In ti amandmaji so v funkciji borbe proti demokratičnosti v
               medijih. O tem ni nobenega dvoma. In nekateri se očitno smatrajo, kot je bilo
               omenjeno, da so na podlagi tega nesmrtni, da so ti inštituti nesmrtni, kot je bilo
               tukaj že rečeno, in da bo nepluralnost medijev večna zakonitost slovenskega
               medijskega prostora.</p>
               <p>Moram reči, da je žal Mirovni inštitut naredil amandmaje, ki so pripravljeni tako,
               da bi bili na medijskem področju trojanski konj za uveljavljanje retrogradnih
               pogledov na medijsko pluralnost, ki bi omogočali ponovno, po mojem mnenju, preživete
               stalinistične metode na medijskem prostoru.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, oprostite, da vas motim, samo ta člen in amandma se glasi,
               <q>"financiranje programskih vsebin..."</q></p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Ja, o tem govorim<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim, da se držite<gap n="..."/></p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>O tem govorim, ampak je seveda treba malo meglo razgrniti in videti, kaj se skriva v
               tej stvari. Namreč, ta mirovni inštituti in te parainstitucije, ki so bile tako
               uspešno uveljavljene v 12-ih letih prejšnje oblasti, imajo zelo bogate izkušnje in so
               uspešne, na kakšen način nek zakon narediti tak, da ne bo služil v korist
               demokracije, ampak za povsem druge ozke namene, kako obvladovati medijski prostor.</p>
               <p>Jaz moram samo mnenje povedati, da tako obsežnih amandmajih, kot so ti pripravljeni
               za dve opozicijski stranki seveda bi pričakoval, da bi za take amandmaje vsaj neko
               jedro pripravili dve najmočnejši opozicijski stranki. Ampak seveda je <q>"komot biti"</q>,
               če jih lahko naročiš, država plača to, itak še stalno plača in ti naredijo v nekem
               inštitutu. So pa korak nazaj, so pa korak nazaj od tega, kar je bilo na odboru
               izglasovano o financiranju, o zagotavljanju javnega interesa in o tem. Prefinjeno so
               narejeni, so pa korak nazaj. Takšnih korakov nazaj stran, od javnega interese, stran
               od tega, da bi pri sofinanciranju zagotavljali dejansko javni interes, ne morem
               podpreti, tega ni možno potrditi. Žalostno je, da se še ti dve stranki kar najprej
               ukvarjata s tem, kako preprečiti pluralizacijo medijev. Včeraj je kolega Terčon v
               obrazložitvi dejal, da na televiziji itak objavijo samo tisto, kar jim naročimo iz
               teh klopi. Jaz ne vem, ali je kolega Terčon, da njih ne objavljajo, gledal včerajšnje
               dnevnike, potem je včeraj izvedel, da nismo nič naročili, ker so bili objavljeni in
               slabo naročamo in to je odslej naprej, odslej naprej bomo temu rekli <q>"Terčonovo
               pravilo"</q>. Ampak, Terčonovo pravilo po novem zakonu o televiziji ne velja, to je
               dejstvo. Terčonovega pravila ni, bilo je pa Terčonovo pravilo prej, pod LDS. Takrat
               pa so novinarji upoštevali in morali upoštevati uredniki tisto, kar so v LDS
               naročili, kar je dragi Tone naročil na televiziji. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek,<q>"ad rem, ad personam"</q>, lepo prosim in najlepša hvala. Seveda sem
               presenečen, da imamo relativno majhno število replik, imamo tri replike, bom prebral
               - gospa Širca, mag. Majda Potrata in dr. Gantar. Gospod Terčon se pa lahko prijavi
               samo k razpravi, ker niste razpravljali in ne morete imeti replike, v skladu s
               poslovnikom, tako da začnemo z gospo Širco. Prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Gospod Jerovšek, mene veseli, da je vlada dobesedno prepisala tiste
               rešitve, ki jih je predlagal za vas sporni mirovni inštitut, tiste rešitve, ki se
               dotikajo vprašanja pornografije in pretiranega nasilja pa na srečo še nekatere druge,
               razumem, zakaj, ker imamo dovolj analiz, se ukvarjajo poglobljeno ne samo z analizo
               slovenskega medijskega prostora, ampak sledijo tudi tistemu, kar se dogaja v svetu.
               Tukaj velja vlado pohvaliti in žal ni v celoti prisluhnila tem mirovnikom, ki so
               podpisani s pravimi imeni in prihajajo tudi od drugje, ne samo z inštituta, ker gre
               za strokovnjake.</p>
               <p>Drugo, v pojasnilo: <q>"biti kot iz stekla"</q> pomeni, gospod Jerovšek, da nekoga ne
               vidiš, da si presojen, da gledaš skozi. Pomeni lahko pa tudi, da ga ne slišiš, ampak
               to je nek rek, ki izhaja iz italijanske terminologije <q>"sei come di vitro"</q>; <q>"si kot iz
               stekla"</q> pomeni, nisi viden in nisi slišen, kar sem si sposodila iz moje soseščine.</p>
               <p>Drugo. Gospod Petek, če mi dovolite samo še stavek na rešitev, ki pravite, da ni v
               redu v rešitvi, ki jo da Mirovni inštitut glede nemožnosti sofinanciranja tiska pri
               Slovencih zunaj naših meja. Ravno ta amandma da to možnost, medtem ko vladne rešitve
               tukaj je ne dajo. Eno sicer na področju elektronskih medijev, se pravi RTV Slovenija,
               drugo pa tudi pri tem, ko govori, katera merila mora komisija upoštevati, če hoče
               subvencionirati določene medije. In razumljivo je, da so dali prednost narodnostnemu,
               jezikovnemu in drugim področjem. Hkrati pa prinaša še nekaj, kar na žalost vlada ne
               prinaša, in takrat, ko so bile najbolj vroče diskusije o tem - spomnite se, to je
               bilo teh znanih šest zahtev, ko ste hoteli uveljaviti sklad za pluralizacijo medijev,
               ki, mimogrede, ni nič kaj drugačen od tega, kar je tukaj, samo da gre za proračunsko
               financiranje ne za besedo in dikcijo sklada -, ampak takrat so se sprožile - in prav
               je, da so se sprožile - diskusije o tem, kaj sploh pomeni financiranje medijev. In
               zaradi tega se je takrat tudi v prostoru rešilo<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospa Širca, čas za repliko je potekel, tri minute.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Ja, takoj<gap n="..."/> se je rešilo tudi in poiskalo, kako delajo v tujini, da bi medijem
               pomagalo. In številne države subvencionirajo distribucijo, dajejo popuste pri poštnih
               storitvah in to so tisti mehanizmi, ko lahko pomagaš tudi tistim, o katerih ste vi
               govorili, pa jih vlada sedaj na žalost ne rešuje, Mirovni inštitut jih, opozicija s
               tremi amandmaji tudi. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno res opozarjam, da je replika omejena na tri minute, s tem da ne
               moremo avtomatično meriti časa, moram to storiti jaz, kar je bolj nehvaležna vloga,
               vedno se pa lahko prijavite za razpravo neomejeno v okviru časa, ki ga imate na
               razpolago. Zdaj je pa na vrsti mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Gospod Jerovšek, jaz sicer vem, da je treba imeti določeno težo, verjetno, za
               to, da opazite, da kdo obstaja. Ampak jaz protestiram proti temu, da vedno o meni
               govorite v dvojini, kar kaže, da me niste sposobni opaziti, ker me vedno v povezavi s
               kolegico Širco omenjate.</p>
               <p>Bi pa morebiti bilo dobro, da bi kdo v tej dvorani dojel, da ni žalitev, če izražaš
               drugačna politična stališča in to je posebej pomembno ravno v kontekstu zakona, o
               katerem govorimo. Tisti, ki tako pogrešate pluralnost in jo razumete zgolj kot
               politično pluralnost, me težko prepričate, da vam je do nje, če žaljivost oporekate
               ali pripisujete mojim izjavam, ki sem jih izrekla kot obrazložitev k amandmaju.
               Natančno branje magnetograma bo pokazalo, ali sem izrekla kakršnokoli žalitev ali ne.
               Je pa žaljiv način, kako se nekateri člani poslanske skupine SDS vedejo do poslank.
               To pa je žalitev in to je sovražen govor in bi želela, da ne bi nadaljevali zgodb, ki
               se v tej dvorani vlečejo že eno leto v taki ali drugačni obliki, s takimi ali
               drugačnimi aluzujami.</p>
               <p>In sedaj samo še dve pojasnili. Pripombe Mirovnega inštituta kot predlogi za
               amandmaje so bili naslovljeni na vse člane odbora in smo jih dobili člani odbora za
               kulturo, šolstvo in šport, stvar njihove presoje pa je bila, ali so jih upoštevali
               ali ne.</p>
               <p>In druga pripomba. Trditi, da je Mirovni inštitut državna inštitucija, pa je
               žalitev, zaradi tega, ker bo vsaj na tej točki mogoče gospod minister dr. Simoniti se
               spomnil, da je bil na ministrski konferenci pred časom, na kateri je predstavnicam
               Mirovnega inštituta zastopala nevladne organizacije iz Sveta Evrope in kot
               poročevalka sodelovala. To se pravi, da se potrjujejo moje trditve, da so to
               strokovnjaki, ki so v evropskem prostoru priznani, da rečem v tem primeru
               strokovnjakinje, in jim priznavajo nevladni karakter. Če pa nisem ravno omenila
               imena, pa ga nisem zaradi tega, ker spoštujem, da spoštovane gospe ni v tem prostoru
               in ne more ničesar izreči v svoj prid. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še zadnja replika, dr. Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Na hitro bi rad popravil napačno navedbo kolega
               Jerovška, ko je govoril o nesmrtnosti. Jaz nisem mislil na nesmrtnost Mirovnega
               inštituta, ampak sem poudaril, da utegne določene sintagma uvrstiti med nesmrtne
               našega ministra za kulturo. Nisem pa šel tako daleč, upam, da mi minister ne bo
               zameril, da bi tudi napovedoval, da bo minister poleg nesmrtnosti postal tudi
               inštitucija. Tako daleč nisem šel. O Mirovnem inštitutu sploh nisem govoril.</p>
               <p>Kar pa zadeva Mirovni inštitut - na hitro bi rekel to, da ta kvalifikacija, da se
               Mirovni inštitut dosledno in zagrizeno bori proti demokraciji; to kvalifikacijo,
               spoštovani kolega, bi bilo potrebno popraviti, da se ta inštitut bori proti
               demokraciji in delavskemu samoupravljanju. Če bi rekel takšno kvalifikacijo, bi tudi
               razumeli, v kateri čas spadajo takšne izjave in takšne opredelitve.</p>
               <p>Sicer pa zelo na kratko: zadovoljen sem z nekaterimi dogodki v medijskem prostoru.
               Programski svet RTV, ki sem ga tako zelo kritiziral, se mora umakniti. On je sprejel
               programski načrt, s katerim se ne strinja in je torej samemu sebi opozicija, če smem
               prebrati v časopisu, in napoveduje vznemirljiv potek dogodkov, torej se le nekaj
               dogaja. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Jerovšek, saj veste, da replike na repliko ne dajemo, sem vas pa
               zapisal kot razpravljavca. <stage>/Oglašanje iz ozadja./</stage> Ja, ampak repliko na repliko.
               Gospod Gantar ni imel razprave, ampak repliko. Saj veste, kako piše v poslovniku, da
               ne bi bral členov. Tako da bi prosil, da se zdaj s stranskega tira vrnemo nazaj k 3.
               členu in amandmajem. K besedi vabim mag. Grimsa.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Glede na vse, kar je bilo izrečeno, to zahteva tudi nekaj resnih odgovorov.</p>
               <p>Prvo, kakšen je bil učinek javne razprave, pa tudi obravnave na seji odbora. To, da
               smo vključili marsikaj v drugi fazi, česar sicer v osnovnem besedilu ni bilo, in smo
               besedilo zagotovo izboljšali. V tem okviru smo na odboru, ne vlada, ampak na odboru,
               potrdili tudi nekatere amandmaje - v nekaterih primerih je šlo za dobeseden prepis -,
               ki jih je predložil Mirovni inštitut. To smo storili iz več razlogov: zato, ker smo
               bili mnenja, da korektno sledijo ciljem zakona, in po drugi strani tudi kot gesto,
               zato ker smo želeli poudariti, da želimo pri izdelavi tako pomembnega zakona, ki
               ureja področje, ki je temelj demokracije, upoštevati zelo različna mnenja. Upoštevali
               smo praktično vse, kar se je dalo smiselno vključiti v zakon, neodvisno od tega, kdo
               je predlagal.</p>
               <p>Nekaterih stvari, ki se danes zopet pojavljajo, pa nismo mogli upoštevati. Ena od
               njih je po mojem mnenju strokovno ne dovolj premišljen predlog, da bi omejevali
               pravico do kandidiranja za sredstva za pluralizacijo medijev s, recimo, številom
               izvodov, ki jih ima posamezen medij. Veste, to je napisano na sedanje stanje. To
               stanje se lahko kadarkoli spreminja. Jaz upam, da tisti, ki so to pripravljali, niso
               že kar imeli seznama z naslovi posameznih revij in dnevnih časopisov pred sabo in to
               pisali po teh primerih. Ampak tudi če so ravnali načelno, je tak pristop, po mojem
               trdnem prepričanju, napačen. Prihaja tuj kapital, to vsi veste, medijska scena se
               spreminja in stvari, ki se nam morda zdijo ta hip odlične, vprašanje, če bodo še
               smiselne čez nekaj časa. Se pravi, zakon naj določa načela. Pri njih smo poskušali
               slediti, tudi pri amandmajih, načelu, da naj ima pač prednost šibkejši, da naj ima
               prednost pluralnost, da naj imajo prednost nova glasila, tista, ki delujejo in
               pokrivajo posebna področja, posebne skupine. Vse to je zajeto zelo podrobno v teh
               kriterijih. In kar je bistveno in sledi tudi evropskim direktivam, vsi postopki bodo
               transparentni, bodo javni, šlo bo za javne razpise, in to v tistem delu, ko gre za
               uresničevanje javnega interesa. Javnega interesa, ki je zapisan v naši ustavi, izhaja
               iz temeljnih načel ustave, da ima vsak državljan, vsaka državljanka, vsak prebivalec
               države Slovenije vsak trenutek pravico, ustavno pravico, do korektne, celovite
               informacije, osvetljene iz različnih vrednostnih zornih kotov. In če se kdaj zgodi,
               da je žrtev napačnega poročanja, tudi pravico do popravka.</p>
               <p>Do sem je zadeva popolnoma enostavna. In to je tudi razlog, da ne moremo podpreti
               tistih amandmajev, ki ste jih nekateri vložili. Moram pa povedati, da ta del sicer
               razumem kot korekten poskus, manj pa lahko kot korekten poskus ocenim tisto, kar je -
               zdaj bom pa zelo direkten, ker je bila tudi prej gospa precej direktna - storila LDS,
               ki usmerja celotna sredstva v medije na področju kulture, znanstva in raziskovanja,
               izobraževanja in druga strokovna področja. Poglejte, celo zunanje ministrstvo ZDA nas
               opozarja, da je ključni problem slovenskih medijev to, da ne prenašajo celotnega
               spektra mnenj, se pravi celotnega spektra političnih mnenj; da torej niso dovolj
               pluralna. In ko predlagamo sredstva za pluralizacijo medijev, ki - sem poudaril - so
               namenjena šibkejšim, ki so namenjena različnim medijem, se naj bi ta sredstva hitro
               preusmerilo za strokovno literaturo, za katero obstajajo povsem drugi viri, ki jih
               vsi dobro poznamo in v okviru drugih ministrstev. To je pa, oprostite, čisto navadno
               pobalinsko zafrkavanje in takega amandmaja niti slučajno ni mogoče po mojem trdnem
               prepričanju sploh resno obravnavati, ker tudi po mojem trdnem prepričanju ni bil tako
               mišljen, ampak je namenjen temu, da se dviguje prah, in ni vreden tudi podpore.</p>
               <p>Tisto, kar pa želim posebej poudariti in mislim, da bi gospod predsedujoči moral
               takrat gospo, ki je to storila, ustaviti, pa je manipuliranje. To je pa manipuliranje
               z enim ciljem, zapisanim na spletni strani enega od odborov strokovnega sveta SDS.
               Točno isto si je namreč ista gospa privoščila že na seji odbora, kjer se sicer zelo
               žaljivo izraža o svojih kolegih in tudi tam je bilo povedano to, kar bom sedajle
               ponovil. Tu gre za nek načelen cilj, ki ga je zapisal eno od neformalnih teles, če bo
               uresničeno, oni si bodo za to prizadevali, če ne bo, nič hudega; ampak manipulirati
               in to interpretirati na tak način, veste, bom to prikazal na malo drugačnem nivoju.
               To je točno isto, kot če bi si LDS zapisala v svoj program, da hoče zmagati na
               naslednjih volitvah, kar se, mimogrede, pri nastopih gospe Širca, kakršne imate
               zadnje dni, niti slučajno ne bo zgodilo, hvala bogu. Ampak, potem bi pa se nekdo
               pojavil in bi to takole interpretiral: <q>"Aha, to že vemo, da LDS zato hoče zmagati na
               volitvah, da bodo totalitarno prevzeli vse pore oblasti in potem med seboj delili
               denar."</q> To je točno ista interpretacija, kot ste jo vi dali za to ubogo stran
               strokovnega sveta SDS. Mislim, če se gremo tak nizek nivo politične komunikacije, se
               ne čudimo, če je potem ugled celotnega državnega zbora tako slab. Moram pa reči, po
               drugi strani, da sem pa izredno vesel, da ste posebej izrazili vaše zadovoljstvo, da
               se vam zdi čisto v redu, gospa Širca, da mediji o določenih vprašanjih in mnenjih
               sploh ne poročajo. To se vam zdi popolnoma normalno. Oprostite, meni se pa to ne zdi
               popolnoma normalno. Meni se pa zdi, da je novinarska etika in celo slovenska ustava
               zapisana tako, da je potrebno vedno stvari prikazati celovito in da je enostransko
               prikazovanje ali celo sistematično izpuščanje določenih tem tisto, kar krni
               informiranost kot temelj demokracije. In prav to, gospa Širca, je tista nepluralnost,
               na katero nas opozarja sedaj že celo ameriško zunanje ministrstvo v poročilu o stanju
               človekovih pravic v Sloveniji; in to se vam zdi normalno. Moram reči, da to seveda ni
               mogoče razumeti drugače kot gesto tistega, ki pač je z mediji zadovoljen; z mediji je
               pa lahko zadovoljen samo tisti, ki jih popolnoma obvladuje. Pa je zadeva jasna!</p>
               <p>Sedaj čisto za konec dovolite še, ker ste bili prej tudi do mene - in to ne prvič v
               zadnjih dneh - zelo osebni. Poglejte, jaz moram povedati, da se ne strinjam s tem,
               kar je tudi prej eden moj kolega izjavil, in menim, da pač je treba upoštevati, da
               ste očitno zelo pod veliko travmo, ker ste izgubili referendum o RTV in ste sedaj
               tarča takih in drugačnih očitkov tudi - svoji poslanski skupini, ker ne misliti, da
               se sicer v javnosti ne sliši. Ampak, opozoriti vas moram, da to da ste
               travmatizirani, morda pojasnjuje vaše ravnanje, vaše kršitve poslovnika, vaše žalite
               v zadnjih dneh, ampak ga v ničemer ne opravičuje. In lepo prosim, dajmo se
               pogovarjati o stvareh in ne več o ljudeh. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Popolnoma se strinjam z vami, gospod Grims, in dokaz, da razprave vsaj poskušam
               meriti z istim vatlom, je, da vas nisem zaustavil, ko ste razpravljali o osebi. Je pa
               res, da takšna razprava nujno sprovocira repliko. Sedaj ima repliko gospa Širca,
               potem jo bo želel imeti še kdo. Sama vsebina amandmaja oziroma amandmajev in člena bo
               pa izpuhtela v zrak. Ponovno prosim in opozarjam, da dajmo razpravljati o členu in
               amandmajih. Gospa Širca ima repliko.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Mediji morajo absolutno sami odločati o temu, o čemer poročajo, regulativa jih ne sme
               pri tem omejevati, to je bilo moje sporočilo.</p>
               <p>Druga replika na tisti del razmišljanj, kateri so kriteriji pri financiranju
               tiskanih medijev. Kriteriji so lahko samo določena deficitnost in določen javni
               interes, ne pa politično opredeljevanje; poleg tistih, ki bi morali nujno ostati v
               tem zakonu in so v dosedanji razpravi in tudi v zakonski dikciji ostali
               zapostavljeni, to pa je izpolnjevanje direktive Evropske unije, zaradi česar je sploh
               nastal zakon o medijih na način, ki je vključeval subvencioniranje tistih vsebin, ki
               jih Evropska unija zahteva od svojih članic. To pa je, da objavljajo določen delež
               lastne in evropske produkcije v elektronskih medijih in avdiovizualne vsebine in da
               poskrbijo za razvoj neodvisnih producentov, da se ne bi zgodil določen monopol, to je
               evropska direktiva. Zakon jo sicer še ohranja, nekje tam na koncu v 36. členu, ločeno
               od vsega financiranja, ki je objavljen v 4. členu. Za tem mora državo skrbeti, ne pa
               to, kaj bo medij pisal in kaj ne. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zaradi boljšega občutka bom prebral, katere razpravljavce in
               razpravljavke imam trenutno na spisku - Zalokar Oražem, Uhan, Bevk, Terčon, Jerovšek,
               Sok in Barovič, kar ne pomeni, da je ta spisek omejen. Sedaj ima besedo gospa Zalokar
               Oražem.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Hvala lepa. Jaz bi se najprej vrnila k vsebini, mislim, da smo precej precej mimo v
               zadnjih trenutkih, in bi še enkrat rekla, govorimo o amandmajih na člen, ki govori o
               tem, kako bo država Republika Slovenija z državno podporo, torej s finančnimi
               sredstva iz proračuna, skušala uresničiti javni interes v medijih.</p>
               <p>Jaz bom za izhodišče vzela včerajšnjo naslovnico enega od dnevnih medijev, kjer
               obupan sedi nek tujec, ki je povezan oziroma je predsednik uprave ene od družb, ki
               ima kar precej velik lastniški delež v slovenskem Dnevniku. Ker smo Slovenci znani po
               tem, da bolj kot sebi verjamemo tujcem, bom to vzela za izhodišče. Tu pravi, da ima
               gospod Horst Pirker, ki je predsednik uprave Styrie, kar precejšnje glavobole. In kaj
               ga moti? Moti ga to, da politiki v Sloveniji vse močneje nadzirajo medije. To je
               izhodišče. Kako ta ugotovitev nekoga, ki mislim, da mu lahko verjamemo, da to dobro
               vidi in opaža v Sloveniji, gre v kontekst s tem. Skratka, v Sloveniji imajo politiki
               vse močnejši nadzor nad mediji. Jaz trdim, da amandma oziroma da ta člen, ker vem, da
               amandmaji ne bodo sprejeti, ampak bo člen takšen, kot si ga je zamislila vlada, bo to
               še povečalo. Mislim, da bo glavobol gospoda Pirkerja še večji, kajti ta člen, mislim,
               da je popolnoma <q>"mimo"</q>.</p>
               <p>Najprej o financah. Država, mislim, da se je zelo radodarno odločila v zvezi s
               sredstvi, ki jih bo namenila za ta javni interes, ki naj bi se uresničeval v medijih:
               milijarda 400 milijonov. Jaz žal, ker vem, da se je to dogajalo tudi kdaj v
               preteklosti - treba je ljudem razložiti, kaj je milijarda 400 milijonov za tako
               imenovani javni interes v medijih. V ponedeljek sem spraševala in dobila odgovor, da
               v Sloveniji ni niti tolarja za nezavarovane železniške prehode, niti tolarja, ta tema
               nima svojega mesta v proračunu za leto 2006; lahko povem, da izračun pokaže, da bi
               imeli 140 zapornic lahko za ta denar. 140 zapornic bi lahko kupili! Ali pa glede na
               mize, ki se nam valjajo nam po mizah, tudi poslanskih in drugih, medijskih, že nekaj
               časa - lahko bi kupili približno 70 operacijskih miz, po tisti nizki ceni, ne po
               tisti, ki ima zraven še velike provizije. Skratka, gre za velik znesek in zato
               mislim, da moramo biti predvsem v parlamentu zelo občutljivi komu in na kakšen način,
               še posebej glede na to, da ga namenjamo medijem, kako bomo ta znesek pravzaprav
               začeli kot država umeščati oziroma dajati na osnovi nekih komisij in kriterijev v
               medije. In prav ti kriteriji in merila, na osnovi katerih naj bi delala ta komisija,
               ki bo imenovana s strani vlade, s strani ministra, mislim, da bo zelo kontrolirana,
               mislim, da nima pravih kriterijev.</p>
               <p>Mislim, da v parlamentu sedimo ljudje, ki zastopamo zelo različne interese; v prvi
               vrsti seveda politične in to se vidi. Zato smo med kriterije eskplicitno napisali
               samo politične interese, skratka, ne javne interese, zapisali smo, da je precej, to
               je prva alineja, predvsem pomembno je, da bo tisti medij, ki bo štartal na ta
               sredstva, poskrbel za to, da bo predstavljal politično delovanje in skrbel predvsem
               za to področje. Zakaj samo politika? Kaj pa drugi interesi? Mislim, da niso samo
               politični interesi javni interesi. Uvod je napisan <q>"javni interes"</q>, potem se to
               skoncentrira samo na politični interes, vse ostalo zvodeni. Mislim, da je to zelo
               problematično, kajti skozi nagrajevanje predvsem tega, kako bo kdo pokrival politično
               pluralnost oziroma politično različnost, skozi to bo lahko prejemal ali ne prejemal
               državne novce. Kaj pa drugi javni interesi, kaj pa kulturni, kaj pa znanstveni, kaj
               pa etični? Ne nazadnje, kaj pa religiozni? Ali bomo glede na to, kar smo v nedeljo
               spremljali po televiziji - jaz pričakujem, da v smislu pluralnosti bomo odslej v
               Sloveniji na javni televiziji videli tudi ustoličenje evangeličanskih škofov pa morda
               budističnega voditelja za Slovenijo in še drugih - mislim, da imamo več kot 100
               različnih verskih skupin prijavljenih. Skratka, zame je to pluralnost. Seveda pa to
               ni cilj. Cilj je predvsem nagrajevati politično pluralnost. In izgleda tista
               politična pluralnost, ki jo lahko danes že opažamo v nekaterih že uravnoteženih
               dnevnikih, kaže na to, da pri tem bo poskrbljeno tudi za to, da skozi to ne bo
               prihajalo do tega, da bi do te uravnoteženosti, do te različnosti prihajalo tudi na
               drugih področjih.</p>
               <p>Skratka, mislim, da skozi poudarjanje izključno tega našega interesa, sicer
               političnega - verjetno je to kar normalno, da ga čez državni zbor politične stranke
               uveljavljajo -, da bo to šlo na škodo vseh drugih pluralnosti, če tako rečem, in ni
               prav, da v parlamentu tako malo govorimo tudi o teh drugih pluralnostih. Seveda pa
               prav gotovo, cilj je - pa se bom vrnila na izhodišče: politiki bodo še močneje
               nadzirali medije. Mislim, da to je cilj in to je zadnji zakon v sklopu prevzemanja
               slovenskih medijev. Mislim, da se bo zgodba vsak čas končala, rezultate lahko pa
               vsakodnevno že spremljamo skozi medije. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospa Uhanova.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. Lepo pozdravljeni minister s sodelavcema, poslanke in
               poslanci! Govorila bom o 3. členu oziroma amandmaju k 4.a in b členu. Iz obrazložitve
               predlagateljev amandmajev, tako LDS-a kot SD-ja, je bilo razbrati, da se vlagajo
               amandmaji predvsem zaradi bojazni, da ne bo razdeljevanje finančnih sredstev
               pravično, da ne bo komisija strokovna in da bodo vsebine zgolj politično financirane
               - vsaj nekaj takega. Da bo sporno financiranje medijskih vsebin, da bo politično
               vladno financiranje, da bo obvladovano novinarstvo, da to povzroča nevarno lojalnost
               novinarjev in da izginjajo iz tega zakona kriteriji kritičnega presojanja itn.
               Skratka, en sam dvom v ta zakon in v to razdeljevanje finančnih sredstev.</p>
               <p>Mislim, da ste že zmeraj pod vplivom prejšnje komisije za medije, ki je delila
               denar, ki je bil namenjen, in sicer zaradi tega, ker je pa takrat bilo res sporno,
               ker je funkcijo predsednice komisije za medije opravljala oseba, ki je bila tudi
               direktorica lokalnega radia, pa da ne govorim, tudi politična funkcionarka svoj čas,
               mogoče je še vedno. Jaz sem mogoče res naivna, kot je omenila neka novinarka v
               lokalnem časopisu, oziroma da živim v pravičnem okolju, ker menim, da se bodo
               sredstva pravično delila. Jaz upam, da se bodo, in tudi ne dvomim, da se ne bi mogla.
               Upam, da minister ne bo naredil te napake in naredil tako strokovno komisijo, kot je
               bila prej. Tudi v zakonu smo zapisali, da bo strokovna komisija, ki bo delila denar,
               ki ga bo delila na osnovi uresničevanja javnega interesa za kulturo, hkrati pa smo
               tudi napisali, kdo je lahko član te strokovne komisije. Sem pa vesela, da so v novem
               zakonu dobili mesto tudi tisti mediji s statusom lokalnega, posebnega, študentskega
               pomena, ki prej po starem zakonu niso mogli dobiti teh sredstev oziroma naj bi bili
               nekaj časa financirani iz sredstev javnega RTV prispevka. To smo tudi uredili in
               izpolnili tudi v tem zakonu s tem členom, in tudi namenili 40% teh sredstev iz
               proračuna.</p>
               <p>Ni res, da bomo podpirali samo vsebine, ki bodo uravnoteženo, objektivno poročale o
               političnem delovanju v Sloveniji, temveč tudi vsebine, ki bodo zagotavljale kakovost,
               izvirnost, komunikativnost in aktualnost avtorske obravnave. Upoštevalo se bo tudi
               povprečno število prodanih izvodov, recimo, tiskanih medijev. Ker neka stranka je kar
               postavila mejo, koliko naj bi bilo oziroma kdo naj bi bil upravičen glede na število
               naklade, kar se nam zdi neupravičeno.</p>
               <p>Poleg tega, recimo, projekti, ki naj bi imeli poseben pomen za razvoj slovenske
               kulture, jezika, pomen za ohranjanje slovenske nacionalne in kulturne identitete in
               tako naprej. Skratka, teh alinej je veliko in niso zgolj politične vsebine. So pa
               tudi to, saj vemo, kaj naši mediji najprej poročajo, v Delu je cela stran o delovanju
               politikov. Mi samo želimo, da je to uravnoteženo in da so tudi druge vsebine, ki
               imajo pravico kandidirati in bodo sofinancirane.</p>
               <p>Zato se nam zdi, da je ta 3. člen v novem zakonu dobro opredeljen, in ne bomo
               podprli predlaganih amandmajev.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dovolite mi pohvalo, saj sta nas poslednji dve razpravljavki končno
               pripeljali nazaj na prvi tir, na 3. člen in amandmaje. Tako se razpravlja o predmetu.
               Hvala za upoštevanje mojega opozorila. Zdaj pa nadaljujemo z razpravo in ima besedo
               gospod Bevk.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala lepa, gospod podpredsednik, za besedo. Spoštovani zbor!</p>
               <p>Dotaknil se bom amandmajev k 3. členu glede financiranja programskih vsebin medijev
               in v zvezi s tem, kdo je lahko oziroma bolje rečeno, kdo ne sme biti član komisije za
               presojo in ocenjevanje projektov financiranja programskih vsebin. Člane komisije
               imenuje pristojni minister, potem pa piše, da to ne smejo biti funkcionarji in
               poslanci in delavci, zaposleni v državnih organih, člani vodstev političnih strank,
               redno zaposleni pri izdajatelju medija, osebe, ki imajo kot zunanji sodelavci
               sklenjene pogodbene razmere z izdajateljem medija, osebe, ki imajo kakšne lastniške
               deleže in tako dalje. Tukaj imamo dva amandmaja, amandma Liberalne demokracije
               Slovenije in Socialnih demokratov, ki se v 12. točki v nekem malenkostnem odtenku
               razlikujeta. Prvi pravi, da <q>"člani komisije morajo biti neodvisni strokovnjaki in ne
               smejo biti"</q> in potem našteva. Naš amandma pa pravi, <q>"člani komisije ne smejo biti"</q> -
               in potem našteva tisto, kar sem prej povedal. Ampak mene bolj kot ta niansa zanima
               to, kako boste to določbo izigrali, kot ste podobno določbo izigrali pri zakonu o RTV
               Slovenija, kjer je tudi določeno, kdo ne sme biti član programskega sveta RTV
               Slovenija, njegov predsednik, kdo ne sme biti direktor RTV Slovenija, kdo ne sme biti
               direktor televizije, radija, kdo ne sme biti urednik in tako dalje. In so potem spet
               našteti vsi ti, tako kot v tem členu, ki je sedaj amandmiran.</p>
               <p>Poglejmo, kaj se je zgodilo. Januarja je bil za predsednika programskega RTV
               Slovenija izvoljen oziroma imenovan prof. dr. Stane Granda, ugledni strokovnjak in
               zgodovinar, ki je nekaj mesecev kasneje, danes prof. dr. Stane Granda predsedujoči
               zbora za Ljubljano. Je ni bolj politične funkcije ta trenutek v državi, posebej v
               letu lokalnih volitev, kot je to vodenje zbora za Ljubljano, ki bo, kot lahko beremo
               danes v Magu, imelo novinarsko konferenco in se bo predstavilo ter bo, citiram: <q>"...
               ter bodo prebrali nekakšen manifest skupaj za boljšo Ljubljano in pozvali, da je
               treba nekaj storiti, da Ljubljana ne bo več ujeta v provincializem im da bomo imeli
               moderno, kulturno evropsko prestolnico."</q> Se pravi v zboru za Ljubljano<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim, gospod Bevk, jaz razumem, da uporabljate<gap n="..."/></p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p><gap n="..."/> bodo povezali<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Bevk<gap n="..."/></p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p><gap n="..."/> SDS, NSi in SLS ter jim pomagali pri iskanju skupnega županskega kandidata. Tudi to
               je glavni cilj tega zbora za Ljubljano. In kdo bo imel glavno vlogo pri iskanju tega
               skupnega županskega kandidata vladajoče koalicije - to bo imel sedanji predsednik
               programskega sveta RTV Slovenija prof. dr. Stane Granda.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Bevk, jaz razumem, da uporabljate metodo analogije, ampak<gap n="..."/> Ali lahko
               dokončam jaz stavek, ker vodim sejo. Jaz prosim, da se držite, začeli ste dobro, zdaj
               vas pa malce zanaša in prosim, da se vrnemo nazaj na 3. člen in amandmaje.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala lepa. Saj bom<gap n=".."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Opozarjam vse, na levo in na desno. Moja naloga je, da vodim sejo v skladu s
               poslovnikom, ne pa v skladu s kakšnimi parcialnimi interesi.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Saj bom končal, gospod podpredsednik, bodite brez skrbi. Člane komisije bo imenoval
               minister. V prejšnjem primeru je to šlo skozi sito državnega zbora in programskega
               sveta. Kako bomo zagotovili ustrezno imenovanje članov te komisije v 3. členu zakona
               o medijih? Bomo videli potem, ko boste imenovali, gospod minister, to komisijo čez
               par mesecev, kje bodo potem pristali ti vaši člani, strokovnjaki, člani te strokovne
               komisije, ki bodo odločali o kar velikih sredstvih. Upam, da bodo neodvisni, da ne
               bodo tako strankarsko opredeljeni, da bodo res strokovnjaki in da ne bo kdo od njih
               morda celo župan mesta Ljubljane. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Terčon.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala, gospod podpredsednik. Seveda se človek vpraša, zakaj so potrebne tako
               korenite spremembe zakona o medijih, zakaj je treba toliko pozornosti posvetiti
               javnemu interesu in predvsem uravnoteženosti medijev. Zakaj to vladajoča koalicija še
               naprej počne? Jaz ocenjujem, da je to en končni kamenček k zaokrožitvi obvladanja
               medijev v Sloveniji. Čemu uravnoteženost, če se je vladajoča koalicija se popolnoma
               polastila nacionalne televizije? Polastila se je osrednjega dnevnika. Zdaj, dovolj
               je, da ga gledate in berete, ni treba posebej razlagati. Mislim, da vsak razumen bo
               hitro videl, za kaj gre. Sicer pa ni čudno, da je takšen, zelo je podoben nekim
               časom, davnim, ko je bilo dosti slik, sicer mislim, da so bile takrat še črno-bele,
               ampak so se ponavljale in dosti besedil. Saj na konec koncev ima eno odločilnih vlog
               iz tistih časov nekdo iz centralnega komiteja in je navajen na to, nas pa skrbi, ker
               preverjeni kadri iz starih časov prihajajo in urejajo, tako kot se je urejalo v
               starih časih.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>3. člen, gospod Terčon, prosim.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Ja, saj 3. člen govori o javnem interesu in uravnoteženosti, gospod podpredsednik, o
               tem govorim. Ne me motiti, lepo prosim.</p>
               <p>Torej, zakaj je potrebna takšna borba za uravnoteženost, ko so se pa polastili že
               osrednjih medijev? Mogoče začne padati kakšna naklada ali se pojavi ideja o kakšnem
               novem mediju, ki bo novo trobilo; in če pada naklada, pada prihodek in seveda so
               različne možnosti vplivati na to, da ne bi preveč padalo. Nekaj preko diktiranih
               reklam, nekaj pa tudi z nekimi proračunskimi sredstvi, ki bodo za to namenjeni.
               Seveda jaz se sprašujem, kje je meja gospoda moja. Za to, da se polastijo, da so
               vladajoča koalicija in stranka polasti dela, pride do ogromnega odškodovanja
               davkoplačevalcev preko prevzema Mercatorja, posledično prevzema dela, ogromna škoda
               javnemu interesu. Televizija se ne zracionalizira, samo spremeni vodstvo in sedaj,
               ker ni še to dovolj, bomo dajali še proračunska sredstva za to, da se bo podpiralo
               všečne medije. To ni fer, to ni poceni in to ni modro. Na konec koncev je v zadnjem
               času padlo kar nekaj resnih opozoril, ki jih kakorkoli hočete obračati, v preteklosti
               ni bilo. Kolegica Oražmova je že omenila predsednika uprave Styria in mislim, da
               včerajšnje Finance piše nekako tako, da je Styria celo obupala nad Slovenijo in to
               gospod pravi, da je vpliv politike na medije v Slovenije neznosen, če sem si prav
               zapomnil včerajšnje poročilo iz Financ.</p>
               <p>Drugo resno opozorilo je, ki se tudi v preteklosti ni pojavilo, pa kakorkoli ga že
               kdo sebi všečno interpretira, je opozorilo State Department, naše zelo pomembne,
               verjetno najpomembnejše zaveznice, kjer piše, da vlada posredno vpliva na medije. To
               so realna, resna opozorila. A vi še vedno govorite o neki nevtralnosti medijev, o
               pluralizmu. Pa, kje je konec? Ali hočete prav vse medije pobrati, ali kaj? Ali je to
               uravnotežno za vas - če imate že najpomembnejši dnevnik, imate osrednjo televizijo,
               vse to je vaše.</p>
               <p>Ko smo pri tem <q>"Terčonovem pravilu"</q>, kot je kolega Jerovšek povedal, jaz sem res
               uporabil en izraz in sem apeliral na splošne izraze na vas, kaj dnevnik predvaja,
               ampak se bom res korigiral, ne obstaja nobeno Terčonovo pravilo, verjetno pa obstaja
               Jerovškovo pravilo ali pa SDS pravilo, ker ni treba nič, da vi odločate, kaj bo, ker
               ste tam postavili ljudje, ki imajo že čip v glavi in vedo, kaj poročati. Ni treba, da
               jim ukažete. Tukaj na tej točki se korigiram; in imate prav, obstaja vaše pravilo,
               kolega Jerovšek.</p>
               <p>Kar se tiče pa še razpolaganja z rezultati referenduma. Referendum je demokratičen,
               mi smo rekli, da so pač rezultati jasno izraženi, čeprav tesni, ampak, veste, za
               dosti demokratičnih odločitev se včasih pokaže, da bi bilo koristneje, če bi bile
               drugačne. Naj vas spomnim samo na referendum glede trgovin, kjer na koncu niste
               vedeli, kaj bi napisali v zakon, in zdaj ne veste, kaj bi naredili zaradi tega
               referenduma. In vam je sakramensko prav prišlo, tako kot nam, da je ustavno sodišče
               naredilo tisto, kar je naredilo - da so trgovine še naprej ob nedeljah odprte, in vas
               to nič ne moti, ker ljudje ne morejo k maši in ne vem kam. Prav nič vas ne moti! In
               vsakdo gre lahko vsak še vedno tja, kamor hoče.</p>
               <p>In še na koncu. Kolega Jerovšek, večkrat ste omenili Mirovni inštitut in očitno vas
               zelo moti. Jaz sicer verjamem, da so vam bliže kakšni vojni inštituti, pa vendar ni
               treba vloge Mirovnega inštituta tako grobo omalovaževati.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. To je bila sicer delno že replika. Gospod Jerovšek se je sicer prijavil
               za repliko, ampak saj je itak na vrsti za razpravo. Tako da predlagam, da imate
               razpravo, ki ni omejena.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Najprej kolegu Terčonu, ki bi skoval tudi neka druga pravila, kot tista,
               ki jih je včeraj zagovarjal in je danes pravzaprav nadaljeval v tem slogu. Včeraj je
               rekel, da RTV objavi samo tisto, kar mi naročimo, danes, da smo se polastili RTV in
               Dela in zakaj bi še lovili uravnoteženost. Ja, zdaj pa bi želel - oziroma je bila
               narejena celo neka strokovna analiza -, kako sta vladna stališča, vladne odločitve
               objavljala ta dva medija v času, ko je bila Ropova vlada, kako pa v času Bajukove ali
               pa sedaj Janševe vlade. Moram reči, da tako uravnotežene in dobre pozicije, kot jo
               ima sedaj opozicija, ni bilo v slovenskih medijih nikoli. Petnajstkrat boljša je po
               strokovnih analizah! Petnajstkrat več vsebin, petnajstkrat več vrstic imate v
               osrednjih medijih, kot jih je imela opozicija v času Bajukove ali pa sedaj Janševe
               vlade. In še na to protestirate!</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, tudi vas moram opozoriti na 3. člen in amandmaje.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Ja, saj sedaj govorim. Glejte, in zakaj je bilo tako, da prej o opoziciji sploh niso
               pisali. Zakaj? Zdaj se tu naslanjam na 3. člen glede članov strokovne komisije za
               presojo in ocenjevanje projektov sofinanciranja. Moram reči - saj ste vi tudi
               zapisali, tega si niste upali ven vreči -, da ne morejo biti osebe, ki kot zunanji
               sodelavci sklenejo pogodbeno razmerje z izdajateljem medija ali z oglaševalsko
               organizacijo, pa ki imajo več kot 1% kapitala. Vi ste ta 1% izpustili. Ampak, to je
               nastalo na podlagi tega, ker ravno taka oseba, recimo, je bil Mile Šetinc. Imel je
               vse niti v RTV-ju, bil v nadzornem svetu in ne vem kje vse in odločal o denarju.
               <gap n="...."/><stage>/Oglašanje iz klopi./</stage> Nikar mi ne govorite. To je za preprečitev takšnega
               absurdnega oziroma takšnega stanja, ki vodi v anomalije in anomalij je bilo v
               preteklosti ogromno. To morate priznati.</p>
               <p>Rad bi rekel še to. Ko je bilo prej rečeno glede inštituta. Še enkrat poudarjam,
               rekel sem, meni ta inštitut ni nikdar napisal razprave, nikdar, pa sem bil 8 let v
               opoziciji, pa sem se zavzemal za pluralizacijo in ne vem kaj. Sedaj pa se berejo
               razprave, ki so jih napisali ti ljudje iz inštituta, ki so civilna javnost in
               neodvisni in ne vem kakšni še, ohranili so pa isto barvo, kot so jo imeli prej. Vesel
               sem, da mi nisi napisali takšnih razprav. Če bi jaz bral takšne razprave tega
               inštituta ali drugih inštitutov, ki se financirajo iz država, z državnimi
               subvencijami, potem bi se jaz čutil kot potrata državnega proračuna. Jaz bi se čutil
               kot potrata za državni proračun, da bi mi na teh inštitutih pisali razprave in da bi
               jih bral tule.</p>
               <p>Poglejte, ko je v zvezi s to komisijo gospod kolega Bevk problematiziral predsednika
               programskega sveta, očitno kolega Bevka motita dve stvari. Zaveda se, da je način
               vodenja mesta Ljubljane kriminalen, da ga je treba izboljšati. <gap n="..."/> <stage>/Nerazumljivo./</stage>.
               Nobeno civilno gibanje, nič se ne sme ustanoviti. Verjetno ne bo šlo to civilno
               gibanje v lisičji brlog po novega kandidata. Treba je iskati med drugimi strankami,
               ki lahko nekaj novega, svežega, poštenega predlagajo. Kolega Bevka očitno moti tudi
               to, ker edini zgodovinar, ki bi lahko bil družbeno aktiven, bi očitno lahko bil
               <q>"Negranda"</q>, bog obvaruj, Vasko Simoniti kot zgodovinar, da je lahko minister, to je
               moteče. <gap n="..."/><stage>/Oglašanje iz klopi./</stage></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Ja, časi so se spremenili. Ni več centralnega komiteja, da bi odločal, kdo lahko
               kandidira za ministra <gap n="..."/><stage>/Oglašanje iz klopi./</stage></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, prosim lepo. Saj veste, kaj to povzroča. Repliko in še dodatne
               replike <gap n="..."/></p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Moram reči, da sem kolega Gantarja zelo dobro razumel prvič, ampak problem je v tem,
               da on še stalno domneva, da je s tem ko je bil minister postal, nesmrten. Ni, če bo
               postal član Slovenske akademije znanosti na podlagi svojih člankov, bo upravičeno
               nestrpen, kot je pri francoski akademiji, jaz mu bom to priznal. Ni pa on postal
               nesmrten in da drugi ne bi smeli nič reči in nič polemizirati. Te pravice mu pa ne
               dajem. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Kangler, prosim. Gospod Bevk ima repliko, tri minute.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala lepa. Ampak predsednik programskega sveta RTV Slovenija, dr. Granda, najbrž ni
               bil imenovan zato, da bo iskal kandidata desnice za ljubljanskega župana, ampak da bo
               vodil programski svet RTV Slovenija. Tako, da gospod Jerovšek, niste pač razumeli
               poante mojega nastopa. Mi je žal, ker sem pač izpostavil dr. Granda, ki je zgodovinar
               in je v bistvu moj kolega, ampak on je pač na taki funkciji, je predsednik
               programskega sveta RTV Slovenija. In kakor ste očitali, da je bil prejšnji programski
               predsednik oziroma predsednik programskega sveta povezan s politiko, čeprav že skoraj
               10 let ni bil aktivno in ni imel nobene funkcije, pa ste se zgražali na vsaki seji in
               ob vsaki razpravi omenjali prejšnjega predsednika programskega sveta. Tako se mi zdi,
               da sedaj, ko ste predlagali dr. Grando, je nekaj podobnega, s to razliko, da boste
               zdaj imeli predsednika programskega sveta RTV Slovenija na tako izpostavljeni
               funkciji, kot je to zbor za Ljubljano, ki ga lahko primerjamo z zborom za republiko,
               popolnoma enačaj lahko potegnemo. Predsednik zbora za republiko dr. Jambrek ima v
               rokah vse niti visokega šolstva v državi danes, člani zbora za republiko pa so
               predsednik vlade gospod Janša, ministri Bajuk, gospod Simoniti, gospod Šturm<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Bevk, tudi to ni več replika, prosim<gap n="..."/></p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p><gap n="..."/> generalna državna tožilka in tako naprej. Zato mislim, gospod Jerovšek, da je
               bila vaša opazka deplasirana. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Jaz se ne bom utrudil z opozorili. Ponovno opozarjam, da govorimo o 3.
               členu in o treh amandmajih poslanske skupine LDS in prepričan sem, da bo gospod Sok,
               ki ima naslednji besedo, to upošteval. Hvala, prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa za besedo, spoštovani podpredsednik! Jaz se bom poskušal držati te točke,
               ampak očitno je zadeva tako široka, da je tudi razprava temu primerna. In seveda
               potem poslanci govorijo vse sorte in kolega pred menoj je pozabil omeniti, da se pa
               ta zbor ne more primerjati s Forumom 21, ker je res nekaj, tam so se zbrali sami
               bogataši.</p>
               <p>Rad pa bi povedal stališče do tega amandmaja oziroma do rešitve, ki je sedaj v
               zakonu predvidena. Jaz mislim, da preveč razpravljamo in ta sklad gledamo v luči
               političnega instrumenta. Jaz mislim, da to tudi ni namen, če pa že govorimo o tem, pa
               lahko mirno zaključim kot poslanec prej opozicijske Nove Slovenije, danes pa vladne
               Nove Slovenije, da si je na primer LDS v 12-ih letih podredila praktično vso oblast,
               pa je vseeno volitve izgubila. Tako tisti, ki bi to poskušal, mora računati s tem
               dejstvom. In jaz mislim, da se zgodovina ponavlja in da smo se iz zgodovine marsikaj
               naučili, zato na tem mestu tudi sam pričakujem, da bo ta sklad deloval v tej smeri,
               kot je v zakonu zapisano. Res bi bilo mogoče najboljše to, kar je, mislim, da kolega
               Gantar rekel, da bi se država, občine popolnoma umaknile iz kakršnegakoli
               financiranja medijev in da bi to potem prispevalo k pluralizaciji medijev, vendar pod
               vprašanjem kakšni pluralizaciji. Se pravi pluralizacijo, ki bi jo narekovali samo
               ekonomski interesi. In v takšni pluralizaciji bi marsikateri medij, predvsem tisti,
               ki pokriva neko lokalno področje, neko podeželsko področje, ne imel nobenih možnosti
               za preživetje, ker je večina teh kapitalskih interesov skoncentirana v velikih in
               ekonomsko močnejših središčih. Jaz ne vidim možnosti, da bi lahko ob takšnem dejstvu,
               če se država in občina popolnoma umakne iz sofinanciranja, preživel nek, bom rekel,
               naš lokalni radio, ki pa je za našo Prlekijo izredno pomemben. Kaj počne ta lokalni
               radio? Obvešča nas o dogodkih, ki se zgodijo tam pri nas. O čem nas recimo obvešča
               javna RTV? Ja, o lokalnih dogodkih ne. Če že kaj prenaša, potem prenaša recimo
               dogajanje v mestnem svetu v Ljubljani, kjer smo seznanjeni z vsemi anahronizmi, ki se
               v tej mestni občini pojavljajo, redko kdaj sem videl, da bi recimo ta televizija kaj
               povedala o tem, kaj se dogaja nekje izven Ljubljane, niti Maribor jih ne zanima,
               ampak v glavnem tu to okolje. In da bi to pluralnost zagotovili, v Novi Sloveniji
               podpiramo takšno obliko, kjer država na podlagi meril, ki so v tem zakonu dokaj dobro
               razdelana, da pomaga ta medij vzdrževati in tako zagotavljati, da ta medij še naprej
               obstane, to jaz v tem trenutku vidim kot pomen tega. In to je interes države in
               državljanov, če hočete, na celem področju Republike Slovenije.</p>
               <p>Kar se pa tiče drugih razprav in to, da politika prevzema nadzor in tako naprej, ne
               vem, če je temu tako. Včasih se mi zdi, da smo pravzaprav vsi politiki s poročanjem
               medijev nezadovoljni, zdi se mi, da je tako tudi prav. Je pa drug problem, če
               državljani niso zadovoljni. Tisto pa bi po navadi morali mediji delovati tako, da bi
               bili državljani zadovoljni, če že politiki nismo. In mediji imajo veliko moč. Tisti,
               ki danes govorite, kako sedaj politika nekako prevzema medije, nekoč pa to ni
               veljalo, v tem jaz vidim eno čisto sprenevedanje. Recimo spomnim se za časa Demosa,
               ko so me vsako jutro z Radia Slovenija pozdravljali, dobro jutro revščina, dobro
               jutro lakota in tako naprej, lahko se vsi spomnite tisto novinarko, še vedno me vsako
               jutro pozdravlja dobro jutro Štajerska. In hvala bogu, naj to počne naprej, če pač je
               to Štajercem všeč, da slišimo ta glas gospe Lade Zei. Če bi to držalo, kar vi
               pravite, da je politika tako močno vpliva in tako naprej, potem verjetno ne bi, po
               moje, jaz tako mislim. Je pa res, da naši slovenski novinarji znajo biti zelo
               servilni, verjetno je to v naših slovenskih genih, da se tudi mi kot narod tako
               obnašamo. In to se na nek način izkazuje skozi novinarsko delo, da se vedo hitro
               prilagajati. Tudi za to je ta sklad za pluralizacijo dobra rešitev, da bi tega bilo
               čim manj. Tudi jaz si tega ne želim, da ti nekdo zato, ker si na neki funkciji,
               izkazuje neko posebno pozornost, če pa ne, pa tudi ne. To za objektivno obveščenost
               vsekakor ni dobro in imamo v tem trenutku takšno slovensko novinarstvo, kot ga imamo.
               Ob neki priliki smo na sedežu Nove Slovenije bivšemu veleposlaniku Joungu nekoliko
               potožili čez poročanje, pa je potem lepo po slovensko odgovoril, rekel je, <q>"znam,
               znam, FDV."</q> Ta poročila, ki jih nekateri omenjate in tako naprej, tisti, ki pišejo,
               poznajo dejstva in realnosti. Mi bomo potrebovali še veliko te kilometrine, da bomo
               postali normalna demokratična država, kajti, čas, več kot pol stoletja, je svoje
               naredil. Tudi v ljudeh je pustil svoje posledice in odpravljanje teh posledic bo
               trajalo še zelo dolgo.</p>
               <p>Mislim, da bi lahko na takšen način razumeli in da sedaj postavitev sestave te
               komisije in tudi načela, zapisana v tem zakonu, so bistveno drugačno, kot je to bilo.</p>
               <p>Še nekaj bi rekel. Popolnoma nejasno mi je, zakaj se opozicija toliko prizadeva
               proti temu skladu in proti popravku. Če razumemo pravo vlogo, recimo, opozicija bi se
               pravzaprav morala na nek način zavzemati za to in to z vso močjo podpreti. Kajti v
               vsakem primeru bo to koristno za vse. Predstavljam si, da predvsem za opozicijo, če
               izhajam iz nekega časa, ko smo bili kot stranka v opoziciji. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Barovič.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Govorimo o amandmaju vloženem k 3. členu zakona o medijih. S tem v zvezi
               sem se dolžan opravičiti prvovodečemu gospodu Pečetu za to, ker sem dejansko
               preslišal, da je odprl samo 3. točko, čeprav sem trdil, da so odprte vse točke. Kot
               drugo moram povedati, da so se strokovne službe oglasile in razjasnile tisto, kar sem
               vzpostavil kot vprašljivo. Razjasnile so v tem pomenu, da je ena od, pa ne bom sedaj,
               nočem, želim govoriti o 3. členu, političnih opcij zelo površno vlagala amandmaje in
               je naredila totalno zmedo pri vseh tistih, ki smo si natančno ogledali te amandmaje.
               Zato prosim kolegice in kolege, da korektno delamo, čeprav se mi zdi zelo čudno, da
               poslovnik dovoljuje, da kljub temu da je amandma vsebinsko po moji presoji zelo
               nekorektno vložen, da gre lahko skozi postopek, ker je pravilno in pravočasno vložen.
               Sami poglejte liste, pa boste videli, za kaj gre. To sem jaz dolžan povedati.</p>
               <p>Vračam se k amandmaju k 3. členu. Ljudem do danes, kljub temu da govorimo že ne vem
               koliko časa, dve uri, se mi zdi, in še več, nismo v bistvu povedali, za kaj gre. Gre
               za spremembo 4.a člena, ki se glasi, sam zakon, financiranje programskih vsebin.
               Amandma govori o sofinanciranju programskih vsebin in druga bistvena sprememba je,
               določila zakona govorijo o zagotavljanju proračunskih sredstev. Vsebina amandmajev,
               bistvena za ljudi, pa je, da z amandmaji vlagatelji želijo zagotoviti način, torej
               postavljajo in odpirajo vprašanje, kako deliti in zagotavljati sredstva, čeprav je to
               tudi v zakonu določeno.</p>
               <p>Današnja razprava o amandmaju k 4.a členu, ki govori v bistvu z amandmajem, daje
               predlog, kako deliti sredstva na nekoliko drugačen način, kot to predvideva zakon, je
               kot vedno izkoriščena z ene in druge strani v politične namene. Ob tem bi dejal samo
               eno, naj si bo ena ali druga stran govorila, kako vlada vpliva na medije, vsi pa
               točno vemo, da mediji vplivajo na vlado in mediji vplivajo na nas. Mi o njih danes
               govorimo in bomo govorili pet ur, mi, ker se mi njim podrejamo, oni oblikujejo
               politiko, naj bo na oblasti LDS, SLS, SDS ali pa nenazadnje SNS. Čisto vseeno je. Oni
               so tisti, ki izkoriščajo in vplivajo in oblikujejo politiko. Oni so tisti.
               Financiranje medijev je v zakonu opredeljeno. Predlogi o načinih financiranja so
               opredeljeni v 4.a členu s predlogi kolegic in kolegov, vsi pa vemo, da se znotraj
               tega skrivajo besede, ki se bodo ponavljale iz ene v drugo politično opcijo. Vi
               financirate medije. To bodo dejali kolegi s trenutno opozicijske, naši kolegi SD ali
               pa LDS, vladajoči SDS in ta bo dejala to isto tem ljudem, kar pa je nenazadnje
               resnica. Nenazadnje je to resnica. Mi z našimi zakoni, ki jih sprejemamo, dajemo
               državna sredstva medijem v želji in hotenju, da bodo ti predstavili naše delo
               korektno, kar se je zgodilo sedaj vsaj na tem tako imenovanem tretjem programu. Ampak
               žal tega ne vidijo vsi. Naj ljudje vidijo in slišijo resnico, to je dobro, to moramo
               priznati, ampak nenazadnje je tako, ne morem mimo tega, ker me boli. Ob plačah
               novinarjev, ki so se pojavile, je popolnoma jasno, da je zelo dobro, da bi država čim
               bolj financirala medije tako ali drugače, ne glede, kaj misli ena ali druga opcija, s
               tem imajo zagotovljena sredstva, delali bodo pa tako ali tako, kot sami hočejo. In
               oni so tisti, ki oblikujejo politiko, na žalost, ne mi. Mene ni sram, sam sem bil
               novinar, ni me sram in če mi bodo zamerili, mi pač bodo, resnica je pa pač taka. Mi
               se moremo truditi za dobrobit slovenskega naroda, za sprejem zakonodaje, ne pa, da se
               pogovarjamo 5 ur o zakonu o medijih z malenkostnimi razlikami, ki prihajajo samo
               zato, da medijem priznamo, kakšno moč imajo. Samo zato.</p>
               <p>V Slovenski nacionalni stranki ocenjujemo, da je zakon dobra podlaga. Če bi bil
               konsenz med političnimi strankami, da opredelimo način, poudarjam način, kar
               predvideva amandma, kako financirati takšne ali drugačne medije, ne bi imeli nič
               proti, če bi bil to konsenz. Ampak če je pa to konsenz, ki jih vleče enkrat na eno
               ali na drugo stran, brez da obsojam katerokoli politično opcijo, hvala lepa za takšne
               konsenze. Zakon je tak, kakršen je, zakon bomo, upam, sprejeli in potem se bo videlo,
               kako in kaj. Ampak videlo se bo na koncu, še enkrat povem tisto, kar sem povedal.
           </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naj ob tem povem, gospod Barovič, da je bila tista pripomba pred nekaj
               urami korektna in da sem bil obveščen s strani strokovnih služb, da bo problem, na
               katerega ste opozorili, saniran v času glasovanj. Mi pa nadaljujemo z razpravo.
               Besedo ima mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Sodim, da je amandma socialnih demokratov korektno vložen, v njem ne najdem
               nobene neskladnosti v številčenju odstavkov in tudi ne najdem nobenega vprašalnega
               stavka, ker se vse povedi končujejo s piko. Tako da res ne vem, v čem naj bi bila
               nekorektnost našega amandmaja, in tudi ne vpeljuje dveh dodatnih členov, ampak samo
               4a. člen, ki ima pa zato tudi samo enoten naslov, sofinanciranje javnega interesa na
               področju medijev, čeprav je potem v drugem delu seveda največ govora o tem, kako se
               odloča o tem sofinanciranju.</p>
               <p>Sedaj dovolite, da vendarle opozorim na nekaj, kar se mi zdi v zvezi z amandmajem k
               temu členu bistvenega pomena. Res je, da zaradi neupoštevanja nekaterih izjav in
               nekaterih strokovnih stališč ob tem zakonu, je sedaj vse to, kar z amandmaji delamo,
               res samo gašenje požara in poizkus vpeljave popraviti tiste člene, ki jih je v tej
               fazi zakonodajnega postopka sploh še mogoče popraviti. Dejstvo je, da spreminjamo
               zakon o medijih na zahtevo ali pa na pobudo sedanje vladajoče koalicije, da to ni
               nobena skrivnost in da je v tem kontekstu bila pluralnost ali pluralizacija mišljena
               v nekem pomenu, ki ne zdrži presoje te definicije. Že v poprejšnjem razpravljanju sem
               opozorila na to, da ni enotne definicije pluralnosti. Naj vas opozorim na to, da meni
               in naši stranki nihče ne piše razprav, beremo pa tisto, kar je objavljeno v zvezi z
               mediji, zato ker mi nismo skrivnemu šarmu Da Vincijeve šifre zapadli in bi menili o
               sebi, da samo tako univerzalno izobraženi, kot je bil Da Vinci, recimo. Zato kaj
               preberemo. In v strokovni literaturi je mogoče zaslediti eno redkih definicij
               pluralizma - pripravila jo je skupina strokovnjakov pri Svetu Evrope - in pravi tako:
               <q>"Medijski pluralizem razumemo kot različnost medijske ponudbe, ki se odraža v obstoju
               številnih neodvisnih in avtonomnih medijev, ter raznolikost medijskih vsebin,
               dostopnih javnosti."</q> Ni mogoče spregledati, da je pluralizem povezan z medijskim
               trgom, na medijskem trgu pa je največji problem koncentracija, in ni mogoče
               spregledati tega, da je v drugem delu uporabljena različnost ali raznolikost medijev.
               Tu pa je raznovrstnost medijev mišljena. In tisto, kar je problem v zvezi s
               pluralizacijo, je po eni strani definicija pluralizma v medijih, drug problem pa je
               postavljanje kriterijev za ugotavljanje pluralnosti. Ker če nimamo pojma natanko
               definiranega, je težko definirati tudi kriterije za ugotavljanje tega. In tako kot
               zdaj obstoječi dopolnjeni predlog govori o tem, da je treba te stvari sproti
               spremljati in preučevati, govori o tem tudi predlog amandmaja, v prid katerega
               nastopam.</p>
               <p>In zdaj dovolite, da vas opozorim samo še na eno stvar. Nismo bili Socialni
               demokrati tisti, ki smo si izmislili naklado kot enega od kriterijev za črpanje
               proračunskih sredstev po razpisu. Kaj takega boste lahko zasledili tudi kot izkušnjo
               tistih evropskih držav, ki poznajo bodisi posredne bodisi neposredne subvencije za
               medije. In naj vas opozorim, recimo, na to, kako se Avstrija spopada s problemom
               medijske koncentracije <stage>(to je spet iz nekega javnega medija posneto, da ne bo kdo
               imel težav s tem)</stage>. Recimo, tam je tudi naklada omenjena. Res, da je ta naklada
               omenjena z odstotkom prodanih izvodov glede na avstrijsko deželo ali na celotno
               Avstrijo, ampak vendar so neki merljivi mehanizmi. Da ne govorimo o tem, kako ima
               tudi Francija urejeno subvencioniranje. Tam so tudi postavljeni pogoji. In recimo za
               dnevne časopise, ki ponujajo splošne in politične informacije ter imajo naklado,
               manjšo od 150 tisoč izvodov, tehtajo manj kot 100 gramov in jim oglaševanje prinaša
               manj kot 20% prihodkov. In ti mediji imajo potem še nekatere druge ugodnosti. To se
               pravi, da taka merila, ki postavljajo prodane izvode, Francozi so recimo pri lokalnih
               dnevnih časopisih še bolj natančni. Oni imajo prodano naklado 60.000, tiskana naklada
               pa ne sme preseči 70.000, tako da tudi neke druge špekulacije preprečujejo. Če boste
               to brali, potem boste videli, da taka merila obstajajo. Gre za to, ali hočemo
               pristati na merljive kriterije, na merljiva merila, ali pa tega preprosto nočemo in
               se postavljajo neka merila, ki so prepuščena presoji. Presoja je pa vedno odvisna od
               tega, kdo te organe sestavlja. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Prevc.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa za besedo, gospod predsednik. Spoštovani minister s sodelavci, spoštovane
               kolegice in kolegi! Govorimo o amandmaju k 3. členu. Pravzaprav me veseli, da je o
               tem členu danes toliko govora. Moram reči, da smo se v Slovenski ljudski stranki
               skozi vse razprave v zvezi z zakonom o medijih zelo prizadevali, da se financiranje
               lokalnih in regionalnih radijskih in televizijskih postaj reši na tak način, kot ga
               rešuje 3. člen zakona o medijih. Prepričani smo, da bomo z realizacijo tega 3. člena
               oziroma z uresničitvijo tega 3. člena ta cilj dosegli. Mi se še kako dobro zavedamo,
               in to je bilo tudi večkrat rečeno, tako na javni razpravi, čeprav na sami javni
               razpravi to ni bila glavna tema, glavna tema je bila nekje drugje. O tej zadevi bomo
               v nadaljevanju seveda še govorili. Prepričan sem, da je vendarle ta vlada, to
               ministrstvo predlagatelj zakona o medijih v 3. členu pokazalo veliko posluha za
               reševanje financiranja lokalnih in regionalnih radijskih postaj. Vemo, da so lokalne
               in regionalne radijske postaje izredno pomembna dopolnitev nacionalnih programov, ki
               doprinesejo k bogatitvi medijskega prostora in ne nazadnje tudi k sami
               decentralizaciji.</p>
               <p>V Slovenski ljudski stranki amandmaja ne bomo podprli. Amandma je nekako usmerjen v
               iskanje nekega načina kako, po kakšnih kriterijih in s kakšno komisijo razdeliti
               sredstva, ki so namenjena za sofinanciranje prej omenjenih programov. Vendar mislim,
               da vse te zadeve 3. člen zakona zelo dobro reši. Tako se mi pravzaprav zdi ta amandma
               brezpredmeten in verjetno izhaja iz nekega nezaupanja, da se bodo pač te zadeve
               rešile tako, kot nekje o tem govori zakon. Moram reči, da v preteklosti in tudi v
               razpravah, kjer sem aktivno sodeloval, predvsem na tem področju kakšne velike volje
               do rešitve tega problema prav tisti, ki danes predlagate ta amandma, niste pokazali.
               Tako da se mi zdi, da ta amandma danes ni najbolj na mestu in ne nazadnje tega
               amandmaja ne bomo podprli. Z veseljem pa bomo podprli zakon o medijih, kajti
               prepričani smo, da vendarle dobivamo zakon, ki je kljub drugačnemu razmišljanju
               vsekakor evropsko naravnan. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Kumer.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo, gospod podpredsednik. Spoštovani minister s sodelavci! Oglasil sem
               se iz enega preprostega razloga, ker sem po vsej verjetnosti eden redkih ali pa edini
               v tej dvorani, ki sem v času 15-, 16-letne demokracije nekoč zaprosil za
               sofinanciranje nekega informativno-političnega tednika, ki je bil opozicijski, pa
               nisem dobil od vlade niti odgovora, bilo pa je v času Demosa. Zato seveda solucije o
               uravnoteženju medijskega prostora, prvič, ne razumem popolnoma, ker namreč imamo
               medijski trg, imamo lastnino, ki pretežno prehaja v zasebne roke, in si ne
               predstavljam, da država s svojim deležem proračunskih sredstev lahko uravnoteži ta
               medijski prostor, ki dela tudi po tržnih pravilih. Zato bo tudi ta komisija imela, pa
               na kakršenkoli način bo že imenovana, izredno veliko težo. Ima pa seveda že politične
               korenine in se jo bo ta političnost držala do konca, tako dolgo, kakor dolgo bo
               obstajala. Spomnimo se, da je zahteva po skladu bila politična zahteva opozicije v
               prejšnjem sestavu tega državnega zbora in na slovenski politični sceni. In je kot
               politična zahteva zdaj tudi na tak način, kot je, uveljavljena skozi nov medijski
               zakon in se jo bo ta pridevnik ali pa ta pritiklina držala, še posebej glede na
               inovativno rešitev, kako se bodo ta sredstva delila. Skratka, še vedno sem bolj
               mnenja, da bi lahko skozi medijski zakon imeli nek sklad, ki bi pomagal pri zagonu
               ali pa uveljavljanju nekaterih medijev v slovenskem prostoru. Kajti tudi danes, ko
               sem poslušal diskusijo, je šlo bolj za to politično uravnoteženje, ki nima smisla in
               tudi ni dobro, da se rešuje skozi zakonodajo, skozi medijski zakon. In ne nazadnje,
               veliko vas je govorilo o uravnoteženju političnih person. Če pa gre za uravnoteženje
               političnih person, kdo se bo videl na ekranu, kdo se bo videl na prvi strani
               časopisa, potem so pa morda še kaki drugi kriteriji, teža, starost, številka čevljev
               ali pa še kaj drugega, ki se lahko upoštevajo.</p>
               <p>Skratka, še enkrat, bil bi velik pristaš, če bi lahko tudi minister s svojo ekipo ta
               sklad namenil za uveljavljanje, za krepitev pluralnosti medijskega prostora, ne glede
               na politične konotacije, ki jih bodo posamezniki imeli. Pač pa zato, da bo čim več
               izrečenih misli in besed tudi v slovenskem, sploh javnem prostoru. Se pravi še
               enkrat, za zagon, za pomaganje tistih, ki imajo ta pogum, da se spustijo na medijski
               trg z nekim medijem ali je to elektronski ali je to pisni medij ali kakorkoli
               drugače. Skratka občudoval bom komisijo, ki bo vsako leto delila ta sredstva.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Rezmana.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Jaz bom nekaj skopih misli v zvezi s tem samo povedal. Skopo sem si
               odmeril čas za voljo tega, ker se mi itak zdi, da je pravzaprav smisel razprave že
               presežen, zdi se, kot da so odločitve sprejete, in sedaj lahko samo še izrekamo misli
               v podporo tem odločitvam ali pa zoper njih protestiramo. Ampak vendarle naj povem,
               kako razmišlja naša poslanska skupina.</p>
               <p>Najprej je treba reči, da ne razmišljamo <q>"aut, aut"</q> tako, da bi si domišljali, da je
               vse, kar je ena stran povedala dobro, in vse, kar je povedala druga, slabo, ampak še
               zmeraj mislimo, da bi bile razprave smotrne samo pod tem pogojem, če bi se iz teh
               razprav izcimilo neko nadgrajevanje osnovnih tekstov in zato mi sodimo, da so
               vsebine, ki jih ponuja amandmiranje 3. člena, vredne podpore. Predvsem dva razloga
               nas vodita pri tem. Prvi je ta, da če bi bile te vsebine akceptirane, bi bilo pri
               kriterijih manj političnega. Ne bi na prvem mestu pisalo, da je zelo pomembno to, ali
               se uravnoteženo piše o opoziciji in poziciji, in da se ne bi ravno na tem
               uravnoteženem pisanju o vladajočih in o tistih, ki so v opoziciji, delil denar
               ministrstva za kulturo, zoper kar sem protestiral že prej, preden smo koalicijsko
               pogodbo podpisali. In drugič, če bi sprejeli neka merila tukaj, v parlamentu v okviru
               zakona, potem bi ne oddajali bianco menice izvršni oblasti, ki bo morala tako na nek
               način ta merila in kriterije zapisati. Vendar takrat jih bo zapisala pač brez nas. Mi
               se sedaj na ta način odrekamo možnosti, da pri sem sovplivamo in prepuščamo vse to
               ali pa večino tega izvršni oblasti. To pa nikoli ni bilo najbolje in tudi mislim, da
               ni logično, da bi bilo zavračano ali pa celo obsojano to, da se zavzemamo za
               natančnejša merila in kriterije. Zavzemamo se torej za to, da bi vedeli, kako se bodo
               ta sredstva delila, vsaj v osnovnih usmeritvah, in da bi pri tem deljenju sredstev
               oziroma pri postavljanju kriterijev in meril lahko tudi sodelovali, v državnem zboru
               namreč.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Kangler.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Z vsem spoštovanjem, spoštovani minister, poslanke in poslanci!
               Seveda z velikim zanimanjem sem poslušal moje predhodne sogovornike, z enimi se kar v
               veliki meri strinjam. Vendar ko čitam ta amandma liberalne demokracije in tudi
               naslednje, se človek sploh vpraša, na kakšen način in kakšno formulo bi pri tem
               zakonu sprejeli, da bi bile vse politične opcije, ker govorimo v parlamentu,
               zadovoljene. Ne najdem je. Ne najdem je, ne najdem je pa zaradi tega, ker v
               preteklosti smo tisti, ki smo že vrsto let politično aktivni, bili priča takšnih ali
               drugačnih dogodkov ali vdorov politike v nekatere medijske prostore. In ko danes
               tukaj poslušam, bi pa želel tudi opozoriti na nekatere spoštovane kolege iz največje
               koalicijske stranke, da jih opozarjam na tem mestu, da ne bodo naredili popolnoma
               enake napake, kot so jo delale v preteklosti v tisti največji koalicijski stranki, ki
               so v preteklosti vodili vlado. Odkrito vam povem, na zadnjem obravnavanju v državnem
               zboru sem jasno in glasno na tem mestu povedal, da nekateri, po domače povedano,
               faloti, ki so en dan, pa eno noč v največji koalicijski stranki, hodijo od lastnika
               do lastnika takšnih ali drugačnih televizijskih hiš in krojijo usodo tega sklada, pri
               čemer nekateri takšni ali drugačni člani političnih strank, seveda, člani iz Ljudske
               stranke, ki smo iz manjše stranke koalicije, in člani strank iz Nove Slovenije, ki so
               iz manjše stranke koalicije, smo na nek način odrinjeni na stran in se točno ve, koga
               ali na kakšen način je potrebno tiščati na vrh. To se govori in to se občuti,
               spoštovani minister. V samem mestu Mariboru sem to že večkrat čutil na svoji koži.
               Iskreno vam povem, ne bi si želel, da kdo tukaj na tem mestu naredi takšno ali
               drugačno potezo, ki so jo nekateri delali v preteklosti. Mi ali pa tisti, ki imate
               največ vajeti v rokah glede tega zakona, bi se morali učiti na napakah, ki so jih
               drugi počenjali v preteklosti. Morali, pa nisem najbolj prepričan. Ko sem nazadnje
               govoril v državnem zboru in ko sem pač dal takšno ali drugačno pikro izjavo v zvezi s
               tem skladom in s temi sredstvi, sem bil deležen v trenutku klica, če sem mislil njih,
               če sem mislil drugega ali če sem mislil tistega. Pri delitvi teh sredstev je zelo
               pomembno, da je delitev transparentna in da se sredstva razdelijo pošteno po
               programu. Vsi pa dobro vemo, in tudi ta predlog LDS, kdo in na kakšen način, naj bo v
               komisiji. Veste, če imaš moč, če si tisti, ki predlagaš komisijo, sem prepričan, da
               najdeš takšne ljudi, ki niso ne člani strank, ki so apolitični, ki imajo doktorje,
               nazive in še kakšne druge izkušnje, ki so vredni zaupanja, pa tudi lahko sledijo
               takšnim ali drugačnim navodilom. To ni zagotovilo, četudi sprejmemo takšne amandmaje,
               kot so jih predlagali.</p>
               <p>Zato na tem mestu pač javno opozarjam, da se takšne stvari ne smejo dogajati. Pa se.
               In nekateri se morajo kaj naučiti na napakah iz preteklosti. Kot je prej eden izmed
               kolegov govoril o predsedniku programskega sveta, gospodu Grandu in o nekaterih
               drugih. Beste odkrito vam povem, kakorkoli, kdorkoli bi bil predsednik, bi pač imel
               takšno ali drugačno podporo. Ne moremo pa predsednika gospoda Granda primerjati s
               prejšnjim predsednikom. Gospod Granda ni bil nikoli predsednik takšne ali drugačne
               politične stranke. Tudi če ima podporo v največji koalicijski stranki, to ni nič
               narobe, ni pa bil na čelu stranke. Kdorkoli drug, če bi bil v preteklosti predsednik
               programskega sveta, ne bi bilo nič narobe, če ne bi bil tako aktiven, kot je pač bil.
               Mogoče se nekaterim zdi to smešno, ampak dvojna merila ne bi smela veljati. Isto je
               pri ustavnih sodnikih z vsem spoštovanjem do enega ustavnega sodnika. Ampak spomnim
               se primera, spoštovani kolegi in kolegice, ko je en poslanec kandidiral iz desnice za
               ustavnega sodnika, pa zato, ker je bil poslanec, kot da je <q>"zaražen"</q>, kot da ima
               negativni pedigre, ne glede na njegovo sposobnost. Danes je zaposlen v državnem
               zboru<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Kangler, tudi vas sem dolžan opozoriti, zato<gap n="..."/></p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Govorim o 3. členu, o 4a. členu in primerjavo delam<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Samo ne v kadrovski politiki.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>V redu. Zaradi tega pride do takšne ali drugačne polemike in pomislekov. Zato
               govorim. Spoštovani minister, z vsem spoštovanjem do vas, upam, da tisti, ki imajo
               znotraj koalicije ali znotraj vaše stranke takšne ali drugačne interese, da boste
               znali kot politik, kot minister to uravnotežiti in znati tiste, ki so na tem mestu,
               tudi po domače povedano ne izločiti, ki si želijo takšnih in drugačnih vplivov pri
               razdeljevanju teh sredstev. Nekateri že sedaj, preden je ta zakon sprejet, te vplive
               čutimo.</p>
               <p>Za na konec. Zelo sem vesel, da imamo takšno pozornost do zakona, bil bi pa še bolj
               vesel, če bi tudi kdaj spregovorili o RTV-ju na tem mestu, o regionalnih centrih, kot
               sta v Mariboru in v Kopru, in bi naredili nekatere primerjave, da bi vsaj dobili
               obvestila ali sporočila s strani tistih, ki ste za to zadolženi. Si ne znam
               predstavljati, da že vrsto let, ko spremljam delo mariborskega regijskega centra RTV
               hiše pod Pekarsko Gorco, da ni bil v Ljubljani pravi pristop in pravi odnos do našega
               regijskega centra. Navsezadnje, da še vam nekaj povem, spoštovani minister, glede na
               to, da smo veliko danes tu govorili tudi bolj na široko, ne pozabiti, tudi sam sem si
               želel, da je izid na referendumu pozitiven. Štajerci, Prekmurci in Korošci smo bili
               tisti, ki smo bili na referendumu za, zato si tudi zaslužimo, da smo obravnavani
               enakovredno kot partnerji, kar sem vam prej dejal, da se poskrbi, kar se tiče financ,
               programa in se zagotovijo takšna programska sredstva, da bo lahko regijski center v
               Mariboru deloval normalno, ne da bodo po domače povedano v strahu nekateri novinarji,
               nekateri uslužbenci, da bo prišlo zaradi reorganizacije znotraj RTV-ja do zmanjšanja
               programov, delovnih mest in podobno. Če pa naredimo za konec, da končam, spoštovani
               minister, da me slišite, regijski center v Mariboru pokriva celo Štajersko, Koroško
               in Prekmurje, po številu prebivalcev lahko primerjavo naredite s centrom v Kopru, pa
               boste ugotovili, da je v Kopru veliko več ljudi zaposlenih kot v Mariboru in da
               veliko več denarja porabijo, pa ne želim delati takšnih primerjav, želim pa samo to,
               kot sem dejal, da tisti, ki so na RTV-ju zadolženi, vključno s predsednikom
               programskega sveta, ki vodi programski svet, na tem mestu javno povem, skladno z
               vsemi smernicami in zakonom in da enakovredno obravnava tudi ta problem, ki sem ga
               danes tu načel.</p>
               <p>S tem tudi zaključujem in na nek način ne vidim razloga, da bi lahko podprl takšen
               amandma, čeprav bi si sam želel nekoliko drugačno formulo, pošteno za razdelitev
               sredstev iz sklada, vendar dobesedno, da bi rekel, da politika ne bi imela vpliva na
               imenovanje komisije, ki bi naj razdeljevala ta sredstva sklada, ne najdem, in zakon
               bom podprl.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Mikoliča.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo. Moram povedati, da se jaz z vsebino 3. člena strinjam. Tisti, ki
               imate pomisleke, ali se bo pravilno ali pošteno razdelil denar, pa glede komisije,
               kar želite nekako utemeljiti s predlaganimi amandmaji, bi rad povedal, da jaz sam
               smatram delitev tega denarja, da se bo to izvedlo na osnovi javnega razpisa, kar je
               tudi napisano in smatram, da delitev tega denarja, milijardo štiristo, ne bo šla po
               nobenem drugem sistemu ali pa na drug način, kot se izvajajo vsi javni razpisi
               posameznih resornih ministrstev. Ko poslušam opozicijo oziroma predlagatelja
               amandmaja, na koncu dobim občutek, kot da se bo ta denar delil kar tako. Še enkrat bi
               poudaril, ne vem, kje ima kdo argumente oziroma kako mi nekdo lahko dokaže, da se bo
               ta denar delil drugače, kot se deli ostali denar v Republiki Sloveniji, proračunski
               denar, na katerega se lahko prijavijo na posamezna resorna ministrstva, gospodarstvo,
               občine, zavodi in tako dalje. Poglejte, tu v tem zakonu je že napisana sestava
               komisije oziroma kdo naj ne bi bil v komisiji. Postavil bi vprašanje. Ne vem, ali ne
               bi bilo smiselno, tudi glede teh nekaterih pomislekov, ali se po drugih resornih
               ministrstev denar pošteno deli, da bi tudi v državnem zboru razpravljali o komisijah,
               ki jih morajo imeti ostala resorna ministrstva, ko delijo na osnovi javnega razpisa
               davkoplačevalski denar. Tega ni, ampak vem, da imajo podzakonske akte oziroma
               pravilnike, v katerih jasno piše, na osnovi katerih kriterijev se denar deli. Rad bi
               tudi povedal, ta komisija denar ne bo delila, tako kot tu razpravljajo oziroma
               razpravljate. V končni fazi jasno piše, da se bo komisija na osnovi kriterijev lotila
               razdelitve denarja oziroma da bo na osnovi, tu pa spet ni razlike med to komisijo in
               ostalimi komisijami, v končni fazi bo vsak prijavitelj na osnovi teh kriterijev
               točkovan in denar se bo tako razdelil. Tako si jaz to predstavljam in ne drugače.
               Zato smatram, da je današnja razprava glede 3. člena že kar predolga. Razpravljamo o
               zadevi, ki ima neko politično težo in mislim, da ta sum, da se denar ne bo pravilno
               razdelil, je prav gotovo odveč.</p>
               <p>Samo še dve, tri zadeve glede predloga nekih omejitev oziroma kriterijev. Tukaj
               vidim 50.000 prodanih izvodov dnevno, 8.000 prodanih izvodih tedensko. Kdo ima
               pravico, da to zapiše? To pomeni, da bi tudi lahko rekli, da lokalne skupnosti
               oziroma občine se bomo lahko prijavile na nek razpis oziroma se bodo lahko prijavile
               samo tiste, ki imajo več kot 10.000 ali 20.000 ali 50.000 prebivalcev ali drug
               kriterij, tiste, ki imajo manj kot 10.000 prebivalcev. Deveti odstavek mi je padel v
               oči, da se na razpis za sofinanciranje javnega interesa na področju lahko prijavijo
               izdajatelji tiskanih medijev za sofinanciranje stroškov poštnih storitev ali
               distribucije. Če to zadevo nekako povežem z ostalimi razpisi, mislim, da
               davkoplačevalski denar za tak namen oziroma naj ne bi bil. Če povežem z nekimi
               gospodarskimi družbami, ki se ravno tako prijavljajo na nek razpis. Zakaj se
               prijavljajo oziroma za kaj je tisti denar namenjen? Za neko prestrukturiranje za
               razvoj in tako dalje. Ne bo pa davkoplačevalski denar namenjen, da bo lahko končni
               izdelek distribuiral do kupca in tako dalje. Sam smatram, da javni razpisi oziroma
               proračunski denar naj ne bi bil za te namene. Tako da še enkrat poudarjam, smatram,
               da je predlagana rešitev zelo dobra in da bodo v končni fazi imeli možnost, da se
               tisti, ki res ta denar rabijo, pa ga bodo tudi v končni fazi upravičili, da ga bodo
               tudi dobili. Bi pa samo še tole omenil. Glejte, glede zavajanja javnosti. Kot je prej
               kolegica Oražmova razpravljala, milijardo 400 milijonov je namenjenih za to, kako
               ogromno denarja je to, iz tega bi lahko financirali 140 zapornic. Mislim, da je
               kolegica mislila - glede na to, da imajo v občini Domžale ta pereč problem, se pravi,
               nivojska križanja, cesta ali železniška proga. Na žalost pa moram povedati, da gre tu
               samo za 14 zapornic, razen če je kolegica mislila, da so to tiste ročne zapornice, ki
               jih danes nikjer več ni. Ker ravno v naši občini izvajamo ta projekt, ki stane okrog
               100 milijonov. Zakaj to pripovedujem? Zaradi tega, ker se to potem v javnosti lahko
               tako komentira - to je pa potem samo 10 milijonov. In na žalost kar precej žrtev je
               že bilo na ta račun, da nimamo urejenega varovanja železniških prehodov. Če je pa to
               samo 10 milijonov, potem bi pa lahko tudi občina to financirala, konkretno naša ali
               pa občina Domžale. Toliko samo še za pojasnilo. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospo Bredo Pečan.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Kolegice in kolegi! Ob tem amandmaju se
               ne bi preveč zadrževala, ker menim, da je bistvena izboljšava 4.a člena, ki ga je
               uvedel 3. člen sprememb zakona o medijih, ker najmanj, kar je, uvaja izrazito
               transparentnost in onemogoča privilegiranost ali tudi kakršnokoli drugo morda
               zapostavljanje posameznih medijev pri dodeljevanju sredstev tega sklada. Prepričana
               sem tudi, da je navajanje - že to je zelo nerodno, bom rekla, prej bi rekla
               nomotehnično, ker se ta člen sklicuje pri navajanju, kako mora minister sestaviti
               oziroma kako sme minister sestaviti komisijo, navaja 101. člen, se sklicuje na 101.
               člen zakona. Pri tem pa pozablja, da je v 101. členu zakona zapisano samo, kateri
               člani sveta oziroma da ne morejo biti člani sveta za radiodifuzijo, in našteva potem,
               kateri ne morejo biti, in se potem nanašajo samo na tiste medije, ki so elektronski.
               Se pravi, absoluten nesmisel, glede na to, da pa sicer 4.a člen govori o sestavi
               komisije, ki odloča o dodeljevanju sredstev sklada za pluralizacijo medijev, ki so
               tudi tiskani mediji. Drugo, kar je, jaz mislim, da je zelo pomembno govoriti o tem
               oziroma določiti neke, tudi številčne, meje, ker eden od srednjih dnevnikov se zelo
               trudi in hiti k nakladi 50 tisoč, tako da bo lahko tudi ta kmalu kandidiral za
               sredstva sklada, ki pa sedaj, če ne bodo meje določene na taki višini, ne bo mogel
               nikoli kandidirati. Mislim, da je pametno, da mu damo možnost, ker bo verjetno kmalu
               potreboval pomoč za to, da bo lahko še naprej izhajal. Zato menim, da je cela vrsta
               razlogov, zakaj bi bilo smotrno podpreti amandma Socialnih demokratov, ker je bolj
               jasen, bolj čist in tudi zagotavlja večjo preglednost, transparentnost dodeljevanja
               sredstev za pluralizacijo medijev, tudi ne poudarja tako zelo politične
               pluralizacije, ampak pluralizacijo na vseh področjih, tudi na strokovnih področjih.</p>
               <p>Menim še nekaj. Ko je bilo govora o različnih osebah in o možnostih za pojavljanje v
               medijih, se mi zdi, da je bilo to nekorektno, zlasti ko je bilo govora o tem, kako
               imajo posamezne opozicijske stranke nekaj zagotovljenega ali nekaj nezagotovljenega,
               menim, da tukaj sploh ne gre za pluralnost v zvezi s strankarstvom, ampak, da smo vsi
               prebivalci oziroma državljani Slovenije in imamo možnost enake informiranosti. Se
               pravi, da lahko dobimo informacijo o isti zadevi na različne načine. Se pravi, naj ne
               bi mediji potem šli ali v eno ali v drugo smer. Medtem ko pa tukaj, glede na to, da
               je odločanje, torej kriteriji za odločanje o dodeljevanju sredstev so praktično samo
               v rokah komisije in s tem posredno v rokah ministra za kulturo, ki je seveda,
               logično, politična osebnost, menim, da je tak način razdeljevanja sredstev slabši,
               kot je sedaj v predlogu zakona, kot pa tisti, ki smo ga predlagali v amandmaju. Hvala
               lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem zaključujem razpravo k 3. členu. Gospa Širca, lepo prosim, drugič
               malce prej, ampak v redu.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Bom kratka. Nihče ni dovolj utemeljil, in to je potrebno poudariti, razlike, ki
               prihajajo s temi amandmaji vizavi vladnega predloga. Kot vemo, se subvencioniranje
               medijev ukvarja s tiskanimi, avdiovizualnimi RTV in TV programi posebnega pomena. In
               pri tiskanih medijih, kaj naredi vlada pri tiskanih medijih? Pravi, da lahko podpira,
               subvencionira samo splošnoinformativne medije. Amandmaji, ki so vloženi, pa ne
               omejijo subvencije oziroma pomoči samo na splošnoinformativne medije, ki so več ali
               manj dnevni, in s tega vidika bistveno bolj politično obarvani, in prinašajo drugi
               razrez notri, ki ga žal nihče ni poudaril, ker ste se več ali manj ukvarjali z
               naklado, ki ima tudi smisel, zakaj je vpeljana. Ti amandmaji širijo polje, kaj je to
               tiskani medij vizavi razmišljanja vlade, izven tega dejansko političnega omejevanja
               na splošnoinformativne dnevnike, ki se ukvarjajo s stališči pozicije-opozicije. Ker -
               kaj govori amandma, govorijo vsi trije amandmaji? Eden samo o temu, da se lahko
               dotakne tudi tiskanih medijev na sploh, drugi pa na splošnoinformativne dnevnike, na
               splošnoinformativne tednike in na specializirane tednike, mesečnike in revije z zelo
               nizko naklado. Govorim, da širijo možnost, da pridejo do pomoči dejansko tisti, ki
               imajo težave; ali so to, recimo, literatura, invalidski časopisi, ali so maske, ali
               so specializirane revije s področja založništva, ki so tudi registrirani kot mediji.
               Saj je tudi <q>"ampak"</q> tukaj, <q>"ampak"</q> jasno že konzumira dovolj sredstev, ampak je
               smiselno, da jih v takem razrezu. Ne pa, da celoten razrez porinemo v to dnevno
               časopisje, znotraj katerega bo lahko tudi Delo, ne glede na to, da mu naklada pada,
               ne sicer tako drastično kot se omejuje tukaj, ampak vendarle.</p>
               <p>Hočem poudariti le to, da tukaj v naših rešitvah se postavi distinkcija med tistimi,
               ki imajo dobičke, in tistimi, ki so zaradi uvajanja, uveljavljanja javnega interesa v
               nepriviligiranem položaju. Hkrati pa se lahko sanirajo tudi tiste situacije, ki so
               znane iz preteklosti, ki nam jih je ponudila izkušnja Slovencem, Republiko in še kom
               drugim, na način, kot opredeljujejo se kriteriji, merila, kako financirati. To se mi
               zdi pomembno, če še enkrat opozorim na razlike. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Mag. Grims, kaj je bila vaša izvaja napačno razumljena?</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Seveda, rečeno je bilo, da nihče ni opazil te preusmeritve sredstev za pluralizacijo.
               Hotel sem samo povedati, smo opazili, smo se do tega opredelili, samo prisluhniti bi
               bilo treba. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Dobro, hvala lepa. Zdaj pa še gospod Bevk.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovane kolegice in kolegi! Jaz sem med tem
               časom preveril eno navedbo, ki je bil zelo na glas rečena iz klopi prej, med mojim
               nastopom. Namreč, kolega Dimitrij Kovačič je med mojim nastopom dejal, da je
               predsednik Socialnih demokratov, se pravi naše stranke, Borut Pahor, član Zbora za
               republiko. In jaz bi rad povedal to, da Borut Pahor je seveda državljan Republike
               Slovenije, ni pa nikoli bil član Zbora za republiko.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p><gap n="..."/> gospod Bevk, spet kršite poslovnik, lepo prosim<gap n="..."/></p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p><gap n="..."/> se je pa kot predsednik stranke<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Dajte se to zunaj dvorane zmeniti<gap n="..."/></p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p><gap n="..."/>predsednik stranke in evropski poslanec odzval na povabilo in se udeležil prve
               seje Zbora za republiko. Samo to, da ne bo nesporazumov, kajti že govorijo okrog vse
               kar<gap n=".."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Jaz sem vaše izvajanje opredelil kot repliko, zato replike na repliko ne bom dajal
               in<gap n=".."/><stage>/oglašanje iz klopi./</stage><gap n="..."/> V redu gospod Kovačič, ampak razprava o 3. členu in o
               amandmajih, prosim. Ja, saj vem, kaj se bo zgodilo, ampak opozoriti vas moram vseeno.
               Prosim.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa za razpravo, ki bo zelo kratka. Zbor za republiko je zbor, ki ima svoje
               udeležence, nima članov in eden od teh udeležencev, ki je tudi sodeloval na Zboru za
               republiko je bil tudi predsednik Socialnih demokratov Borut Pahor in v tem smislu sem
               jaz iz klopi interveniral, ko ste govorili. <gap n="..."/><stage>/Oglašanje iz klopi./</stage><gap n="..."/> Ja, ampak
               članov Zbor za republiko nima, ampak ima udeležence in tako kot so bili drugi
               udeleženci Zbora za republiko, je bil tudi gospod Borut Pahor udeleženec Zbora za
               republiko. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zdaj pa res zaključujem razpravo očitno k 3. členu in vseh štirih
               amandmajih in dajem v razpravo 8. člen in amandma poslanske skupine LDS. Želi kdo
               besedo? Gospa Širca, prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Pojasnila bom, kakšen je namen našega amandmaja k 8. členu, ki se
               ukvarja s pravico do popravka in odgovora. Mi zaradi prevelike regulacije, ki se s
               tem členom zgodi, predlagamo, da se četrti, peti, šesti, sedmi in osmi odstavek
               črtajo, hkrati pa uvajamo še dve dopolnitvi, ki bi pomagali, prava ta, da se popravek
               na popravljeni tekst oziroma vest ne sme pojaviti skupaj s komentarjem v isti
               številki oziroma v isti oddaji ali v istem mediju, in tudi poenostavljamo z novim
               četrtim odstavkom popravljanje teksta oziroma vesti.</p>
               <p>Pri tem sicer na samem začetku naj povem, da se nam zdi dobrodošlo in pozdravljamo
               pripravljenost vladajoče koalicije, da je prisluhnila javni razpravi in je v 10.
               členu, ki še zmeraj spada v sklop pravice do popravka in odgovora, umaknila tisto
               ekstinziviranje popravka, ki je grozilo, da bi lahko se soočali s situacijami, ko bi
               bili popravki in odgovori bistveno oziroma daljši od objavljene vesti, na katero se
               popravek nanaša. S tem se je zgodila neka normalizacija. Ampak vendarle, če bi mogoče
               si prisluhnili nekoliko dlje in bolj poglobljeno, bi tudi to ustavno rešitev lahko
               izdelali na boljši način, kot jo bomo sedaj imeli v zakonu napisano, kajti nedvomno
               je, da tudi ta amandma bo preslišan oziroma nepodprt, ampak vsaj diskusija je tista,
               ki bo lahko šla v spomin.</p>
               <p>Namreč še vedno se ne strinjamo - in zato črtamo številne odstavke -, se ne
               strinjamo s to ureditvijo zaradi tega, ker pretirana regulacija prinaša namreč
               možnost posegov v medijsko svobodo in pretirana regulacija lahko prinese tudi
               neverjetne težave in nevšečnosti v praksi. Sedaj karikiram, ampak v teoriji dejansko
               je ta moja primerjava, ki jo bom navedla, lahko možna. Predstavljajte si, recimo, da
               si karikaturo, ki jo bo popravljal prizadeti in ki bo morala biti objavljena na
               način, da bo imela, v zakonu piše, enako vrednost. Predstavljajte si karikaturo, ki
               se bo popravljala s karikaturo. Predstavljajte si nek televizijski oziroma radijski
               prispevek, še posebej prizadeta bo elektronska produkcija, predstavljajte si na
               primer oddajo Tarča, Trenja, kaj pa vem, ki bo morala taka oddaja v naslednjem
               prispevku, če bo to popravek zahteval, se popravljati s sliko, in to v oddaji, ki bo
               govorila o povsem drugi zaključeni enoti, recimo o železnicah, popravljalo se bo pa o
               verskem sistemu oziroma o verstvih. In v tem smislu bodo težave. Sedaj naglašam samo
               ene težave, vem pa, da bi lahko še marsikatero drugo.</p>
               <p>In v tem kontekstu tudi menim, da bo nastala zmeda pri urednikih, ki bodo morali
               popravljati na način, da se jim bo mogoče celo rušila avtonomija, ko bo se
               sooblikoval program, če bo hotel nekdo prikazovati drugačna videnja in menja, kot jih
               bodo zapisali novinarji. In na ta način lahko postanejo uredniki oziroma novinarji
               neke vrste posiljeni kretničarji, ki bodo morali objavljati stališča, ki bodo
               posegala v njihovo oblikovanje vsebin prostora v svojem mediju.</p>
               <p>Nedvomno pa nekaj naj poudarim, da ne bo kakršnekoli zmede, sama menim, da je
               pravica do popravka in odgovora, kot je definira ustava in tudi sedanji zakon, ena
               pomembnejših demokratičnih pridobitev, ne sme pa pregloboko trčiti v drugo pravico,
               pravico do obveščanja in do svobodnega oblikovanja medijskih vsebin. In tukaj je
               lahko težava tudi v kontekstu tega, da je bilo to poglavje popravljeno, je pa še
               zmeraj zelo taksativno, natančno in bo predstavljalo velike težave, ne pa toliko
               pridobitev. Jaz bi apelirala raje za tisto rešitev, s katero so nas opremili, ne samo
               opozicijo, da ne bo pomote, strokovnjaki, ki se ukvarjajo s tem vprašanjem, pa tudi
               uredniki, ki v praksi vedo, kako to živi, da bi se počakalo, da bi se naredilo
               natančno analizo in morebiti spremenilo sedanjo zakonsko ureditev v smeri neke druge
               samoregulacijske oblike, morebiti tudi v smislu iskanja nekega poglavja, ki bi
               nabiralo te popravke, morebiti tudi v smislu raznih tiskovnih svetov. Zato nas ni
               presenečala rešitev, ki jo je ponudil, ponovno citiram, Mirovni inštitut v okviru
               svojih rešitev, da se ohrani prejšnja, vzame čas in na podlagi prakse poišče nove
               rešitve. Glavna praksa, ki bi jo dala, bi jo dala sodna praksa. Sodna praksa na tem
               polju ni imela velikih izkušenj, ker je ni bilo, vem pa tudi zakaj. Zato prosim,
               apeliram, da se upoštevata ti dve dopolnili znotraj 8. člena, kot smo ju predlagali v
               Liberalni demokraciji.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Koren.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Hvala, predsedujoči. Lep pozdrav gospodu ministru s sodelavci, poslankam in
               poslancem! Sicer nas je malo tukaj, verjetno so hiteli na kosilo, kajti je zadnji čas
               za kosilo.</p>
               <p>Smo pri 8. členu in amandmaju na ta člen. Moram reči, da ta prvi del amandmaja se mi
               zdi, da niti ni tako napačen. Kar se tiče nadaljevanje, se pravi to, da bi črtali
               peti, šesti, sedmi in osmi odstavek tega 8. člena, se mi zdi skoraj neverjetno.
               Mislim, da je ta 8. člen eden od pomembnejših členov tega novega zakona, saj ureja
               pravico do popravka, za katero moram reči, da je v dosedanjem času bilo tako pravico
               dostikrat mogoče slabo izrabiti. Zato mislim, da je ta zakonska določba, tako kot je
               pripravljena, izredno dobra. Rekel bi, da se je dostikrat dogajalo, morda tudi zato,
               ker ni bilo jasno, kakšna mora biti pravica do popravka, ko ni bila povsem jasno
               določena za določene zadeve, da so se namenoma dogajale in objavljale napake. Glede
               na to, kakšen člen imamo sedaj predviden, ko stvari dokaj jasno, zelo precizno
               predvidevajo, sem prepričan, da bo tudi ta člen povzročil to, da se bo manj napak
               pojavljalo v medijih, kateremkoli: tiskanem, elektronskem ali katerem drugem mediju.</p>
               <p>Da bi bila pravica do popravka zdaj s tem 8. členom preveč regulirana, s tem se
               nikakor ne morem strinjati. Strinjam pa se, da je prav, da imamo stvar za vse primere
               jasno pripravljeno, jasno določeno, da lahko to pravico uveljavimo. Na ta način se
               bomo prav gotovo lahko izognili morda tudi namernim napakam, ki se včasih dogodijo.
               Če se, recimo, ustavim kar pri 4. točki, ki jo amandma predlaga, da se črta. Se
               pravi, da mora biti popravek objavljen v taki obliki, na takem mestu, da ima njegova
               objava enako vrednost kot članek ali prispevek, na katerega se nanaša, je osnovna
               pravica oziroma osnovni način, ki mora zagotavljati takšen popravek. Da ne bi zdaj po
               posameznih točkah našteval, mislim, da je dosedanja praksa narekovala takšen 8. člen,
               kot ga sedaj v zakonu predlagamo. In če bi sprejeli ta predlagani amandma, sem
               prepričan, da vsaj kar se tiče popravka, bi stvar bila dosti bolj nedorečena,
               nejasna, kot je pa sedaj predvideno v zakonu. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima mag. Sajovic.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Kolegice in kolegi! Sam imam s popravkom, na
               katerega se nanaša 8. člen, kar obilico izkušenj, vendar ne izkušenj nekega
               starejšega datuma, pač pa iz tega časa, ko ta zakon že sprejemamo v parlamentu.</p>
               <p>Naš 8. člen in naš amandma pravi, da v isti izdaji oziroma oddaji medija ne sme biti
               hkrati s popravkom objavljen tudi komentar tega popravka ali odgovora nanj. Moram
               reči, da se mi je tak primer zgodil večkrat oziroma da gre še celo dlje. Ko sem
               poslal članek za objavo v tiskanem mediju, je bil članek seveda cenzuriran in
               neobjavljen, komentar na moj članek in razmišljanje urednikov v isti številki pa je
               bil objavljen. Mislim, da je to neka taka zadeva, ki je smešna, nedopustna in redko
               kdo temu verjame, če ni doživel na svoji koži. Vendar se tudi to dogaja. Ne mislim,
               da bom s tem svojim razpravljanjem kaj spremenil, ampak mogoče bomo dali pa ministru
               za kakšno drugo priložnost pa tudi kakšen razmislek.</p>
               <p>Potem sem ne dolgo nazaj, približno kakšen mesec, zahteval tudi pravico do popravka
               v radijski oddaji na lokalnem mediju. Oddaja je trajala 40 minut, večkrat sem bil
               imenovan v vsebinski razpravi, in sicer na negativen in očrnjen način. Ko sem potem
               zahteval in posnel na povabilo tega medija 10-minuten popravek, je - poglej ga - čudo
               ta moj popravek bil podrobno analiziran, preposlušan in na podlagi tega seveda mi je
               bilo sporočeno, da ni primeren za objavo. Pa ne zaradi kakšnih slovničnih napak, pač
               pa je bila vsebina tista, ki je motila. Ko sem se potem pritožil, ker gre za
               periodično nedeljsko oddajo, da imam pravico v naslednji nedeljski oddaji kot prvi,
               so mi seveda to pravico zavrgli in mi pa predlagali, da imam pa možnost na veliko noč
               na nedeljo opoldne ta prispevek objaviti. Glede spoštovanja in pa tradicije nekega
               krščanskega praznika sem se seveda temu odrekel.</p>
               <p>Ta pravica do popravka mora biti podrobno in pa točno opredeljena. Je eden od
               temeljnih postulatov demokracije tako na državnem kot na lokalnem nivoju, predvsem
               ker na lokalnem nivoju ta pravica in pa medijski čas med pozicijo lahko rečemo in pa
               tudi opozicijo ni tako, kot bi pritiklo volilnemu rezultatu ali kot so nekateri
               kolegi pred menoj razpravljali, kako je bilo nekdaj, kako je pa danes v medijskem
               prostoru. Prihajam iz sredine, kjer je čas radijskih oddaj med pozicijo in opozicijo
               razdeljen v razmerju 100:0. Takrat, kadar govori pozicija, je plačnik radijskih
               storitev proračun občinski, takrat, kadar pa govori opozicija, pa je seveda plačnik
               teh storitev poslanski žep in pa denarnica poslanca. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim mag. Grimsa.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav. O pravici do popravka se je govorilo sedaj že
               kar nekaj časa in v javnosti je bil pravzaprav v zvezi s tem neverjeten trušč. Sedaj
               vprašajmo se, zakaj?</p>
               <p>Naj povem tole bolj po domače. Če bi v vseh uredništvih vsi spoštovali samo dve
               božji zapovedi, to je, ne laži in ne pričaj po krivem, pravice do popravka sploh ne
               bi potrebovali, nikoli ne bi prišla v poštev, ker nihče do nje ne bi bil opravičen.
               Tako pa se ponovno izkaže, da ima sveto pismo prav, ko pravi, da je slaba vest zelo
               huda reč in potem seveda tisti, ki mu stopiš na rep, dvigne svoj glas. Ta zadeva je
               tako prozorna kot tista floskula, ki je bila prej kar nekajkrat izrečena: <q>"Ja,
               politika sedaj prevzema medije."</q> Veste, to je točno tista taktika, ko tisti tat, ki
               ima roko v žepu žrtve ne samo do komolca, ampak do ramena, najbolj glasno vpije pa s
               prtom kaže: <q>"Primite tatu, primite tatu!"</q> - da se ne bi videlo, kje je njegova roka.
               To je v resnici ta zgodba. Sedaj pravico do popravka, če gremo pa nekoliko resneje,
               je bila tudi osrednja tema pravzaprav javne predstavitve mnenj prav v tem državnem
               zboru. Ta je bila zelo kvalitetna, obžalujem samo, da nekateri iz tako imenovane
               stroke niso bili tukaj - so imeli pa veliko sicer povedati kje drugje -, kajti tu bi
               lahko z veseljem posredovali kakšne koristne napotke, predloge, ampak to lahko
               razumemo samo v okviru tistega pravnega načela, kdor molči, se strinja. Zakaj pa so
               molčali, pa mislim, da je bilo lepo videti takrat, ko je ravno v zvezi s pravico do
               popravka spet nekdo od stroke iz FDV, gospod Milosavljevič, na televiziji rekel, da
               90% vsega, o čemer se govori in piše v medijih, je politika. Zdaj sicer ne vem,
               katere medije on pozna, ampak če je to rekel kot strokovnjak, bi pričakoval, da bo
               vsej slovenski javnosti razgrnil strokovno utemeljene osnove za tako trditev. Kajti
               moje osebno mnenje je, da ko pogledamo, koliko prostora zasede kultura, koliko
               prostora zasede zabava, koliko prostora zasede šport, koliko zasedejo različne druge
               informativne, zanimive teme, ostane v resnici za politiko zelo malo prostora. Kako je
               pa on nameril 90%, pa pričakujem znanstveno študijo, ki bo to tudi utemeljila. No, pa
               pustimo to zdaj ob strani in se vrnimo bolj na ožjo pravico do popravka. O tej,
               veste, je pa predsednik društva novinarjev Slovenije prav za tistim govorniškim
               pultom tam povedal izjemno pomemben podatek. Namreč, odkritosrčno, in jaz sem tega
               vesel in mu izrekam priznanje za te besede, je povedal, da se je ta pravica po dolgem
               in počez kršila v minulem obdobju, da, kot je rekel, če točno citiram, <q>"res ni bila
               dosledno spoštovana."</q> Veste, ta pravica pa ni pri nas kar tako. Mi smo pravzaprav ena
               redkih držav, ki ima to pravico izrecno zapisano v slovenski ustavi. Gre torej za
               ustavno pravico. Pravica do popravka je skupaj s pravico do odgovora v Sloveniji
               ustavna pravica. To se pravi, smo kot zakonodajalci dolžni v tem primeru storiti
               tiste korake, da zagotovimo, da bo ta ustavna pravica vsakomur, ki je do nje
               upravičen, upravičen torej, če postane žrtev napačnega poročanja, da lahko uresniči
               to svojo ustavno pravico do odgovora. Da, kot je rekel Matevž Krivic, predstavi tudi
               drugo plat medalje. Pa še na nekaj bi opozoril. Zanimivo je, da je to tudi v korist
               pluralnosti medijev. Namreč, s pravico do popravka, s popravkom torej, pride tudi
               druga plat medalje v medij. In torej neka druga vsebina, drug pogled, drugačna
               vrednostna opredelitev do neke teme, in to lahko samo koristi - koristi v pomenu
               zapolnjevanja, odstranjevanja tistega deficita, na katerega nas je upravičeno
               opozorilo tudi ameriško zunanje ministrstvo v svojem poročilu o stanju človekovih
               pravic v Sloveniji. Ampak to ni bilo prvič, to nas je opozarjalo dolgo vrsto let, to
               je namreč treba poudariti.</p>
               <p>Zdaj pa dovolite še, da samo praktično povem, zakaj ne bomo v SDS podprli tega
               amandmaja, da se te natančnejše opredelitve načina - kajti samo za to gre, kako se
               uresniči pravica do popravka - črtajo. Nam se zdi to zelo pomembno, kajti prav s tem
               je bilo v preteklosti največ zapletov. Veste, vsa tista temeljna načela, recimo, da
               mora biti objavljen popravek na enakovrednem, istem prostoru, celo v isti oddaji,
               piše v sedanjem zakonu, vse to že piše v sedanjem zakonu. Zelo zanimive so bile prve
               razprave o tej temi, ko se je pokazalo, da mnogi odgovorni uredniki celo osrednjih
               slovenskih medijev pojma nimajo o zakonu, ki ga v resnici morajo uresničevati. Sploh
               niso vedeli, o čem govorijo. Govorili so o vsebinah, ki so že zapisane v tem zakonu.
               Jaz sem celo videl na televiziji neko izjavo, da je nek urednik z nasmehom rekel,
               joj, škoda, da še ne velja novi zakon, pa bi potem jaz lahko uveljavljal, da bi v
               naslednji isti oddaji odgovarjal. Zelo se je zmotil. To bi lahko uveljavljal po sedaj
               veljavnem zakonu, kajti sedaj veljavni zakon, kolegi, pri elektronskih medijih veže
               pravico do odgovora na isto oddajo. Po novem je to urejeno mnogo bolj razumno in se
               to veže na programski pas, ki je približno enakovreden tistemu, v katerem je bila
               neka napačna napoved, napačno sporočilo, napačna informacija dana.</p>
               <p>Kako pa je v praksi? Dovolite zelo lep praktični prikaz. Poglejte, samo dve leti sta
               minili od časa, ko je v enem od osrednjih slovenskih javnih glasil izšel takole velik
               članek. Vsega približno četrtino strani. Članek ima neko zelo negativno sporočilo v
               zvezi s štirimi osebami. To sporočilo je bilo v celoti izmišljeno, dobro pretehtano,
               da je maksimalno burilo negativna čustvena mnenja vseh bralk in bralcev. O tem bi
               lahko veliko govorili, ampak to bi nas potem odneslo v to, zakaj je prej kolegica iz
               LDS rekla, da je nič ne moti, da se o nekaterih stvareh in mnenjih nikoli ne piše,
               ker je bilo to napisano z neko točno določeno politično noto. Ampak, kot rečeno, to
               ni danes tema, tema je popravek. Kajti ta članek je doživel popravek. Doživel ga je
               na najboljši možen način, ki ga je predpisoval sedaj veljavni zakon, s tem da je imel
               ta zakon veliko luknjo. Ni opredeljeval točno tega, kar se sedaj s tem amandmajem
               predlaga v črtanje. Namreč, poglejte, kaj je bilo. Na isti strani naslednji dan je
               bil objavljen popravek. Za primerjavo lahko odprem obe strani. Objavljen je bil
               popravek, ampak sedaj dobi pa Nobelovo nagrado tisti - vsi vidite ta osnovni članek,
               tu spodaj - Nobelovo nagrado dobi tisti, ki mi pokaže, kje je ta popravek objavljen.
               Je na tej strani, res je, ampak jaz sem ga iskal štirikrat, da sem ga našel. Veste, v
               čem je hec? Objavljen je v okviru tega popolnoma drugega članka, ki ima naslov
               Razkrivanje adutov in seveda s tisto temo nima nobene zveze. Tukaj je znotraj tega
               okvira en podnaslov in piše samo Opravičilo. In potem na koncu konča: Tisto, kar smo
               objavili, vse ni bilo resnično. Novinar je sam priznal, da si je to izmislil, ni bilo
               resnično, ampak tega popravka nihče nikoli ni videl. V tem je <q>"keč"</q> te zgodbe. To je
               tisto, kar je bil problem sedanjega zakona. Tudi če so ti objavili popravek, tega
               popravka ni videl nihče. To ni bila nobena pravica, ampak je bila s tem storjena samo
               še kvečjemu dodatna krivica, zagotovo pa osnovna krivica ni bila popravljena. In
               zaradi tega je pomembno, da se zelo natančno opredeli način, kako je potrebno
               objaviti popravek, da potem popravek v resnici doseže svoj namen.</p>
               <p>In še na nekaj bi vas opozoril. Kdor misli, da so te določbe neuresničljive, kolegi,
               to so omiljene celo določbe avstrijskega zakona, ki v Avstriji velja že dolgo vrsto
               let in je bil celo dodatno zaostren pred samo nekaj leti. To je zanimivo. Pri tem se
               pa pri nas na vse kriplje razlagati, kakšni problemi bodo. Ampak veste, jaz tudi
               razumem ozadje tega. Tukaj gre predvsem za to, da se je v Sloveniji zelo razpasel en
               drug problem, to pa je, da smo vsi postali zelo <q>"komod"</q>. Tudi novinarji so ljudje, so
               radi <q>"komod"</q>. In veste, kaj je najbolj komod, nekaj nič ne preveriš, pa samo
               vrednotiš, samo komentiraš in si svoje delo opravil. Če pa se dosledno uveljavi
               pravica do popravka, je treba vedeti, je ta pravica neprijetna za novinarja in za
               medij, ker razgali <q>"šlamparijo"</q>. In potem se seveda ve, da je bila nekomu storjena
               krivica, da se je nekaj storilo v nasprotju z novinarsko etiko torej in, kar je pa
               bistveno, uresniči se ustavna pravica žrtve, da pove drugo plat medalje, da torej
               objavi popravek in s tem omogoči svojo rehabilitacijo. Tisto, kar je tudi bistvena
               prednost nove ureditve, so predpisani, nekoliko skrajšani vendar v okviru sedanjih
               predpisov povsem uresničljivi roki na sodiščih. Kajti nič ni pomagalo sedanje
               določilo v sedaj veljavnem zakonu, da se skliče prvi narok po osmih dneh, ko to ni
               bilo usklajeno z drugimi predpisi te države, predvsem pa se je potem postopek vlekel
               leta in leta in leta. Kakšna pravica, vas vprašam, je bila to, če se je po nekaj
               letih, ko se je o tistem, kar naj bi bilo greh tega človeka, nekajkrat pisalo v
               medijih, pri vsaki obravnavi posebej, če je na koncu sodišče v celoti ugodilo njegovi
               zahtevi; je reklo upravičeni ste, prav ste imeli, imate vso pravico do popravka, celo
               do odškodnine lahko. Kaj je to pomenilo po nekaj letih? Človek, njegova družina -
               vemo, kako zlahka se v Sloveniji recimo operira z obtožbami o pedofiliji pa podobnimi
               neumnostmi v zadnjem času v medijih. Ta človek je uničen, Slovenija je majhna. Ti se
               ne moreš tako kot v ZDA preseliti na nek povsem drug konec in začeti na novo. Tukaj
               gre za usode ljudi in to ne gre za usode samo velikih ljudi, tudi veliki ljudje so
               lahko zelo bili v preteklosti žrtve tovrstnih zgodb, ampak za čisto male, navadne
               ljudi. Tukaj v tem državnem zboru je bila tudi predstavljena zgodba, celo pisno so mi
               dali material, ga lahko dokumentiram, kako so invalidu, tetraplegiku, ki je na
               vozičku, odvzeli pravico do popravka. Lepo vas prosim!</p>
               <p>In še enkrat, to ni samo naša ugotovitev, to je tudi priznanje tistih, ki so sami
               najbolj poklicani in dolžni, da to izvajajo. Zaradi tega, da bo ta pravica dejansko
               zaživela, da bo uresničljiva, in da bo v celoti izpolnjeno ustavno načelo, ki je
               demokratično - in lahko se samo zahvalimo daljnovidnosti piscev slovenske ustave, da
               so ga vključili vanjo, kajti sicer sem trdno prepričan, da se danes o tem ne bi mogli
               realno pogovarjati -, da bo torej vse to lahko uresničeno, je potrebno ureditev,
               kakršno ponuja novi zakon, tudi sprejeti in uresničiti. In takrat tudi pričakujem od
               ministrstva, to samo kot dodatek, da bo poskrbelo tudi za ustrezen nadzor, da to ne
               bo samo mrtva črka na papirju, ampak dejansko uresničevanje ustavne pravice, ki bo
               uresničljiva vsakomur, ki bo žrtev napačnega poročanja oziroma izkrivljene ali celo
               izmišljene, kot v tistem primeru, ki sem vam ga pokazal, informacije. Hvala. Seveda
               to pomeni, da amandmaja, ki je bil predložen s strani LDS, v SDS nikakor ne bomo
               podprli. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Miro Petek.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala lepa za besedo, gospod podpredsednik. Jaz bi se ustavil pri tem prvem delu
               amandmaja LDS, ki govori naslednje: <q>"V isti oddaji oziroma v oddaji medija ne sme
               biti hkrati s popravkom objavljen tudi komentar tega popravka ali odgovor nanj."</q> To
               bi se na nek način dalo celo podpreti, vendar ni potrebno. Ta del amandmaja ni
               potreben, ker je to nekaj samo po sebi umevnega. To, kar je zapisano, je del
               normalne, običajne novinarske prakse in novinarskega kodeksa, sicer ne napisanega,
               ker v novinarskem kodeksu novinarjev Slovenije tega ni eksplicitno zapisano, vendar
               večina novinarjev se tega enostavno drži. Mediji oziroma novinarji, ki tega ne
               počnejo, so nespodobni in niso vredni svojega poklica in prej ko slej jih medijski
               trg na nek način izvrže. In vsi tisti, ki so vsaj od zunaj kdaj videli FDV in karkoli
               si že kdo misli o tej instituciji, tega ne počnejo. Komentiranje v isti številki,
               komentiranje popravka ali odgovora, sodi v nek predmoderni čas, ki so ga pa slovenski
               novinarji, o tem sem popolnoma prepričan, že zdavnaj presegli. Res pa imamo večkrat
               posege uredništva v polemike, ko uredništvo včasih tudi precej robato prekine
               določene polemike med posameznimi pisci, vendar je to na nek način tudi razumljivo,
               ker lahko polemika traja v nedogled in lahko na koncu škodi tudi ugledu samega
               časopisa in je to početje velikokrat tudi nujno.</p>
               <p>Mislim, da vsega ne kaže zapisovati v zakon in mislim, da je slovensko novinarstvo
               že doseglo takšne norme, da enostavno ta del besedila k 8. členu ni potreben.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Jerovška.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Jaz se čudim, zakaj predlagatelji tega amandmaja želijo na vsak način
               omejiti pravico do popravka. Zdelo se mi je, kot je bilo že izraženo prej, ni logično
               v demokratičnem sistemu, demokratični družbi, da se za to bori opozicija. Če ne bi
               poznali konteksta dosedanjega položaja, dosedanjega urejanja medijev, do sedanjih
               pritiskov na medije in dosedanjih pozicij tako kapitalskih in vseh drugih. In eni
               živijo v prepričanju, da je možno vse to obdržati, da je možno na področju popravka
               obdržati nedemokratično ravnanje, ko popravki niso bili objavljeni. Lahko bi našteval
               uro, ko so bile takšne neresnične stvari v preteklosti v času prejšnje vladavine
               objavljene; ne morem reči ali po naročilu oblasti ali zaradi političnih nagibov
               novinarjev samih in urednikov, ampak dejstvo je. Naštevali bi lahko še in še.
               Popravek ni bil objavljen, čeprav je to ustavna pravica. Sedaj se način objave
               popravka v teh členih, 3., 4., 5. in 6. dejansko precizira. Zapisano je tako, da ne
               bo mogla obveljati subjektivna novinarjeva ali urednikova volja, da bi se rad izognil
               objavi resnice.</p>
               <p>Če bi gledali na to, kar je napisano s pozicije oblasti in interesov vsakokratne
               oblasti in vlade, potem lahko rečem, da je minister s takšnim členom oziroma zakonom
               s takšnimi rešitvami napisal protivladno rešitev. Dejansko je prvi minister, ki je
               zaradi tega, ker je neomejen demokrat, zapisan resnicoljubnosti, napisal rešitve, ki
               gredo objektivno proti interesom vsakršne oblasti. Zavedam se, da je kolega Školč, ki
               je bil kulturni minister, ki je tudi pisal take zakone, se tega globoko zaveda in ga
               danes rajši ni pri tej debati. Kolegica Širca je pa takrat verjetno ubogala
               oblastnike, pa tega ni napisala, čeprav se je zavedala, da bi to moralo biti v takšni
               obliki. Ni se zmoglo v preteklosti toliko moči, da bi se zagotovila zakonska osnova
               za spoštovanje ustavnega instituta pravice do popravka. Jaz globoko razumem, da
               novinarji, ki so izšli, na nek način še iz stalinističnih metod, ki so vladale v
               medijih, da so bili takrat pod prisilo urednikov, pa lastnikov in vsega tega, da
               danes v sodobnem času tega ne morejo doumeti.</p>
               <p>Še en razlog je, ki je nelogičen - to, kar navaja opozicija. Če bi veljal tisti
               včerajšnji Terčonov izrek, da televizija in mediji objavijo točno tisto, naredijo vse
               tisto, kar jim naročimo in če bi veljalo to, da je tendenca oblasti, da si prilasti
               medije, potem tega ne bi pisali. Potem je to popolnoma v nasprotni strani. Ker
               <q>"Terčonovo pravilo"</q> ne velja, ker se ga ne izvaja, ker so mediji danes bistveno bolj
               demokratični, kot so bili, zaradi tega nekateri vpijejo tu, da je to v nasprotju z
               demokracijo, kajti njihovih pogledov na demokratičnost medijev, njihovi pogledi na
               urejanje medijev, časopisov seveda ne bo več možno uveljavljati v nasprotju z
               interesi civilne družbe, v nasprotju z interesi malega človeka, v nasprotju z
               interesi demokratičnega odrejanja odnosov v družbi. Verjamem, da na podlagi teh
               pravil bodo imeli uredniki nekatere težave, bodo pa iz tega izšli dosti bolj
               demokratični odnosi v družbi in tudi pravica do resnice, do prave obveščenosti
               državljanov, bralcev, bo bistveno bolj zagotovljena, kot je bila do sedaj. Hvala
               lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospa Uhanova.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. O amandmaju k 8. členu bi rekla to oziroma da je predlagatelj
               dejal, da se s popravki oziroma ogroža neodvisnost medija v celoti. Primerneje bi
               bilo na primer določiti strani v tiskanih medijih, na katerih se popravki objavljajo.
               Jaz ne vem, ali ste res tako zaskrbljeni, da bo s tem neodvisnost medija ogrožena,
               kajti te strani v medijih smo že imeli, pa vemo, kaj se je dogajalo z njimi, to so
               tista, v bistvu, pisma bralcev.</p>
               <p>Jaz bi rada povedala, da popravek, lahko bi mu rekli tudi opravičilo, se ne nanaša
               na pravične, realne, strokovne, objektivne, kulturne prispevke, ampak na laži, na
               neresnične izjave, obsodbe, na neobjektivna poročila, ki ljudi ranijo, bolijo in
               naredijo krivico, to je v bistvu opravičilo ali pa pojasnilo. In res me skrbi, ker
               vas je zelo skrbelo pri 4. členu, da v medijih ne bo več pravičnosti, zakaj se tako
               zdaj bojite teh popravkov. V Novi Sloveniji smo prepričani, da se morajo vse krivice,
               ki so namerno ali pa nenamerno povzročene popraviti. Včasih so tudi nenamerne, tudi
               zaradi pomanjkanja informacij ali nepoznavanja področja, toda to še ne pomeni, da to
               ne opravičuje opravičila ali popravka.</p>
               <p>Sama sem tudi prepričana, da se mnogokrat sploh ne da popraviti storjene izjave. Naj
               povem primer, človek je bil obdolžen umora - morilec. Naklada, zlasti pri rumenem
               tisku, množično naraste, človek je strt, družina zaznamovana, človek odsedi kazen. Po
               dolgih letih se mu je sodišče opravičilo oziroma je priznalo, da se je zmotilo.
               Mediji so spet polni njegove zgodbe. Temu človeku, tej družini ne more nihče z
               nobenimi popravki, z nobenimi opravičili v bistvu popraviti krivice, lahko se samo
               pove resnica.</p>
               <p>Zato v Novi Sloveniji vztrajamo pri popravkih, pri opravičilih za neresnične izjave,
               laži, nekorektne informacije, vse kar žali, prizadene človekovo dostojanstvo, ali pa
               se daje napačne informacije uporabnikom medijev. Nam se sploh ne zdi sporen obseg in
               nas v bistvu to sploh ne prizadene. Jaz mislim, da tudi ne bo veliko teh popravkov,
               kaj več kot jih je bilo danes, do sedaj in da tudi ljudje ne bodo za vsako malenkost
               hoteli popravke in da jih tudi novinarji več ali manj ne bodo objavljali. Če pa so
               upravičene, se naj opraviči, se naj napiše popravek. Poznam tudi novinarko, recimo,
               ki me večkrat pokliče, ko poroča o kakšnem dogodku, seveda če sem bila zraven, me
               vpraša, ali je mislil minister tako ali pa tisti človek, ki je pač dajal kakšne
               izjave in jih potrdim ali ne, nikoli mi pa na misel ne pride, da bi sugerirala, da
               naj bi še kaj takega napisala, kar bi pač meni prišlo na misel ali pa bi meni
               koristilo, kajti spoštujem njeno neodvisnost, strokovnost in tudi to, da se pozanima,
               da korektno poroča o informacijah. Ne predstavljam si pa popravkov v takem smislu, ko
               novinar, recimo, da eno lažno izjavo, mislim, da je bila namenoma izrečena, in potem,
               ko pričakujem od njega opravičilo, on namesto da bi se mi opravičil ali pa priznal,
               da je res pomotoma to izjavil, pa mi dodaja dodatna podvprašanja z vsebino, o kateri
               se pa recimo midva ne strinjava oziroma ima različne poglede. Tako naj bodo popravki
               tudi korektni in verjamem, da je težko včasih priznati, zmotil sem se, opravičujem se
               in da bo to največja modrost v medijih. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dovolite mi, da preberem spisek do sedaj prijavljenih, da se boste lažje
               pripravili, in sicer: Horvat, Ljubeljšek, Barovič, Pečan in Irgl. Torej besedo ima
               kolega Jožef Horvat.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovane poslanke, poslanci. Spoštovani,
               gospod minister s sodelavci.</p>
               <p>Rad bi kolegicam in kolegom iz poslanskega kluba LDS sporočil, da spoštujem njihov
               napor za poskus izboljšanja tega zakona z amandmajem, ki so ga vložili k 8. členu,
               vendar ocenjujem, da je rešitev, kot je navedena v dopolnjenem predlogu zakona,
               boljša, zato tudi sporočam, da ne bom podprl njihovega amandmaja k 8. členu.</p>
               <p>Mi srečujemo nenavadno močan odpor do pravice do popravka. Zanimivo je, da se
               pravice do popravka branijo predvsem novinarji, seveda ne vsi, da ne bom delal vsem
               krivice, le tisti, ki se imajo za strokovnjake v novinarstvu. Izhajajo pa iz tistega
               bolj seveda levega centra, ki je branil in zastopal interese oblasti, ki je bila na
               zadnjih volitvah žal poražena. Zanimivo je, da nobeden od teh kritikov ne navaja 40.
               člena ustave, ki govori o pravici do popravka in odgovora. Prav zanimivo! Ta pravica
               je dana, vendar je mediji niso spoštovali. Sedaj ta ustavni člen kritizirajo, češ da
               ga zakon zlorablja. V bistvu gre za dolgoletno zlorabljanje te ustavne pravice s
               strani medijev. Pa spet ne govorim o vseh medijih, ne želim posploševati. Še kako
               spoštujem korektne novinarje, hvala bogu, jih imamo v Sloveniji veliko.</p>
               <p>Če se ustavim pri kritiki te ustavne pravice, ugotovim, da so izhodišča te kritike
               popolnoma napačna. Ta izhodišča namreč medijske razmere v Sloveniji primerjajo z
               medijskimi razmerami v ZDA in zahodni Evropi. Po njihovi zaznavi so naši mediji
               povsem svobodni in pluralni, saj se na dogodke različno odzivajo. Njihovi komentarji
               so politično in svetovnonazorsko različni. Do vsake vlade so enako kritični in
               nepristranski. Novinarji so povsem avtonomni in ne služijo nobeni politični oblastni
               strukturi, ne izvajajo nobenih medijskih umorov, kot na primer dr. Arhar. Njihove
               zmote in nepreverjene informacije so redke, če pa so, jih priznajo in tudi popravijo.
               Problem je ta, da se ta zaznava medijske stvarnosti ne pokriva z zaznavo številnih
               drugih, ki imajo o naših medijih povsem drugačno mnenje. In to je, da naši dnevni
               mediji niso pluralni. Da dogodke enako, ne pa različno komentirajo. Da nas z
               enosmernimi vrednostnimi komentarji naravnost posiljujejo, da so politično
               dolgočasni, ker že vnaprej vemo, kakšna je njihova opredelitev in za katero stranko
               pri tem navijajo. Pri tem z lahkoto kršijo svoje profesionalne norme in zanesljivosti
               svojih informacij ne preverjajo dovolj, posebej ko nekoga statusno in v njegovi časti
               namerno prizadenejo. Sam sebi postavljam vprašanje: bomo v slovenski družbi vendarle
               enkrat dosegli pluralnost? In si tudi odgovarjam, morda napačno: bomo, pa ne prav
               kmalu, ker so sile, ki danes hočejo ohraniti monopol v medijih, zelo močne, deloma pa
               jih tudi podpira duhovno stanje, ne samo Slovenije, tudi vse Evrope. Stvari se ne
               domislijo. To pa je tudi posledica velikega medijskega hrupa. Vsi smo danes moralno
               in duhovno oglušeli zaradi medijskega hrupa. Mediji nam ne pustijo, da bi bili sami s
               seboj, kar je edini pogoj, da lahko prideš do nekih temeljnih resnic in svet, ki ga
               doživljaš, tudi premisliš. Če nimaš časa, da bi bil sam s seboj, potem si v funkciji
               medijev, si torej odzivna slika tega, kar mediji hočejo. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Ljubeljška.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Hvala lepa, gospod podpredsednik. Spoštovani minister s sodelavcema, spoštovani zbor!
               Ker sem omejen s časom, se bom osredotočil samo na ta amandma in vsebino tega
               amandmaja, predvsem na to, da je v njem predlog, da se črtajo drugi, tretji, četrti,
               peti in šesti odstavek. Zato že uvodoma povem, da tega amandmaja nikakor ne bom
               podprl, ker se z njim črtajo oziroma se zelo zožuje korektno zapisana pravica do
               popravka in odgovora.</p>
               <p>Trdim in za tem trdno stojim, da je prav, da je predlog zakona o medijih
               konkretiziral ustavno načelo pravice do popravka in odgovora, ker imajo mediji moč in
               vsaka moč mora imeti postavljena pravila in omejitve. Pravica do popravka je torej
               pravica šibkejšega, ker je posameznik proti mediju vedno v podrejenem položaju. V
               imenu svoje svobode se je treba znati ustaviti pred svobodo drugega. Človekovo
               dostojanstvo je treba varovati in spoštovati. Ne dvomim, da se večina novinarjev in
               urednikov zaveda, da je moč besede izjemna in da je resnica v pregovoru, ki pravi:
               Meč ima dve rezine, beseda nešteto. Trditve, da razširjena pravica do popravka
               prinaša možne zaplete, pritiske na neodvisnost, kritičnost in verodostojnost
               novinarjev in urednikov, ne vzdržijo. Natančno pravico do popravka potrebujemo
               predvsem zato, ker nihče na tem svetu ni nezmotljiv, tudi novinarji in uredniki ne,
               bo pa pravica do popravka morda preprečila marsikatero neupravičeno ali lažno
               informacijo in kritiko, krivico, razne zamere in škodoželjnost. Včasih so lahko
               mediji svobodno zapisali ali govorili marsikaj, ker skorajda nihče ni zahteval
               popravka ali pa z zahtevo ni uspel in nikogar ni bilo, ki bi omejeval tako imenovano
               svobodo medijev, sedaj pa so take zahteve kdaj pa kdaj tudi že slišijo, zato se
               nekaterim zdi, da se jim ta svoboda omejuje, da se jim omejuje avtonomija. Vendar pa
               avtonomija medija ne more biti drugo kot profesionalno sporočilo, osvetljeno z vsem
               možnih zornih kotov. Avtonomija, po mojem, ni monopolnost nad resničnostjo sporočila.
               Trditve, da bi prizadeti s popravki urejali časopise, televizijske in radijske
               programe, so neutemeljene. Povsod tam, kjer so temelji medije nadgrajeni s kakovostjo
               in profesionalnostjo novinarskega dela, pa tudi s spoštovanjem kodeksa, ne more biti
               nikakršna težava, da če se že nekomu morda stori krivica, se to tudi popravi na čim
               bolj enakovreden način, kar je edino pošteno. Tako kot smo v politiki odgovorni
               svojim volivcem in volivkam, tako so mediji odgovorni svojim bralcem, gledalcem in
               poslušalcem. Predvsem pa menim, da bodo imeli ključ do popravka v svojih rokah kar
               sami mediji. Zakaj? Če novinar nekaj zapiše o nekom profesionalno, korektno in z
               resničnimi dejstvi, potem ni prizadetega in ni vzroka za popravek. Popravek menda ja
               ne bo zapisana neresnica ali laž. Če pa se zapiše neresnico, polresnico ali podobno,
               pa ima prizadeti vso pravico, da odgovori na enak ali enakovreden način, na
               enakovredni strani časopisa, v približno enakem obsegu in obliki. Torej, bo problem
               popravka na medijih in ne na bralcih. Mediji niso sami sebi namen, ampak so sestavni
               del slovenskega prostora in družbe, zato opredeljujemo tako resne medije na eni
               strani kot tudi rumeni in strankarski tisk. Drug drugemu smo potrebni in drug od
               drugega smo tudi odvisni, zato je prav, da bi bil ta odnos v naši državi korekten z
               obeh strani in z medijske strani tudi profesionalen.</p>
               <p>Z vsem spoštovanjem do medijev, ki so del našega vsakdanjika in brez njih zagotovo
               ne moremo, s spoštovanjem do novinarjev in urednikov, menim, da njihovo delo z novimi
               spremembami in dopolnitvami zakona o medijih v ničemer ne bo okrnjeno, da se ne
               posega niti v svobodo tiska in govora niti v avtonomijo medijev. Zato bom predlog
               zakona podprl. Nikakor pa ne bom podprl tega amandmaja, ker posplošuje oziroma zožuje
               pravico do popravka. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Ljubeljšku. Besedo ima gospod Barovič.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala. Kolegice in kolegi! Pustimo 8. člen v zakonu takšen, kot je. Naj vas spomnim,
               <q>"kadija tuži kadija sudi"</q> bi bilo, če bi ga spreminjali. Pri nas smo krivi, dokler ne
               dokažemo, da smo nedolžni; mediji to naredijo. Po svetu so nedolžni ljudje, dokler
               jim ne dokažejo, da so krivi. In 8. člen tega zakona skuša narediti tisto, kar sem
               rekel - pustimo ga.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Pečanova. <stage>(Je ni.)</stage> Gospa Irglova, prosim.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Najlepša hvala za besedo. Spoštovani minister, poslanke in poslanci! Najprej bom
               rekla, da me veseli, da končno govorimo o vsebini tega amandmaja, saj prej nismo
               govorili o vsebini.</p>
               <p>Rada bi najprej povedala, da me zelo čudi ta amandma, ki je zapisan s strani
               Liberalne demokracije Slovenije k 8. členu, glede pravice do popravka. Čudi me
               namreč, da se opozicija tako krčevito upira tej pravici do popravka, ko pa je to
               lahko v prvi vrsti predvsem dobrodošlo prav za opozicijo. Dejstvo je, da ko govorimo
               o pravici do popravka, govorimo o pravici vsakega državljana, vsake državljanke, ne
               nazadnje tudi vsake institucije do popravka, kar je seveda zapisano v 40. členu
               ustave Republike Slovenije. Tu gre v prvi vrsti za uresničevanje pravice, ki je
               zapisana v poglavju o človekovih pravicah, in sicer v 15. členu, kjer je izrecno
               določeno, da te pravice ni dopustno z ničimer omejevati. Zato bom rekla, da me resno
               skrbi za takšno opozicijo, ki se ne postavlja na stran šibkejših, ampak se po tej
               logiki postavlja na stran močnejših. Zakaj tako? Verjetno zato, ker gre v tem primeru
               za določene interese in tudi za več kot očitno ohranjanje nekega priviligiranega
               stanja, ki je funkcioniral v preteklosti; danes, ko pa je situacija v Sloveniji
               precej drugačna, ko imamo drugo oblast, ki si želi, da bi delovala boljše, ki si želi
               sprememb na boljše in skuša urediti tudi te zadeve, pač takšen sistem žal ne
               funkcionira več. Zato bom še enkrat rekla, da me resno skrbi za takšno opozicijo, ki
               se postavlja na stran močnejših napram tistih šibkejših, ki pa bi morali imeti
               pravico do popravka do tistih zadev, ki so netočne, neresnične, ki so zapisane na
               podlagi nepreverjenih informacij, tak človek mora imeti pravico demantirati laži, ki
               so bile o njem izrečene. Vemo, da so bili znani primeri, ko je šlo za razžalitvene
               točne podatke, pa žal ljudem ni bila omogočena pravica do popravka, to je povedal
               tudi kolega Sajovic, zato ne vem, zakaj se tako krčevito otepa te pravice, ki mu jo
               zdaj dajemo s tem zakonom. Še za konec bi rekla, da ta pravica do popravka predvsem
               omogoča novinarjem, da tudi razmislijo, kaj zapišejo. Potem verjetno tudi ne bo
               potrebno tolikokrat, v tem primeru v narekovajih, zlorabljati pravice do popravka. Za
               konec bi še to rekla, da me resnično čudi, da opozicija s tako veliko pompa razglaša,
               kako je koalicija prevzela vse medije, hkrati pa zavrača pravico do popravka. In če
               res drži, da je vlada prevzela vse medije, potem je ta zakon in pravica do popravka
               pisana ravno na kožo opoziciji, zato jaz tega amandmaja ne morem podpreti, ker jim
               želim dobro. Najlepša hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Širca. Prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Danes od predgovornice pa še prej je bilo večkrat slišati, zakaj je
               opozicija tako skorajda neumna, da se otepa ponudb, ki jih prinaša velikodušna
               koalicija, saj vam bi prišle vse prav. Prav v teh trditvah, gospa Irgl pa tudi gospod
               Sok, je sprevrženost razmišljanja, da se pogovarjamo o zakonu, ki se dotika samo
               vprašanj pozicije, opozicije, se pravi politike. Ta zakon je za vse in komu koristi,
               ne morete vi določiti, če pa bi že prevzela vaše razmišljanje, gospa Irgl, če pravite
               in če trdijo in če se trdi in če se skoraj že dokazuje, da se mediji prevzemajo v
               vaše roke, potem dejansko popravka ne bi bilo potrebno vam nikoli uveljavljati, ker
               bi teksti bili že usmerjeni. Naj se vrnem še k dvema poglavjema. Ko se je pred leti
               ustavni člen prelival v zakon o medijih, se je prelival zelo previdno, zelo
               domišljeno in preverjeno, z neštetimi konzultacijami in z neštetimi razmisleki, še
               posebej pri tistih besedah, ki jih poznamo kot v dikciji enak oziroma enakovreden
               način objavljanja, popravljanja vesti - ali je prav enak ali je enakovreden in tako
               naprej. Preigrali smo nešteto variant in sodelovali so ljudje, ki so se, ko se je
               začela prebijati demokratična misel takrat še v jugoslovanskem prostoru, izkazali kot
               uspešni borci za svobodo govora.</p>
               <p>Zato menim, da v osnovi je bil takrat napor velik. Vprašanje, ali je praksa, ki se
               je potem na drugih nivojih izvajala tako in drugače, bila uspešna. Ampak to prakso bi
               veljalo preučiti, ne pa vprašanje opozicije, koristi opozicije. Če boste zavrnili
               prvi del amandmaja k 8. členu, da boste dopustili, da se v isti izdaji oziroma oddaji
               medija lahko s popravkom objavlja tudi komentar, pazite, komentar tega popravka ali
               odgovora nanj, se bodo lahko dejansko vsebine določenih časopisov oziroma medijev
               spremenile v nabiralnik nekih zelo prostopisateljskih vsebin. Predstavljajte si, kako
               bi izgledalo danes že abonirano gostujoče pero v osrednjem slovenskem dnevniku, ki bi
               spodbijalo - ne samo novinar, ampak tudi vsak prizadeti lahko spodbija -, ki bi
               spodbijalo razmišljanje recimo tistega, ki je spodbijal njegovo. Vemo, da gre za neko
               znano polemiko o tem, kdo ima več pogleda v preteklost, ali takratni urednik ali
               takratni politik, in če bi se pod gostujočim peresom pojavil popravek oziroma
               popravek in komentar že na ta popravek. Redno objavljanje gostuječega peresa tako
               rekoč ne bi bilo več možno, ker bi se to lahko nadaljevalo v nemogoče in skrajno
               absurdno situacijo. Komentirati popravek pomeni ga lahko deplasirati, mu vzeti njegov
               naboj in sprožiti še nove popravke in komentarje. Ta del, ki je obstajal prej v
               zakonu o medijih in ki ste ga sedaj povozili, nemožnost oziroma prepoved objavljanja
               komentarja v tistem trenutku, ko se objavi popravek, je potrebno vgraditi, in ni,
               gospod Petek, tako samoumeven kot izgleda, ker lahko prinese ogromno težav in pasti.
               Pa seveda tudi nekih neetičnih situacij. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Ko govorimo o amandmaju poslanskega kluba LDS k 8. členu, ki obravnava
               popravek, bi si tisti, ki posluša razprave, utegnil misliti, da je v sedanjem
               veljavnem zakonu o medijih to področje izpuščeno, pa ni res. Tudi veljavni zakon
               vpeljuje pravico do popravka, jo ima zelo široko definirano, premišljeno in se ta
               zadeva v časopisju tudi uresničuje. Za primer naj samo povem, pogledala sem, kako je
               z možnostjo popravka ali z objavljenimi popravki v enem od slovenskih medijev v
               naključno izbranem tednu. To je bil 11 teden letošnjega leta, ki se je začel s
               ponedeljkom, 13. marca. V tem mediju je objavljenih pet popravkov. Dva ali vsaj še
               tretjega bi lahko uvrstili v skupino tistega, kar je mogoče uvrstiti pod definicijo
               popravka, ker gre v resnici za napačne navedbe. Zanimivo, v teh dveh popravkih, ki
               sta kratka, so res samo stvarni popravki, stvarne napake odpravljene. Potem je še
               troje tekstov, za katere pa ni več mogoče reči, da so tako po obsegu kot po vsebini
               popravki v klasičnem pomenu besede. Recimo eden od popravkov zaobsega tretjino A4
               formata in potem je še odgovor na popravek. To pa ni več anonimna oseba, ampak je nam
               vsem dobro znani kolega.</p>
               <p>Kaj hočem povedati? Dokazati hočem, da je v enem mediju v enem tednu objavljenih pet
               popravkov. To pomeni, da veljavni zakon popravek že definira. Vprašanje pa je, kaj
               hočemo z novo definicijo popravka narediti. In prav ganljiva je skrb nekaterih, ki
               imajo v mislih človekove pravice, škoda, da te skrbi v komisiji za človekove pravice
               večkrat ne pokažejo, in hočejo opoziciji pripisati, da je proti popravku. Ne,
               popravek mora biti, mediji so dolžni objavljati popravke. Vprašanje je samo, kaj si
               tisti, ki popravek zahteva, kot popravek predstavlja.</p>
               <p>Končala bom s tem. Nedavno tega je bila v enem mediju objavljena kozerija, ki je
               imela kot del tudi prijavnico na komisijo za peticije. Ne boste verjeli, komisija je
               dobila 17 prijav peticije. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Pečanova. <stage>(Se odpoveduje.)</stage> Gospod Marinič.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo. Tudi sam želim dodati nekaj k 8. členu in predlaganemu
               amandmaju. Veliko je bilo rečenega, zato želim dati svoj prispevek k temu, da bi
               povedal, da je pravica do popravka, ki ga sedanji predlog zakona definira, nekako
               jasno dorečena stvar, ki ne le razširja ali kako drugače definira, ampak samo
               precizira. Veliko je bilo govora o tem precej na splošno. Zelo malo pa čisto
               konkretno. Kaj pravzaprav predlog zakona natančno definira v primerjavi s
               predlaganimi amandmaji? Čisto nič drugega kot da pravico do popravka samo jasno
               prezira in jo definira. Tudi v preteklosti je to veljalo, vendar na žalost se nihče
               tega ni držal. Ni pa bilo tudi jasno definiranih tako imenovanih kazni ali glob, ki
               jih sedanji zakon tudi natančneje in v neki ostrejši obliki definira. Torej predloga
               amandmaja k 8. členu, ki ga predlaga opozicija, ne želim podpreti, kajti zdi se mi
               zdelo pomembno, da končno pridemo tudi do tega, če bo nekdo na prvi strani napisal in
               s tem povzročil krivico, bo moral v naslednji številki oziroma po tistem času, kot
               zakon precizira, tudi to krivico popraviti, se opravičiti ali kako drugače
               definirati. Ko bomo dosegli to, bomo dosegli tiste razvite države, ki so, katere
               medijske hiše so že zdavnaj spoznale, da je pravica do popravka njihova stvar in ne
               stvar zakonodajalca, torej sami so se znali organizirati in sami so prišli do
               spoznanja, da je edino pravično in korektno, da mediji oziroma sestavljavci medijev
               sami pridejo do tega spoznanja in da sami uvedejo neko samokontrolo, da se to ne
               zgodilo. Če se že to zgodi, kar je povsem običajno v svetu teh informacij, je lahko
               to kaj hitro, v tem primeru se seveda sami odločajo za to in se sami organizirajo do
               pravice do popravka. V zvezi s tem lahko ugotovimo, kje smo mi in kako daleč smo
               demokratični glede pravice do popravka.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa, gospod predsednik za besedo. Prej me je kolegica Širca iz ne vem kakšnega
               razloga imenovala, ker nisem še razpravljal o tem amandmaju, in me je podučila, da je
               ta zakon zapisan oziroma napisan za državljane. Ne vem tudi, če to ve, zakaj potem
               razpravlja na takšen način kot razpravlja in se dejansko nekako v svojih razpravah
               samo opredeljuje do politike in političnih strank. Dejstvo sicer je, da se v medijih
               o politiki veliko piše, o izjavah politikov, ampak to, da je zakon napisan za
               državljane, vendarle vsi vemo. To je pravzaprav, kolegica Širca, vaše vztrajanje in
               prikazovanje, češ da si je politika podredila medije, da je politika napisala zakon o
               RTV-ju takšen, kot paše politiki za prevzem RTV hiše itd., to vi nenehno ponavljate.
               Toliko v odgovor na vašo ugotovitev. Sicer pa tudi vidim, da razen vas vaši kolegi ne
               kažejo kaj velikega interesa za obravnavo tega zakona, ker so vas takole pustili samo
               v dvorani.</p>
               <p>Kar se tiče popravka, to je ena od tistih treh zadev, ki so doživele največ
               publicitete oziroma ta sprememba zakona je na teh treh točkah poleg sklada, popravka
               in nasilja še doživela največ publicitete v javnosti. Res je, da je ta pravica že
               sedaj uzakonjena, kako se pa izvaja, je pa seveda druga stvar. Sedaj kolegica mag.
               Potrata ima, kot je povedala, zelo dobre izkušnje s tem, veliko pa nas je, ki pa s
               temi popravki nimamo dobrih izkušenj. Dejansko je tako, kot je bilo že slišati, da te
               popravke največkrat sicer mediji objavijo po tednu, 14-ih dneh, včasih še dlje časa v
               pismih bralcev.</p>
               <p>In sedaj bo to bolj natančno definirano, da mora biti popravek objavljen prej in da
               mora biti objavljen na isti strani, in če je potrebno, tudi v enaki dolžini, kot je
               bil članek. Velikokrat lahko novinar napiše nekaj in je to potem na isti način težko
               popraviti. O vas lahko recimo napiše neko neresnico, pa jo boste potem težko v enem
               stavku demantirali, ampak na koncu smo se vsi strinjali, da popravek ne sme biti
               daljši od osnovnega članka, tudi bi se o tem dalo veliko povedati. Seveda pa je drugo
               vprašanje, ko novinarji pod krinko komentar ali ob robu ali pod opaženo, aktualno in
               ne vem, kakšne naslove še vse dajo, v bistvu pod tem naslovom objavijo poročilo. Tako
               prihaja v teh zapisih velikokrat do mešanja in sam ugotavljam, da pravzaprav
               novinarji velikokrat ne vedo, kaj je komentiranje in kaj je poročanje. In če se v
               komentarju pojavi zadeva, ki jo je potrebno popraviti, zakaj pa ne. Zakaj pa ne bi
               bilo možno komentarja popraviti, še zlasti če se pod krinko komentarja hoče povedati
               nekaj drugega.</p>
               <p>Jaz imam, da zaključim, enostaven predlog in sem ga že enkrat povedal in tudi je
               danes že tukaj bilo slišati. Poglejte, resnice ni potrebno in se je ne da popraviti.
               Torej, če si bodo novinarji sami prizadevali za to, da bodo napisali tisto, kar
               dejansko odraža neko objektivnost, potem teh popravkov ne bo. Sedaj se bodo lahko
               uredniki odločali in bodo neke novinarje tudi po številu popravkov nagrajevali. Konec
               koncev, če je veliko popravkov, potem tisti, ki pišejo, zapolnijo nek medij s to
               vsebino in je potem potrebno manj delati novinarjem, da je medij vsebinsko poln.
               Lahko bodo torej na takšen način ukrepali ali pa obratno, ali pa bodo rekli, da
               novinar, ki ima veliko popravkov, ne izpolnjuje nekih določenih normativov. To je
               njihova odločitev in bodo sami o tem odločali. Rekel bi pa še to čisto za konec, da
               je za mene osebno zapisana neresnica, in kar veliko sem jih v tem času, kar javno
               delam, doživel, je na nek način enako kot žalitev. Včeraj ste se v poslanskem klubu
               LDS zelo močno prizadevali, da se žalitev izvzame iz imunitete. Torej ne vem, kako bi
               se ne zavzeli za to, da se lahko neresnico, ki je na nek način žalitev za tistega, ki
               ga prizadene, da ima pravico, da to neresnico na ustrezen način na isti strani v
               enakem obsegu tudi popravi. To enostavno pač ne gre skupaj in to je težko razumeti.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Rezman. Oprostite, gospod Rezman, replika, gospa Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Sem bila omenjena in gospoda Soka moram spomniti, na kaj sem replicirala. Že v prvem
               delu današnjega pogovora o amandmajih k 3. členu, povzemam, nimam magnetograma, ste
               dejali, zakaj se vendarle opozicija toliko zavzema in nasprotuje financiranju pa tudi
               popravku, ker nam bo to prav prišlo, zakaj toliko nasprotujemo. Skratka, tukaj sem
               utemeljevala razlog, da ne gre za zakon, ki se ukvarja s pozicijo in opozicijo, ampak
               z državljani in državljankami.</p>
               <p>In še en komentar k vašemu komentarju. Sedaj je eksplicitno zapisano v zakonu, da
               pravica do popravka in odgovora do popravka se nanaša tudi na komentar. Komentar je
               posebna novinarska zvrst, interpretativna, osebna in predstavlja določeno zaokroženo
               stališče in tudi ni dana komurkoli. Komentiranje oziroma popravljanje komentarja
               lahko pripelje dejansko v literarno, romaneskno nevarnost in dejavnost za posamezni
               časopis. In še nekaj, domnevni pisec tega poglavja o popravku, gospod Oblak, je v
               neformalnih pogovorih pri javnih predstavitvah dejal, zakaj se toliko vznemirjate pri
               tem popravku, ali ne vidite, kako se bo lahko dalo, ne rečem izigrati, ampak zavrniti
               popravek, saj odgovorni urednik bo našel že niše v tistih alinejah, ki so naštete, ne
               se toliko <q>"sekirati"</q>. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati k temu členu? Želite, gospod minister? Potem
               zaključujem razpravo o 8. členu in amandmaju k 8. členu. In prehajamo na razpravo o
               13. členu in o amandmaju poslanske skupine LDS k temu členu. Kdo želi razpravo? Gospa
               Širca, izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. 13. člen pravzaprav povzema razmišljanje marsikaterega medijskega
               delavca, novinarja, urednika in tako naprej, ki se ne strinja z rešitvijo, da bi bilo
               dovolj sedem dni časa, da bi organ, na katerega bi se naslovilo za informacije, imel
               sedem dni časa, da bi posredoval novinarjem zaželene informacije. Mi predlagamo, da
               je smiselno, da se ta čas skrči. Rekli smo tri dni, mogoče bi bila kakšna rešitev, če
               bi bila dovolj razmišljena in prediskutirana, lahko boljša, ampak povzeli smo tista
               mnenja, ki so bila izražena v medijih, še posebej v dnevno-informativnih časopisih,
               ki potrebujejo čim prej pomembne informacije, ki jih želi od medija. Ko smo že
               govorili o popravku, tam odgovorni urednik mora kar v 24-ih urah odgovoriti, ali bo
               objavil in zakaj ne bo objavil in kako bo objavil popravek, ki ga stranka želi. Hočem
               reči, na eni strani se zahteva hitro urgiranje, ko gre za medije, po drugi strani pa
               se več ali manj, priznajmo si, državnemu aparatu oziroma drugim organom da kar sedem
               dni časa za to, da pripravi odgovor. Glede na to, da se armada državnih uslužbencev
               vse bolj veča in ni skromna in da je za to plačana, je najbrž smiselno, da se tudi
               podviza pri dajanju teh informacij. Vemo, kakšni pravzaprav čudni scenariji so bili
               enkrat posredovani, ko smo videli, koliko je ministrstvo za kulturo potrebovalo, da
               je podalo eno informacijo mediju, ki ga je zahtevalo, ni šlo v dni, ampak v mesece.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo? Gospod minister, izvolite.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Hvala lepa, gospod predsednik. Jaz sem se mislil na koncu javiti, pa sem slišal, da
               ne morem. Rad bi povedal to, kar je gospa poslanka govorila o treh dneh, da bi bilo
               dovolj za to, da bi ministrstva pripravljala odgovor. Moram reči najprej to, da že v
               zakonu, ki so ga predlagali za 2004 poslanci LDS, jasno eksplicitno piše 7 dni, tudi
               oni sami so predlagali 7 dni že leta 2004. Poleg tega pa je 3 dni, menimo, vendarle
               relativno kratka doba. Za kaj gre? Da se korpus in ljudi, ki se s tem ukvarjajo na
               ministrstvih, ki so zaposleni tudi na ministrstvu za kulturo, ne veča tako, kot je
               bilo rečeno, ampak se je večalo v zadnjih letih predvsem. Res pa je nekaj, da je
               sedaj vendarle ta prostor širši, demokratičnejši in da je cela vrsta novih in novih,
               vedno novih vprašanj, novinarji nas dobesedno zasuvajo z vprašanji, včasih je človek
               presenečen nad tem, saj bi pričakoval, da bi pogledali tudi na internetne strani,
               kjer so mnogokrat vsa pojasnila že dana, tega ne storijo, pa morajo to velikokrat
               delati službe, ki so številčno skromne, ki se neposredno s tem ukvarjajo. Ob veliki
               količini vprašanj, ki jih nastavlja zunanji svet izven ministrstva, je tri dni
               resnično premalo časa. Velikokrat se zgodi, da določenih svetovalcev ni ali da je
               mogoče minister odsoten itn., in v treh dneh je pogosto resnično težko izpeljati to,
               da bi dobili kompetenten in ustrezen odgovor za tiste, ki nekaj zahtevajo oziroma
               sprašujejo. Mislim, da je sedem dni zelo korekten datum. Sedaj je bilo tako celo, da
               v zakonu niti ni bilo predpisano, da je nek drug zakon govoril o dvajsetih dneh. Ta
               zakon pa sploh ni o tem natančno govoril in je bilo možno pravzaprav podaljševati v
               nedogled, čeprav so se ministrstva po mojem mnenju zelo prizadevala, da so odgovori
               prišli relativno hitro, in sedaj se bodo tudi v sedmih dneh po mojem mnenju z nekim
               določenim naporom dogajalo, da bodo prišli odgovori pravočasno do tistih, ki odgovor
               zahtevajo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Še kdo želi o 13. členu in o amandmaju k 13. členu? <stage>(Ne.)</stage>
               Zaključujem razpravo.</p>
               <p>In prehajamo na razpravo o 45. členu in amandmaju poslanske skupine LDS. Kdo želi
               besedo? Gospa Širca. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Pravzaprav ni bistvene razlike, razen v roku, <q>"3 mesece"</q> spreminjamo na <q>"6 mesecev"</q>,
               ampak dovolite, da ob tem amandmaju, ki se dotika delovanja sveta za radiodifuzijo,
               opozorim na veliko nezadovoljstvo v naših vrstah, kar se tiče imenovanja sveta za
               radiodifuzijo, kot ga je ohranilo to besedilo, ki ga imamo na mizi. Ne strinjamo se z
               načinom imenovanja sveta za radiodifuzijo, ki je pravzaprav zelo podoben tistemu
               načinu, ki je uporabljen pri imenovanju sveta RTV Slovenija, gre za logiko večine v
               državnem zboru, brez posredne vloge kompetentnih strokovnih inštitucij. Na odboru smo
               predlagali drugačno imenovanje sveta za radiodifuzijo prek posrednikov, prek
               univerze, prek društva novinarjev, prek gospodarske zbornice, ki ima svoj oddelek za
               medije in tisk, prek kulturniške zbornice in tako naprej. Na odboru je bila naša
               želja in predlog zavrnjen, ker se je razumelo, da koalicija ne zaupa ne univerzi, ne
               združenju za medije, ne društvom, temveč svojim <q>"plonk listkom"</q>, tako da pač bo svet
               takšen, kot bo. Ta amandma malenkostno spreminja ta čas, ki je potreben za
               usklajevanje. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? Gospod minister, izvolite.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Hvala lepa. O tem smo že na odboru zelo jasno in nedvoumno povedali in tudi
               argumentirali, zakaj je prišlo do te spremembe. Pravzaprav niti ni prišlo do velike
               spremembe, ker tretji odstavek obstoječega zakona zelo jasno govori tisto, kar mi
               tudi v zakonu postavljamo, tako da je bilo že prej možno in ni bilo nobenih velikih
               razlik. So pa bile določene pripombe in pomisleki predlagateljev na nekatere
               organizacije, za katere niti še danes ne poznamo ljudi, ki so v teh organizacijah. Pa
               ne zato, da bi jih osebno poznali, ampak nekateri niti funkcije ne opravljajo.
               Mislim, da je zelo ustrezno to, kar smo mi predlagali. Da pa v ničemer ne spreminja
               ali oži prostora, saj že obstoječi zakon v tretjem odstavku povsem jasno omogoča to,
               kar smo predlagali tudi mi.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Izvolite, gospa Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Ni res. Obstoječi zakon govori povsem drugače, kako se imenuje svet za
               radiodifuzijo, če o tem govoriva, spoštovani gospod minister. Kajti obstoječi zakon
               govori, da sedem članov Sveta za radiodifuzijo, ki jih na osnovi javnega poziva
               imenuje državni zbor, predlagajo slovenske univerze, in to kandidate s področja
               prava, telekomunikacij, informatike; kulturniška zbornica, in sicer kandidate s
               področja avdio-vizualne kulture; gospodarska zbornica, in to kandidate s področja
               ekonomije; in društvo novinarjev, in to kandidate s področja novinarstva in
               komunikologije. Vi ste to posredno imenovanje, njihov predlog pač odstranili, tako
               kot ste odstranili vse civilne in druge inštitucije pri imenovanju članov sveta RTV
               Slovenija. To je isti vzorec in prepustili ste celotno imenovanje ali seštevanje
               Kviazu. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Hvala lepa, gospod predsednik. V tretjem odstavku zelo jasno piše, da se lahko
               prijavijo na to tisti, ki so strokovnjaki s področij iz prejšnjega odstavka, kar je
               nedvoumno, jasno in povsem vsakemu razumljivo. Da bi odstranjevali, tako kot se je
               prej delalo, pa mislim, da to ni res. Vsi se lahko na to prijavijo. In ko se je
               veliko govorilo o komisijah, kdo jih imenuje in kdo ne, gospod Kangler je lepo
               povedal, da praktično še tako razmišlja. Novejše poti niti ni znal povedati. Veste,
               da ima po zakonu minister pravico imenovati komisije. Gre pa za to, da so komisije
               nepristranske, medtem ko so do sedaj bile, in da imenuje ljudi, ki niso vezane osebe.
               In to bomo tudi naredili. Zdaj je pa tako, ali minister to imenuje, ki je politik,
               ali pa parlament, samo ti dve možnosti sta. In če mislite, da je parlament
               nepolitično telo, potem se motite.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Širca, želite besedo? Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Mislim, da je treba popraviti gospoda ministra. Namreč, razlika je v tem, če politik
               imenuje, se pravi, parlament imenuje nekoga, ki ga je predlagala določena institucija
               po nepolitičnem ključu, svojega predstavnika in je izbor znotraj teh, ki so že
               predlagani; ali če izbira med tistimi, ki jih, kot sem že rekla in moram ponoviti,
               prebere na <q>"plonk"</q> listku.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Hvala lepa. Torej, o <q>"plonk"</q> listkih, ne vem, kaj govorite. Lahko bi pa povedal to,
               da sedaj bo tudi po tretjem odstavku katerakoli institucija lahko predlagala, samo da
               je polje še širše. To je vse. In to je večja kvaliteta, če je širše polje. Lahko pa
               institucije posameznika ravno tako predlagajo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati? <stage>(Ne.)</stage> Zaključujem razpravo. O amandmajih bomo v
               skladu s časovnim potekom seje zbora odločali danes v okviru glasovanj, pol ure po
               prekinjeni 32. točki dnevnega reda oziroma najkasneje ob 21.20 uri.</p>
               <p>S tem prekinjam to točko dnevnega reda.</p>
               <p>Prehajamo na <title>32. TOČKO DNEVNEGA REDA - PRVA OBRAVNAVA PREDLOGA ZAKONA O VERSKI
                  SVOBODI.</title>
               </p>
               <p>Predlog zakona je v obravnavo zboru predložila vlada Republike Slovenije. V zvezi s
               tem zakonom je skupina desetih poslancev s prvopodpisanim gospodom Miranom Potrčem
               zahtevala, da državni zbor opravi splošno razpravo. Besedo dajem predstavniku vlade
               za dodatno obrazložitev predloga zakona. Izvolite, gospod Čepar.</p>
            </sp>
            <sp who="SDZ4:ČeparDrago">

               <speaker>DR. DRAGO ČEPAR:</speaker>

               <p>Hvala lepa, gospod predsednik, za besedo. Spoštovane poslanke in poslanci! Vlada
               Republike Slovenije je 16. februarja sprejela predlog zakona o verski svobodi, ki bo
               na novo, v skladu z evropskimi in drugimi modernimi standardi in mednarodnimi
               dokumenti uredil področje verske svobode.</p>
               <p>Ena izmed temeljnih zahtev demokratičnega političnega sistema je spoštovanje
               človekovih pravic in temeljnih svoboščin ter ustvarjanje garancij za njihovo
               realizacijo. Med temi pravicami sta tudi verska svoboda in pravica do svobode vesti.
               Ustava Republike Slovenije v 7. členu določa načelo ločitve države in verskih
               skupnosti, načelo enakopravnosti verskih skupnosti in njihovo svobodno delovanje.
               Verska svoboda in svoboda vesti sta urejeni v 41. členu ustave, ki zagotavlja pravico
               vsakega posameznika do svobodnega izpovedovanja vere in drugih opredelitev v zasebnem
               in javnem življenju ter pravico staršev do verske in moralne vzgoje svojih otrok.
               Drugi odstavek 16. člena ustave ne dopušča nobenega začasnega razveljavljanja ali
               omejevanja tam naštetih pravic, med katere spada tudi verska svoboda, opredeljena v
               41. členu ustave. S tem ustava postavlja versko svobodo v skupino posebej varovanih
               ustavnih pravic, ki terjajo absolutno spoštovanje njihovega uresničevanja. Poleg tega
               ustava prepoveduje diskriminacijo na podlagi vere ali drugega prepričanja,
               spodbujanje k verski neenakopravnosti ter razpihovanje verskega sovraštva in
               nestrpnosti. Ustava nadalje priznava tudi pravico do ugovora vesti ter možnost
               sodelovanja pri obrambi države na drug način.</p>
               <p>Temeljni predpis, s katerim sta sedaj urejena verska svoboda in pravni položaj
               verskih skupnosti v Republiki Sloveniji, je zakon o pravnem položaju verskih
               skupnosti v Republiki Sloveniji iz leta 1976, ki je bil po njegovem sprejemu še
               dvakrat dopolnjen, zadnjič leta 1991 pred sprejemom ustave. Razlogi za nov zakon so
               številni, najpomembnejši je zagotovo ta, da se na zakonski ravni konkretizira ustavno
               načelo verske svobode, kot to zagotavlja sedanja ustava. Zakon iz leta 1976 je po eni
               strani zastarel, po drugi strani pa pomanjkljiv, saj ne ureja nekaterih temeljnih
               vprašanj, ne opredeljuje postopka in pogojev registracije, registra verskih
               skupnosti, pojma verskih skupnosti. Še zlasti je pomanjkljiva ureditev ustanovitve
               verskih skupnosti, saj zakon ne določa niti minimalnih kriterijev oziroma pogojev za
               njihovo ustanovitev, kot to velja za druge osebe civilnega prava, na primer društva.
               Velika pomanjkljivost zakona je neurejanje ustreznega postopka registracije in
               neurejanje registra. Ker postopek prijave oziroma registracije verske skupnosti ni
               pravno definiran, ne zagotavlja pravne varnosti in pravnih jamstev verskim
               skupnostim, ki bi se želele registrirati. Zakon primarno ureja zgolj pravni položaj
               verskih skupnosti, ne pa tudi pravic, izhajajočih iz verske svobode kot temeljne
               človekove pravice, zato je nujno, da v skladu z uveljavljenimi standardi na ravni
               zakona ustrezno uredimo način izvrševanja verske svobode in vprašanja, povezana s
               svobodnim delovanjem verskih skupnosti.</p>
               <p>Cilj predlaganega novega zakona o verski svobodi je predvsem ureditev načina
               zagotavljanja verske svobode ter njenega individualnega in kolektivnega
               uresničevanja, ureditev pravnega položaja verskih skupnosti z odpravo že naštetih
               pomanjkljivostih sedanje ureditve. Predlog zakona sestavlja 7 poglavij - Splošne
               določbe in temeljna načela, Uresničevanje verske svobode, Registracija cerkva in
               drugih verskih skupnosti, Pravice registriranih cerkva in drugih verskih skupnosti
               ter njihovih pripadnikov, Pristojni organ, Kazenske določbe, Prehodne in končne
               določbe. V Splošnih določbah je opredeljena verska svoboda, prepoved diskriminacije
               ter razpihovanje verskega sovraštva in nestrpnosti, načelo ločitve države in verskih
               skupnosti, enakopravnost cerkva in drugih verskih skupnosti, njihova splošna
               koristnost ter temeljna načela delovanja cerkva in drugih verskih skupnosti.</p>
               <p>Poglavje Uresničevanje verske svobode. Iz določbe prvega odstavka 42. člena ustave o
               splošni svobodi združevanja izhaja tudi svoboda ustanavljanja cerkva oziroma drugih
               verskih skupnosti. Prav tako predlog zakona natančneje opredeli načelo svobodnega
               delovanja iz drugega odstavka 7. člena ustave. Izhajajoč iz tretjega odstavka 41.
               člena ustave predlog zakona opredeljuje pravico staršev do verske vzgoje svojih otrok
               ter kot tako imenovano versko polnoletnost določa starost otroka 15 let. V tem
               poglavju je opredeljena tudi prepoved delovanja cerkve ali druge verske skupnosti.
               Predlog zakona izčrpno ureja postopek registracije, ki ni obvezen, je pa predpogoj za
               priznavanje določenih pravic. Verska skupnost se lahko registrira, če ima vsaj 100
               polnoletnih članov državljanov Republike Slovenije oziroma tujcev, ki imajo stalno
               prebivališče v Republiki Sloveniji in izkažejo delovanje verske skupnosti v Sloveniji
               zadnjih 10 let. Zakon določa, kaj mora vsebovati zahteva za registracijo in kakšne
               predloge mora imeti, ter postopek registracije. To zagotavlja jasnost kriterijev za
               registracijo, pravno predvidljivost postopka ter varstvo pravic strank v postopku
               pred pristojnimi organi. Če cerkev oziroma druga verska skupnost izpolnjuje pogoje za
               registracijo, jo pristojni organ vpiše v register cerkva in drugih verskih skupnosti
               v Republiki Sloveniji, register je javen, njegova vsebina je opredeljena s predlogom
               tega zakona. Ob prenehanju cerkve oziroma druge verske skupnosti ali kot sankcija za
               kršitev ustave, pravnega reda Republike Slovenije ali določb tega zakona je predviden
               izbris iz registra.</p>
               <p>Čeprav predlagani sistem ne sili v registracijo, je zaradi načela pravne varnosti in
               varstva tretjih oseb samo registriranim cerkvam oziroma drugim verskim skupnostim
               možno priznati nekatere posebne pravice, ki jih zagotavljajo ustava, mednarodni
               pravni akti in zakon. Njihovim pripadnikom država zagotavlja redno, individualno in
               kolektivno versko duhovno oskrbo v Slovenski vojski, policiji, v zavodih za
               prestajanje kazni, bolnišnicah in socialno-varstvenih zavodih, ki opravljajo
               institucionalno varstvo. Priznana jim je svoboda gradnje in uporabe prostorov in
               zgradb za verske namene, njihova priporočila in interesi pa se morajo upoštevati že
               pri pripravah prostorskih aktov. Za svoje verske uslužbence, ki jim je to edini
               poklic, lahko zaprosijo za pridobitev pravice do namenske državne finančne pomoči iz
               proračuna za pokritje prispevkov za socialno varnost. Zakon predlaga, da bi država
               financirala prispevke zavarovanca in ne več prispevke delodajalca kot dosedaj in
               natančneje določa postopek ugotavljanja upravičenosti. Število takšnih verskih
               uslužbencev naj bi bilo sorazmerno številu pripadnikov, razmerje 1000 pripadnikov na
               enega duhovnika ter natančno določa način financiranja prispevkov za socialno
               varnost. Predlog zakona daje pravico financiranja iz donacij in drugih prispevkov
               fizičnih in pravnih oseb ter drugih prostovoljnih prispevkov, kot tudi možnost
               finančnih subvencij države. Predlagani zakon natančneje ureja položaj in pristojnosti
               organa, pristojnega za verske skupnosti. Zakon vsebuje kazensko določbo, da se
               registrirana cerkev ali druga verska skupnost oziroma njen posamezni sestavni deli
               kaznuje za prekršek, če v pravnem prometu uporablja drugačno ime, kot je
               registrirano, če v zakonsko podpisanem roku ne sporoči spremembe podatkov ali prilog,
               ki so potrebne za registracijo, ter če posreduje pristojnemu organu napačne podatke
               za odločanje o pravicah glede plačila prispevka za socialno varnost. Pristojni organ
               naj bi v roku treh mesecev po uveljavitvi zakona vzpostavil register cerkva in drugih
               verskih skupnosti, glede že registriranih je predlagano, da ohranijo status pravne
               osebe in se vpišejo v register, vendar morajo, če tega niso storile že do sedaj, v
               roku treh let predložiti pristojnemu organu osnovne podatke oziroma gradiva svojih
               verskih besedil. Prav tako obdržijo pridobljene pravice do prejemanja finančnih
               sredstev tiste, ki so iz državnega proračuna že doslej prejemale ta finančna
               sredstva.</p>
               <p>Beseda o finančnih posledicah. Do zdaj so verske skupnosti prejemale iz državnega
               proračuna sredstva za kritje prispevkov delodajalca za obvezno pokojninsko in
               invalidsko zavarovanje in za obvezno zdravstveno zavarovanje. Prispevek države se je
               od najvišje vrednosti 23,86% osnove, to je bilo v letu 1992, postopoma zmanjšal na
               sedanjih 15,94%. Tako je odstotek v skupni višini 21,86%, to je prispevek za obvezno
               pokojninsko in invalidsko zavarovanje v višini 15,50% ter prispevek za obvezno
               zdravstveno zavarovanje v višini 6,36%, torej ta prispevek v višini 21,86%, ki ga ta
               zakon predlaga, ne dosega ravni, na kateri je država te prispevke že sofinancirala.
               Za osnovo izračuna prispevkov, potrebnih sredstev za leto 2007, smo vzeli število
               oseb, katerim je država januarja 2006 izplačala prispevke, teh je 1043, in predvidoma
               povprečno bruto plačo za leto 2007. Na letni ravni bo potrebno tako zagotoviti 501
               milijon tolarjev sredstev. Po ocenah iz leta 2005 pa je za izplačilo prispevkov za
               socialno varnost po tem zakonu v letu 2007 potrebnih 453 milijonov, znesek, ki bi ga
               država za isto število oseb izplačala leta 1992, bi bil 494, kar je za 41 milijonov
               tolarjev več, kot je znesek, potreben po tem zakonu.</p>
               <p>Kratka zgodovina. Institut za pravo človekovih pravic je leta 2004 pripravil
               strokovne podlage za normativno ureditev področja verskih skupnosti v Republiki
               Sloveniji. Obsežno študijo na skupno 230 straneh, ki vsebuje tudi osnutek zakona, si
               je mogoče ogledati na naši spletni strani. Marca 2004 je osnutek zakona, ki je
               sestavni del te študije, obravnavala komisija vlade Republike Slovenije za reševanje
               odprtih vprašanj verskih skupnosti pod predsedstvom ministra mag. Ivana Bizjaka in
               sklenila, da je ustrezno izhodišče za strokovno in medresorsko usklajevanje. To je
               bilo obsežno. Od nove vlade je imenovana komisija, ki ga je pod predsedstvom ministra
               dr. Lovra Šturma obravnavala marca ter junija 2005 poleti, in septembra so potekala
               koalicijska usklajevanja. Med pripravo osnutka in med usklajevanjem je Urad za verske
               skupnosti pripravil več posvetov predstavnikov verskih skupnosti na to temo, zakon je
               bil večinsko podprt, saj izboljšuje položaj in možnosti dela vseh cerkva in verskih
               skupnosti, podane pa so bile tudi nekatere pripombe. Nekatere cerkve, med njimi
               članica sveta krščanskih cerkva, so ga določno in pisno podprle. Rešitve, ki jih
               prinaša vladni zakon, so stvar dolgoročnega soglasja več vlad, na katerih so bile
               tudi sedanje največje opozicijske stranke. Osnutek vladnega zakona je vladna komisija
               za reševanje odprtih vprašanj verskih skupnosti potrdila že leta 2004.</p>
               <p>Ministra prejšnje vlade Anton Grizold in Zdenka Cerar sta na primer uvedla versko
               duhovno oskrbo vojakov in zaposlila duhovnika za duhovno oskrbo zapornikov. Prispevke
               za socialno varnost duhovnikov so sofinancirale vse vlade po osamosvojitvi in
               desetletja pred osamosvojitvijo. Vse to daje upanje, da ureditev tega področja
               dozoreva. Samostojna Slovenija je na področju verske svobode naredila nekaj korakov v
               pravo smer in sprejem zakona o verski svobodi bo eden pomembnejših.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu direktorju Urada za verske skupnosti. Sledi predstavitev stališč
               poslanskih skupin. Gospod Alojz Sok bo predstavil stališče poslanske skupine Nove
               Slovenije.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Spoštovani predsednik, spoštovani predstavnik vlade. Največkrat, tudi v tem tednu,
               smo lahko poslušali o opozorilih glede ločenosti med državo in cerkvami. Gre
               velikokrat celo tako daleč, da bi se na primer niti minister ne smel sestati s
               predstavniki vlade. Ampak če povzamem neke podatke iz javnosti, oče slovenske ustave,
               dr. France Bučar, je znan 7. člen označil za anahronizem, ki danes nima nobenega
               smisla. Ko se je dotaknil konkretnih slovenskih razmer, pa je ugotovil, da se je ta
               pojem pri nas dostikrat razumel kot izločitev cerkve iz družbe, kar je po njegovem
               prepričanju celo protiustavno. Kakorkoli že, člen o ločitvi cerkve in države je
               sestavni del naše ustave, zato je v ospredju vprašanje, kako ga pravilno razumeti.</p>
               <p>Po besedah škofa dr. Antona Stresa je slovenska cerkveno državna ločitvena
               formulacija v ustavi zelo klasična in sama po sebi ne narekuje ne sovražne ne
               prijazne ločitve. Udejanjenje tega ustavnega načela je tako predvsem stvar
               zakonodajne tradicije, javnega mnenja, odvisno je od nas, kako ga sami razumemo. Po
               besedah dr. Stresa se je to določilo začelo spreminjati tudi v Franciji, ki ga pozna
               že več kot 100 let, razmere pa se spreminjajo tudi na Slovenskem, ko se neprijazna
               razlaga ločitve cerkve in države postopoma spreminja v prijaznejšo. K temu bo lahko
               tudi veliko pripomogel nov zakon o verski svobodi, kot ga predlaga vlada, kar pa je
               spodbudno znamenje za majhno državo, ki mora težiti predvsem k sodelovanju, ne pa k
               ločevanju.</p>
               <p>Tudi po mnenju sociologa iz Fakultete za družbene vede, dr. Franeta Adama, je
               ločitev cerkve in države nesporno dejstvo, ki pa mora biti vzpostavljeno v
               pozitivnem, ne pa v ekskluzivnem izločevalnem smislu.</p>
               <p>Slovenski metropolit Alojz Uran pravi: Državna skupnost in cerkev sta na lastnem
               področju druga od druge neodvisni in avtonomni, vendar služita obe, čeprav različni
               po svojem poslanstvu, osebnostni in družbeni poklicanosti istega človeka. To službo
               bosta opravljali učinkoviteje v prid vsem, čim bolj zdravo bo njuno sodelovanje.</p>
               <p>Ločenost države in cerkve pomeni na eni strani avtonomnost obeh, a hkrati odprtost in
               zaželeno možnost nujnega sodelovanja pri napredku človekove osebe in skupnega
               dobrega, kot med drugim pravi v slovenski zakonodaji nadrejeni sporazum med Republiko
               Slovenijo in Svetim sedežem o pravnih vprašanjih. Prav z uveljavitvijo tega sporazuma
               je Slovenija po vladnem prepričanju odstopila od strogega modela načela ločitve in
               priznava tudi sodelovanje med obema. Seveda je to model, ki velja za vse cerkve in
               verske skupnosti, ne le za katoliško cerkev. Ločitev in nevtralnost države državi ne
               preprečuje, da ne bi imela s cerkvami in z verskimi skupnostmi enaki pozitivni
               razmerji in oblik sodelovanja ter skupnih prizadevanj, kot jih ima v tem pogledu tudi
               z drugimi civilno-družbenimi organizacijami. Verskim skupnostim pa je tudi ustavno
               sodišče Republike Slovenije priznalo vlogo obče koristnih ustanov, ki opravljajo
               pomembno družbeno funkcijo. Tudi slovenski zakonodajalec šteje za splošno koristno,
               če je ustanova ustanovljena za verske namene med drugim beremo v utemeljitvi k temu
               zakonu o verski svobodi. Nikakor torej pojem ločenosti ne pomeni, da moramo zgraditi
               nekakšen državno cerkveni zid, kot je to bilo že poskušano s prejšnjim predlogom, ki
               ga je v postopek vložila Liberalna demokracija Slovenije. Nekateri kolegi namreč
               izhajajo iz stališča, da ima ena verska skupnost, torej katoliška cerkev na
               Slovenskem takšen monopolni položaj, ki ga je potrebno razbiti. Pogosto jo
               prikazujejo celo, bi lahko rekli, kot koalicijsko cerkev. Zakon o verski svobodi, ki
               je pred nami, ureja uresničevanje verske svobode tako pri individualnem kot
               kolektivnem izvrševanju, temeljna načela verske svobode, pravni položaj registriranih
               drugih cerkva in drugih verskih skupnosti, postopek registracije cerkve ali druge
               verske skupnosti, pravice registriranih cerkva in drugih verskih skupnosti,
               pristojnosti in pooblastila pristojnega organa na tem področju in kot ostali zakoni
               tudi kazenske določbe in prehodne in končne določbe. Naj se v imenu Nove Slovenije
               ustavim na področju, ob dveh vprašanjih, ki sta zajeti v tem zakonu in ki sta tudi v
               javnosti že v preteklosti zbudili največ publicitete.</p>
               <p>Prvo je vprašanje plačevanja prispevkov duhovnikom. Nesporno dejstvo je, da država
               financira tako ali drugače mnoge nevladne organizacije iz različnih področij. Ravno
               tako je nesporno, da katoliška cerkev in tudi druge cerkve skrbijo za ohranjanje
               kulturne dediščino, saj vzdržujejo številne sakralne objekte, ki so vsem nam v ponos,
               tako zgodovinskega kot arhitekturnega vidika. Ključno vlogo v tem procesu pa igrajo
               duhovniki in domačini, ki s svojim delom in zbiranjem prostovoljnih prispevkov
               obnavljajo cerkve ter s tem ohranjajo to bogato kulturno dediščine. Zato na vlogo
               cerkve na Slovenskem ne smemo gledati samo z verskega vidika, ampak veliko širše.
               Kritje prispevkov pri vsem delu, ki ga duhovnik opravi znotraj okolja, v katerem
               živi, zaradi tega ne sme biti sporno. Tukaj gre za osebo, ki je vse življenje, od
               jutra do večera na razpolago ljudem v okolju, v katerem živi. Prav je, da ima v
               zameno za svoj trud, ki ga vlaga v skupnost, zagotovljeno vsaj minimalno socialno
               varnost. Vlada je sicer v začetku bila mnenja, da bi bila ta socialna varnost
               stoodstotna, vendar je v izogib nekaterim nasprotovanjem pozneje to svoje stališče
               nekoliko spremenila.</p>
               <p>Duhovniki imajo znotraj naše družbe pomembno vlogo in ne gre zanikati tega, da se
               veliko ljudi v stiski zateče ravno k njim. To je poklic, ki zahteva celega človeka in
               veliko odpovedovanja. Če se nekdo odloči za ta poklic, da bo vse življenje posvetil
               delu v dobrobit skupnosti, res ne bi smel biti problem plačilo socialnih prispevkov s
               strani države, po mnenju Nove Slovenije tudi v celotnem znesku, stoodstotno. Tu velja
               še enkrat opozoriti tudi na to veliko vlogo, ki jo igra cerkev pri ohranitvi kulturne
               dediščine na Slovenskem, saj je ravno po zaslugi angažiranosti duhovnikov in ob
               pomoči krajanov, državljanov v slovenskih vaseh in po vseh hribih uspelo ohraniti te
               prelepe slovenske cerkve, to veliko sakralno dediščino.</p>
               <p>Drugo področje, ki ga ta zakon ureja drugače, kot je to bil predlog prejšnjega, če
               tako rečem Guličevega zakona, je področje duhovne oskrbe v vojski in policiji ter
               drugih institucijah. Zakon o duhovni oskrbi bo omogočal ureditev področja, ki je
               pomembno za boljše počutje ljudi, ki delajo v razmerah, ki so lahko psihično zelo
               obremenjujoče za posameznika. Zavedati se moramo, da pomeni duhovna oskrba tako
               moralno kot duhovno oporo v primeru osebnostne stiske v okolju, kjer ni stika z
               družino in kjer so te stiske pogoste. Duhovnik ni nikoli samo v službi svojih
               vernikov, ampak je v službi vseh, ki se k njemu zatečejo. Veliko ljudi včasih
               potrebuje le pogovor, zato je treba funkcijo duhovne oskrbe jemati tudi v tem
               kontekstu veliko širše. S tega vidika pomeni ta zakon zagotovo korak naprej.</p>
               <p>V zakonu je določeno, da se verska skupnost lahko ustanovi, če ima najmanj sto
               članov in če deset let deluje na slovenskih tleh. Če teh pogojev ne izpolnjuje, lahko
               deluje kot neregistrirana verska skupnost, s tem da ji pravice po tem zakonu, v takem
               obsegu, kot so zapisane, ne pripadajo.</p>
               <p>Vse to in še mnoge druge rešitve v tem zakonu so korak k normalizaciji v slovenski
               družbi, zato bomo v Novi Sloveniji ta zakon podprli z nekaterimi predlogi. In sicer
               bomo predlagali, da bi socialna varnost za duhovnike pri opravljanju njihovega
               poslanstva bila primerljiva z vsemi ostalimi državami v Evropski uniji. Hvala lepa.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Franc Kangler bo predstavil stališče poslanske skupine Slovenske
               ljudske stranke. Prosim.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Spoštovane poslanke in poslanci! V poslanski skupini Slovenske
               ljudske stranke bomo predlog zakona o verski svobodi v prvem branju podprli.</p>
               <p>V Slovenski ljudski stranki smo že pred nekaj meseci, ko smo že enkrat obravnavali
               predlog zakona o verski svobodi in verskih skupnostih našega poslanskega kolega
               Guliča, poudarili, da je v Sloveniji nujno potrebna zakonska ureditev področja verske
               svobode in verske skupnosti v skladu z uveljavljenimi mednarodno priznanimi
               standardi.</p>
               <p>Kot je splošno znano, imamo sedaj veljaven in zastarel zakon o pravnem položaju
               verskih skupnosti, ustavne določbe pa določajo le temeljna načela, zaradi česar vse
               prevečkrat prihaja do različnih interpretacij verske svobode in ločitve države od
               verskih skupnosti. V Slovenski ljudski stranki smo prepričani, da je potrebno to
               področje čim prej celovito urediti, vendar pa to dejstvo ne sme biti razlog za
               sprejem zakona, ki naj bi nastal v velikem sodelovanju verskih skupnosti v Sloveniji
               in ne bi bil rezultat največjega možnega konsenza oziroma večinske podpore v večini
               verskih skupnosti, ki bivajo oziroma delujejo v Republiki Sloveniji. Ob tem velja
               posebej poudariti, da je v proceduri državnega zbora obravnavanje zakona o verski
               svobodi, ki ga je pripravljal Urad Republike Slovenije za verske skupnosti. Urad je
               pripravil predlog zakona, ki je po besedah predstavnika vlade deležen večinske
               podpore verskih skupnosti v Sloveniji in je tudi rezultat njihovih mnenj, predlogov,
               pripomb v največji možni meri. Še posebej zato, ker je to že rečeno v proceduri
               zakona, ki se nam zdi bolj ustrezna osnova za razprave in so pri njegovi pripravi
               predvsem omenjeni predstavniki. Pomembno je za poslansko skupino Slovenske ljudske
               stranke, da predlagani zakon ureja uveljavljanje verske svobode in pravni položaj
               vseh registriranih ter drugih verskih skupnosti v skladu z modernimi mednarodnimi in
               zlasti evropskimi trenji na področju svobode religije, predvsem pa iz navedenih
               načel, načela so zelo pomembna in zakon zajema vsa načela kot je načelo verske
               svobode ter njene nedotakljivosti, načelo svobodnega izpovedovanja vere, načelo
               svobodnega poučevanja vere, prepovedi, diskriminacija zaradi vere, načela ločitve
               države in cerkve oziroma drugih verskih skupnosti oziroma načela laičnosti državi,
               načela enakopravnosti cerkev oziroma drugih verskih skupnosti, načela svobodnega
               delovanja cerkve oziroma drugih verskih skupnosti, načela javnosti delovanja cerkve
               oziroma drugih verskih skupnosti in načelo delovanja cerkev oziroma drugih verskih
               skupnosti s pravnim redom Republike Slovenije.</p>
               <p>To so razlogi, na podlagi katerih bo poslanska skupina Slovenske ljudske stranke
               podprla omenjeni predlog zakona o verski svobodi v prvem branju.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Barbara Žgajner Tavš bo predstavila stališče poslanske skupine Slovenske
               nacionalne stranke. Prosim.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice, cenjeni kolegi. Vladna koalicija je v tem
               mandatu zavrnila že dva predloga zakona o verski svobodi, ker naj bi bil pri obeh
               celoten koncept zastavljen na napačni interpretaciji načela verske svobode in z njim
               povezanega načela ločitve države od verskih skupnosti. Jaz vas sprašujem, kaj je za
               to vlado, državo oz. vladno koalicijo pravilna interpretacija načela verske svobode.
               Ali to, da cerkev s svojimi lovkami v današnjem času vse pogosteje in dejansko vse
               bolj posega v državo, torej tisto sfero, ki je po ustavi Republike Slovenije ločena
               od verskih skupnosti, tudi od cerkve. Ta zakon predvideva plačevanje prispevkov za
               socialno varnost vsem verskih uslužbencem v celoti. Sedaj jim država sicer plačuje
               42%, medtem ko je predlog Liberalne demokracije Slovenije, ki ste ga zavrnili
               dvakrat, predvideval ukinitev plačevanja tovrstnih socialnih prispevkov. Toliko o
               vzajemnosti, spoštovani gospodje in gospe. Država krije socialnovarstvene storitve iz
               plačanih prispevkov. Plačujemo državljanke in državljani. Vsi tisti, ki smo
               zaposleni, razen cerkve. Cerkev je oproščena plačevanja prispevkov oziroma davščin.
               Boste pritrdili ali ne, cerkev izvaja celo svojo dejavnost na sivem trgu. Prejema
               neprijavljene dobrodelne prispevke dobrotnikom oziroma plačnikom le teh pa po naši
               zakonodaji ni dovoljeno niti uveljavljanje olajšav v okviru tovrstnega humanitarnega
               dela. Ponekod po svetu imajo države urejeno celo to področje. Zakon, ureja pravico do
               duhovne oskrbe v vojski, policiji, zaporih, bolnišnicah, zakon ki ste ga na pretekli
               seji zavrnili, je takšno oskrbo ukinjal. Obrazložitev, ki jo je podala vlada; ker naj
               bi bili vojaki, zaradi omejitve svobode gibanja ali onemogočenega razpolaganja s
               prostim časom prikrajšani za versko oskrbo, naj bi bila torej kuratska služba nujna.
               Jaz pa vas sprašujem, ali je temu res tako? Vojaški vikariat zaposluje 11 oseb, ki so
               v lanskem letu opravile 60 krstov, 20 porok in 20 pokopov. Obenem pa so svetovale pri
               družinski in zakonski problematiki ter vzgoji otrok.</p>
               <p>Nepridobitnost verskih skupnosti. Načeloma jo zagovarja tudi ta predlog, a so
               predlagatelji pozabili na prej omenjeni sivi trg in na elemente kontrole oziroma
               nadzora in sankcij, s čimer bi se dejansko vsaj v formalnem delu onemogočale različne
               zlorabe. Opozoriti je treba, da imajo verske skupnosti v vladnem predlogu davčno
               privilegiran položaj, obenem črpajo državna sredstva, hkrati lahko v neomejenem
               obsegu dobiček množijo na kapitalskem trgu. Društva pa, ki imajo tudi neprofitni
               status, ravno zaradi preteklih zlorab dobivajo nov zakon. Ali so verske skupnosti
               potemtakem res imune na zlorabe?</p>
               <p>Ločitev in davek je naslednje področje, ki se ga bom dotaknila. V pravu se država v
               sistemu ločitve ne sme izrekati o verskih vprašanjih. Obratno se vse pogosteje
               dogaja, da se verske skupnosti oziroma cerkev, lahko o državnih in pravnih
               vprašanjih. Posledično se prav tako ne sme financirati verskih dejavnosti. Ustavno
               sodišče nikoli ni pritrdilo državnemu financiranju verskih dejavnosti, je pa
               nakazalo, da je v državah s podobno ureditvijo to prepovedano.</p>
               <p>Danes pa država neposredno financira nekatere verske medije, celo tako daleč smo
               prišli. V obrazložitvi oziroma v delu, kjer so navedene primerjave z evropskimi
               državami, so le-te primerjave namreč skrajno zavajajoče. V enem izmed strokovno
               obdelanih člankov smo lahko prebrali, da so primerjave katoliškega tednika Družine o
               financiranju verskih skupnosti z Nemčijo, Avstrijo, Italijo in Hrvaško zavajajoče,
               saj imajo omenjene države drugačno ustavnopravno ureditev, kakršno imamo v Sloveniji.
               Primerljivih Združenih držav Amerike pa recimo ne omenjajo. Madžarska, ki je sicer
               tudi omenjena med primerljivimi državami, je resda primerljiva Sloveniji, vendar
               versko področje tudi Madžarska v tem obdobju ureja na novo.</p>
               <p>Kar se tiče ostalih nejasnosti iz vladnega predloga, ni mogoče razbrati jasnih
               kriterijev ločitve države in verskih skupnosti. Glede na razpršenost pravne ureditve
               lahko to pripelje do še večje nedoslednosti. Pripravljena je celo osnova za uvedbo
               verouka v šoli, tako daleč smo prišli, da danes celo govorimo, in to na glas, o tem,
               da bomo ustanovili prvo cerkveno osnovno šolo. No, jaz upam, ko bo cerkvena vzgoja
               prišla v javno šolo, da ne bo iz vsebine tega pouka izpuščeno obdobje inkvizicije in
               da obdobje po drugi svetovni vojni ne bo prikazano kot boljševistična revolucija. Kar
               se tiče ustavnega določila o enakopravnosti vseh verskih skupnosti, naj omenim samo
               verske praznike. V Sloveniji je pet katoliških verskih praznikov dela prostih dni.
               Druge verske skupnosti te možnosti nimajo niti sedaj niti v vladnem predlogu, ki naj
               bi bil bolj enakopraven in sledil tudi ustavnemu načelu oziroma določilu o
               enakopravnosti vseh verskih skupnosti v naši državi.</p>
               <p>Delovna razmerja, naslednje zanimivo področje. Običajno diskriminacija glede na
               spol, veroizpoved in tako dalje pri zaposlovanju v naši državi ni dovoljena. Verske
               skupnosti pa so tu lahko izjeme, kadar gre za specifično verske funkcije. Vladni
               predlog pozna izjemo glede veroizpovedi, ne pa glede spola. Če slednja ne bo
               vključena, bodo verske skupnosti prisiljene izbrati med zakonodajo in svojo
               tradicijo, vendar vse pogosteje se dogaja, da se verska tradicija postavlja celo nad
               zakonodajo pravne države Republike Slovenije.</p>
               <p>Področje lokalne samouprave. Opomba iz Šturmovega, ministrovega gradiva trdi, da
               ločitev verskih skupnosti in države ne velja na ravni lokalne samouprave. Jaz pa tu
               javno zastavljam vprašanje, povezano z načelom supremacije pravnih aktov v naši
               državi. Ta ministrova opomba je, spoštovane kolegice in kolegi, v nasprotju s pojmom
               države v slovenski zakonodaji.</p>
               <p>Še enkrat se bom dotaknila interpretacije ločitve, kakršno si razlaga vlada. Dr.
               Šturm je nekoč rekel, da so bila dosedanja stališča ustavnega sodišča na to temo
               kontradiktorna, saj je ustavno sodišče verske skupnosti imenovalo za obče koristne
               ustanove, hkrati pa vzpostavilo zelo strogo ločitev, ko gre za vprašanje verouka v
               javnih šolah. Pravniki razlagajo, da lahko država v imenu obče koristnosti financira
               družbeno koristne dejavnosti verskih skupnosti, ne pa verskih. Formulacijo obče
               koristne ustanove je v praksi ustavnega sodišča uporabila le tako imenovana Šturmova
               postava in jo izrecno omejila zgolj na področje denacionalizacije.</p>
               <p>Kar se tiče gradnje verskih objektov, po vladnem predlogu imajo verske skupnosti
               popolno svobodo gradnje. Zazidalni načrti jih bodo morali upoštevati in tudi
               Ljubljana bo slej ko prej dobila svojo džamijo. Sicer pa je bilo to moč pred meseci
               že razbrati iz besede predsednika vlade Republike Slovenije. Vlada torej hoče državno
               financiranje prispevkov za socialno varnost posvečenih oseb, uslužbencev in osebja
               verskih skupnosti. Vlada po tem predlogu zakona favorizira zgolj eno izmed v
               Sloveniji registriranih verskih skupnosti. Vlada hoče cerkev kot pomemben podaljšek
               države spraviti celo nad sfero tako imenovane civilne družbe, pa vas bom tu spomnila
               na zakon o društvih. Vlada hoče preveč pravic v smislu proračunskih sredstev za
               obstoj in delovanje trgovanja z verskimi idejami. Ne nazadnje, vlada hoče imeti tudi
               kazensko neodgovorne verske skupnosti, bojda naj bi bilo to zaradi načela oziroma
               spoštovanja načela ločitve cerkve od države.</p>
               <p>Verjamem, da bomo v današnji predstavitvi stališč v okviru prve obravnave predloga
               zakona slišali vse mogoče. Pa bom za konec predstavitve stališča poslanske skupine
               Slovenske nacionalne stranke ponovila gola dejstva, zaradi katerih v Slovenski
               nacionalni stranki nasprotujemo sprejetju vladnega zakona v takšni obliki, v kakršni
               je danes pred nami. Rimskokatoliška cerkev je samo z denacionalizacijo, pa ta še ni
               končana, zaslužila oziroma dobila nazaj nepremičnine v vrednosti 28 milijard
               slovenskih tolarjev. To je 100.175 povprečnih bruto plač v Republiki Sloveniji ali za
               8 let in štiri mesece 1.000 novih delovnih mest ali za 10 mesecev in 10.000 delovnih
               mest. Ali je cerkev res postala drug gospodarski steber v državi?</p>
               <p>Kot sem že dejala, v Slovenski nacionalni stranki predloga zakona ne bomo podprli.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče poslanske skupine Demokratične
               stranke upokojencev.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, gospod predsednik. V poslanski skupini DeSUS upamo, da takrat, ko
               govorimo o veri ali o neveri, ko govorimo o cerkvah ali o verskih skupnosti, o
               svobodi, o enakopravnosti in tako naprej, govorimo o nekih fenomenih, o pojavih, ki
               so družbeni, historični pojavi. To ni nekaj, kar bi bilo zapisano v kakšnih
               transcendentalnih knjigah, kamor bi lahko pogledali, kakšna je prava resnica, in
               potem to preprosto udejanili in se ne bi mogli motiti.</p>
               <p>Poudarjamo to, da gre za družbene, za socialne fenomene in da se ti nenehno
               spreminjajo. Pri tem spreminjanju je odločilna naša vloga. Mi smo tisti, ki dajemo
               preference enim ali drugim platem, in mi smo tisti, ki bi na koncu morali najti nek
               kompromis, ki bi bil sprejemljiv, tako da ne bi bolj razdvajal kot združeval ljudi
               pri nekaterih drugih, morda celo bolj temeljnih problemih našega življenja.</p>
               <p>Svoj odnos do te historične problematike smo v naši poslanski skupini skušali
               uveljavljati ves čas, ga nič ne spreminjamo in smo ga predstavili tudi takrat, ko smo
               govorili o tovrstni tematiki pri zakonu, ki ga je podpisal gospod Gulič in smo ga
               imenovali Guličev zakon. Takrat je bilo naše stališče: ne, zakon ni primeren za
               nadaljnjo obravnavo. Ne zato, ker bi bil slabo napisan, ker bi bil pretirano
               nekonsistenten ali karkoli drugega, ampak zato, ker smo ocenjevali, da, ker se to
               dogaja v naši družbi, ni primeren čas, ni ustrezna ne politična ne duhovna, ne
               kulturna ne druga konstalacija, ki bi dajala realno možnost, da bi bili pri tem
               soglasni, pri tovrstnem spreminjanju zakona. Ko smo takrat odrekli podporo tistemu
               zakonu, smo razmišljali in tudi javno povedali, da bo naš popolnoma enak odnos tudi
               do zakona, ki ga je takrat šele pripravljala vlada. Tudi za ta predlog zakona ne
               dajemo svojih glasov in pravimo, da ni primeren za nadaljnjo obravnavo.</p>
               <p>Če smo se pri zakonu, ki smo ga v parlamentu že odklonili, strinjali s
               predlagateljem, vsaj v glavnem s smerjo, v katero je kazal, in v nekem temeljnem
               izhodišču v razlagi ali pa v pojmovanju ustavnih določil, potem moramo reči, da je
               pri tem predlogu zakona nekoliko drugače. Tu so razlike najbrž večje in mi precej
               drugače razumemo ustavna določila. Mi precej drugače razumemo tudi smer, v katero po
               eni strani vodi vlada s svojim predlogom, in smer, v katero bi raje šli mi. Strinjamo
               se pa, da osnovne svoboščine, osnovne pravice morajo iti vsem na enak način. Tistim,
               ki verujejo, tistim, ki niso verni, in vsem tistim, ki so pripadniki različnih
               konfesij. Zdi se nam, da ta predlog zakona tega ne omogoča dovolj. Zdi se nam celo,
               da je kategorija, ki sem jo kot drugo navedel, prišla v situacijo, ko se bo morala
               vse bolj boriti za svojo enakopravnost in svojo pravico, ne zgolj za, ampak tudi za
               svobodo od, in da nekdo, ki bo svoboden od, ne bo obsojen, kot da napak razmišlja,
               kot da je zablodela duša, kot da je zapeljan. Tudi tisti imamo pravico biti na
               popolnoma enak način kot tisti, ki imajo afirmativen odnos do veroizpovedi, do
               konfesije.</p>
               <p>S predlaganim načinom financiranja se to ne dogaja. Gre pravzaprav za neko
               navzkrižno subvencioniranje, ko se prispeva denar davkoplačevalcev v integralni
               proračun, kjer se izgubi ime tistega, ki je prispeval, in izgubi njegov vpliv na to,
               kdo bo deležen teh sredstev. Mi nič ne moremo več vplivati, ali bodo to sredstva, ki
               bodo šla eni konfesiji, drugi, tretji ali četrti, in ne moremo pravzaprav sploh na
               noben način, razen zelo posredno, s tem zakonom vplivati na delitev teh sredstev.
               Zato pač tega ne podpiramo in sodimo, da bo še najmanj škode, če ne bomo spreminjali
               tega, kar sedaj imamo, ker se obetajo verjetno večji politični in drugi zapleti, kot
               bi si pa sami želeli, več bo polemik, tudi ne takšnih popadljivih, neprizanesljivih
               tudi v tem državnem zboru. Ocenjujemo tudi, da nekatere primerjave s kulturnimi
               delavci in še s kom drugim niso najbolj ustrezne, kajti v kulturi se v glavnem
               financirajo naloge projektno, in tako bi naj bilo tudi kje drugje in v kulturi se ne
               ločuje, kakšne veroizpovedi je eden ali drugi, ki je ustvarjalec na področju kulture.
               Zato te primerjave pač najbrž ne vzdrže ali pa vsaj v celoti ne vzdrže. Takšen
               predlog zakona, kakršnega imamo sedaj pred seboj, ima, tako mi ocenjujemo, ravno tako
               male možnosti, da bi bil podprt, kot je imel zakon, ki smo ga imeli prej v obravnavi.
               Pri tem se lahko zgodi samo to, ponavljam že povedano, da bo zakon sprejet, če pač
               poslanke in poslanci ne bodo v dvorani takrat, ko se bo o tem odločalo. Drugače pa ni
               verjetnosti, da bi bil ta predlog zakona sprejet, kajti na deklarativni ravni so
               stvari takšne, da ni mogoče zagotoviti večinske podpore za takšen predlog, slabo pa
               bi bilo, če bi se večinska podpora zagotovila samo na tej osnovi, da bodo številni,
               kakor običajno v dvorani, takrat, ko se bo odločalo, manjkali.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mitja Ljubeljšek bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Spoštovani gospod predsednik, spoštovani gospod Čepar, spoštovane kolegice,
               spoštovani kolegi!</p>
               <p>V poslanski skupini Slovenske demokratske stranke smo prepričani, da je čas, da v
               skladu z uveljavljenimi standardi na ravni zakona ustrezno uredimo način
               uresničevanja verske svobode in vprašanja, povezana s svobodnim delovanjem verske
               skupnosti. Temelj našega demokratičnega sistema mora biti spoštovanje človekovih
               pravic in temeljnih svoboščin ter ustvarjanje jamstva za njihovo uresničevanje. Med
               temi pravicami je tudi verska svoboda, ki temelje demokracije nadgrajuje na
               medsebojno strpnost in razumevanje ljudi z različnimi prepričanji, sistematična
               ureditev svobodne religije bo tako omogočila uresničevanje ustavno zagotovljene
               verske svobode. Ker pa so cerkve in verske skupnosti pomemben del civilne družbe in
               javnega življenja, je potrebno tudi zaradi širine njihovega delovanja to področje
               urediti z novim zakonom. Verske skupnosti naj bi imele v okviru današnje demokratične
               Slovenije priznano mesto, vlogo in dolžnosti, kakor jih imajo v večini držav Evropske
               skupnosti. 10. člen listine temeljnih pravic Evropske skupnosti pravi: vsakdo ima
               pravico do svobode misli, vesti in vere. Predlog zakona o verski svobodi, ki je bil
               pripravljen v sodelovanju z ministrstvi, vladnimi službami, verskimi skupnostmi in
               drugo zainteresirano javnostjo, naj bi bil torej izhodišče za določitev mesta cerkev
               in verskih skupnosti v naši državi, kjer se spoštuje verska svoboda in človekove
               pravice. Predlagani zakon se je pripravljal kar nekaj časa. V poslanski skupini
               Slovenske demokratske stranke smo se aktivno vključevali v vsebinsko oblikovanje
               zakona s ciljem odprave pomanjkljivosti dosedanjega zakona z upoštevanjem načel,
               rešitev in izkušenj večine držav Evropske skupnosti, zato menimo, da je tokratni
               predlagani zakon zastavljen na pravi interpretaciji načela verske svobode in z njim
               povezanega načela ločitve države od verskih skupnosti. Dosedanja zakonska ureditev,
               ki je bila sprejeta davnega 1976. leta, v drugačni družbeni ureditvi, je zastarela in
               pomanjkljiva, saj ne ureja niti nekaterih temeljnih vprašanj, verske skupnosti pa je
               potisnila na obrobje družbe. V borih 23-ih členih jim je zakon dajal malo pravic, vse
               drugo pa je bilo zanje prepovedano. Tako ne opredeljuje niti pojma verske skupnosti
               niti ne ureja njihovega temeljnega pravnega položaja v Sloveniji, kot je določitev
               najmanjšega števila članov, ustanovitveni akt oziroma statut, ki opredeljuje vsaj
               namen verske skupnosti, vsebino njenega delovanja, notranjo organiziranost in
               zastopanje navzven, članstvo, financiranje in tako dalje. Podpiramo rešitve
               predlaganega zakona, ki urejajo uveljavljanje verske svobode ter pravni položaj
               registriranih in drugih verskih skupnosti in so v skladu z modernimi, mednarodnimi in
               predvsem evropskimi trendi, kot so načelo verske svobode, prepoved diskriminacije
               zaradi vere, načelo laičnosti države, enakopravnosti cerkva in tako naprej, oziroma
               rešitve, ki jih prinašajo splošne določbe zakona. Ustava Republike Slovenije določa
               načelo ločitve države od verskih skupnosti, določa načelo enakopravnosti verskih
               skupnosti ter načelo njihovega svobodnega delovanja. Ločitev države od verskih
               skupnosti pa Sloveniji ne preprečuje, da ne bi imela z verskimi skupnostmi enakih
               pozitivnih razmerij in oblik sodelovanja ter skupnih prizadevanj, kot v tem pogledu
               drugimi civilnodružbenimi organizacijami.</p>
               <p>V poslanski skupini Slovenske demokratske stranke zagovarjamo načelo enakopravnosti
               vseh cerkva in verskih skupnosti in sprejemamo nazorsko različnost vseh v Sloveniji,
               trdimo pa, da bi morala biti država svetovno nazorsko nevtralna in enako oddaljena
               tako od veroizpovedi kot od ateizma. Verska svoboda je osebna stvar vsakega
               posameznika in to smo dolžni spoštovati, dokler je to v skladu s pravnim redom
               države. Dolžni smo spoštovati humanitarno, karitativno, dobrodelno, izobraževalno,
               kulturno in vzgojno delo verskih skupnosti, ki so velikega pomena za našo družbo. V
               naši poslanski skupini stojimo za načelom, da mora vsak posameznik v tej državi imeti
               človekove in državljanske pravice, ki mu gredo po ustavi, in je on edini, ki sme in
               mora odločati o svojem verskem prepričanju, država pa je dolžna ustvariti pogoje in
               možnosti, da s pravico do veroizpovedi lahko živi in jo razvija na miroljuben način.
               S pripravo in sprejetjem novega zakona se je zaradi političnih nesoglasij odlašalo
               zelo dolgo, zato je danes upravičeno pričakovati, da bomo ta zakon sprejemali v duhu
               dialoga, medsebojnega spoštovanja in tolerance ne glede na različne poglede in bomo
               glede na občutljivo področje strmeli za tem, da zakon ne bo ideološki, ampak
               državniški, in da ne bomo v razpravi izhajali iz ideoloških, ampak državniških
               izhodišč. Zato pri sprejemanju tega zakona ravnajmo razumno in modro, kot zdrava
               družba kulturno in moralno zrelih ljudi. Zaradi vsega navedenega v poslanski skupini
               Slovenske demokratske stranke menimo, da je predlog zakona o verski svobodi primeren
               za nadaljnjo obravnavo, zato bomo tak sklep tudi podprli. V naslednjih obravnavah
               sprejemanja zakona pa bomo podprli tudi morebitna dopolnila, za katera bomo menili,
               da bi še izboljšala posamezna vsebinska temeljna določila zakona. Hvala za pozornost.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Aleš Gulič bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsednik, cenjene kolegice in kolegi! V Liberalni demokraciji Slovenije
               smo natanko in pazljivo pregledali zakon, ki ga predlaga vlada oziroma urad vlade.
               Morda celo bolj, kot si to besedilo zasluži. Ampak preden besedila ne prebereš, pač
               vsega ne veš ali pa tudi. Eni so že vedeli pravzaprav prej, kako dober bo ta zakon in
               kako slab je bil zakon, ki sem ga predlagal dvakrat. Celo eden od visokih
               dostojanstvenikov rimskokatoliške cerkve je v enem intervjuju povedal, da je moj
               zakon komunističen, čisto zanič, čeprav ga ni bral, in da podpira tega, četudi ga ni
               bral. Zelo jasna so stališča do predlagateljev, pa seveda tudi do predlogov, od koder
               prihajajo. Slovenska ustava v svojih določbah, določilih od države zahteva, da
               vzpostavi ustrezne pogoje za versko demokracijo. Predlog, ki ga obravnavamo danes v
               prvem branju, je pa povsem drugačen od te zahteve, daleč od nje, saj še bolj utrjuje
               monopol ene verske skupnosti in ji v mnogih pogledih daje na nek način status državne
               cerkve. Edino, kar manjka, je to, da bi pisalo, da je to državna cerkev. Pač bobu ne
               rečejo bob, ampak ne samo na tem položaju, tudi kakšnem drugem. Vladni predlog daje
               vsem, ker je ta verska skupnost že doslej dosegla, dobila in si ga pridobila,
               prednost. Rimskokatoliška cerkev je tako tista prva cerkev, ob tem pa vse druge na
               nek način postavlja ob stran, nekaj večjih seveda še z zakonom podkupuje, se pravi
               pravoslavno, evangeličansko in muslimansko versko skupnost, več kot 30 drugih malih
               verskih skupnosti in njihove vernike pa sili in potiska v tretjerazredni položaj, na
               rob družbe in še čezenj. Še več, od vseh državljanov, vernih in nevernih, med njimi
               so tudi deprivilegirani verniki, zahteva, da bodo za uslužbence največje in
               najbogatejše pridobitne verske skupnosti plačevali socialne prispevke, verske medije,
               druge verske dejavnosti in še kakšne, ki morda z vero nimajo nobene zveze ali pa celo
               niso v skladu z njo.</p>
               <p>Zgodovina prispevkov za delovanje posvečenih oseb teh verskih skupnosti pove, da je
               državno plačevanje socialnih prispevkov uvedla tako silno in mnogokrat popljuvana
               komunistična država in da se ta predlog seveda nikakor ne odreka teh danajskih darov.
               To je zelo materialističen pogled, ki pravzaprav preseneča, celo
               vulgomaterialističen. Država, ki je to uvedla v 80. letih prejšnjega stoletja, tega
               ni naredila iz kakšne posebne dobrote, to nam je jasno, in tudi ne brez razloga. Prek
               tudi večkrat popljuvanega Ciril-Metodovega društva je pač hotela politično
               nadzorovati katoliške duhovnike, se pravi z denarjem, z nekimi darovi. Zdaj pa
               vprašanje, ki se postavlja, kaj hoče ta država, kaj hoče ta verska skupnost, ki prek
               svojih laikov, vitezov in, ne vem, kakšnih nosilcev imenitnih imen še vedno kaže
               veliko naklonjenost tej manonski povezavi.</p>
               <p>V letih po osamosvojitvi se Slovenija s temi formalnimi zadevami pravzaprav ni
               ukvarjala, ampak je na nek način nadaljevala financiranje po sklepu izvršnega sveta
               Republike Slovenije iz leta 1991, in - vse je bilo tiho. Ampak istočasno je pa
               največja verska skupnost dobila vrnjeno premoženje, zelo veliko premoženje, ki bi ga
               lahko počasi aktivirala in ga tudi aktivira. In to v demokratičnih razmerah, ko
               pravimo, da naj bi bili socialnih pomoči socialnih transferjev, socialnih
               privilegijev na nek način upravičeni le reveži. Ker je ta naša država urejena in ker
               se še vedno bolj ureja ali pa vsaj teži k temu, da bi bila, morajo vsi revni in ubogi
               na mile viže dokazovati upravičenost do pomoči. Vsak brezposelni, vsaka brezposelna,
               vsi, ki so na socialnem robu, morajo to dokazovati dan za dnem, mesečno, za vsako
               leto, za vsak tolar, ki ga dobijo. Ampak po tem predlogu pa enim ne bi bilo tega
               treba. Ne samo posameznikom, kar celi instituciji. Dovolj bo pač nek status, ki bo
               določen kot trajen in seveda zelo, zelo redko odvzet. Tu je vzpostavljena velika
               neenakost med državljani, med institucijami in ena od verskih skupnosti oziroma njene
               posvečene osebe so pač izvzete ne glede na siceršnje premoženje, ne glede na to, ali
               je to zelo jasno, javno, prikrito, skrito ali kakorkoli že. Vprašanje, zakaj bi
               morali njihove socialne prispevke plačevati kar vsi davkoplačevalci, vključno z
               ateisti in ostalimi, ki do te verske skupnosti nimajo posebnega odnosa. Moram
               povedati, da so verske skupnosti že sedaj, pa tudi v mojem predlogu je bilo tako, ki
               ste ga tako ignorantsko obravnavali in zavrnili, že lahko dobivale državni denar za
               opravljanje tako imenovanih družbenokoristnih dejavnosti, ki niso verskega značaja.
               In tako je tudi prav.</p>
               <p>V tistem delu, ki ga je moj predhodnik povedal, v zadnjem delu bi se z mnogočem
               lahko strinjal, če bi vse to, kar je bilo tam zaželeno, povedano kot <q>"naj"</q>, bilo v
               resnici v predlogu tega zakona, ampak vsega tega, vseh teh želja, vseh teh visokih
               misli v tem zakonu ni. Ker je zakon že v osnovi protiustaven in ker deprivilegira
               precejšen del Slovenk in Slovencev in ker postavlja samo eno versko skupnost na
               piedestal, vse druge pa nekam na tla, zaradi tega bomo v Liberalni demokraciji
               glasovali proti temu zakonu oziroma glasovali za to, da ni primeren za nadaljnjo
               obravnavo. Hvala vam lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Miran Potrč bo predstavil stališče poslanske skupine Socialnih
               demokratov.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Spoštovane gospe in gospodje! Tudi v poslanski skupini Socialnih
               demokratov soglašamo, da je po skoraj 30. letih sprejema veljavnega zakona o verskih
               skupnostih pričakovano razmišljanje, da potrebujemo nov zakon. Toda dejstvo, da smo
               tudi 15 let po osamosvojitvi in spremembi temeljev družbenega in političnega sistema
               brez večjih problemov glede zagotavljanja pravic svobode vesti in veroizpovedi, glede
               načela ločitve cerkve in države in glede enakopravnosti verskih skupnosti uspeli ob
               30 let starem zakonu, kaže najmanj dvoje. Najprej, da njegova vsebina in s tem tudi
               vprašanje položaja in pravic verskih skupnosti, posebej še vprašanje svobode
               veroizpovedi doslej le ni bilo tako slabo in nesprejemljivo urejeno, kot se marsikdaj
               želi poenostavljati. In drugo, da tudi morebitna nova zakonodaja na tem področju
               odpira vrsto vprašanj, ki niso le specifično slovenska, temveč prisotna tudi v mnogih
               drugih državah, v katerih žele te odnose urejati v skladu s sodobnimi načeli ločitve
               države in cerkve tako, da se cerkev in verske skupnosti res ukvarjajo predvsem z
               duhovnimi zadevami in so glede teh vprašanj popolnoma svobodne in neodvisne, da pa
               njihovo poseganje v krog vprašanj, ki so javnega in splošno družbenega pomena, sme
               urejati država s svojimi predpisi, tudi glede dela, ki zadeva delovanje cerkva in
               verskih skupnosti na tem področju. To je bilo tudi vprašanje, ki je bilo doslej
               največkrat diskutirano, ko smo obravnavali položaj in pravice verskih skupnosti na
               tako imenovanih mešanih področjih delovanja. Na področjih, ki so v modernih družbah
               izrazito javnopravna in splošna družbena vprašanja, glede katerih pa ima tudi cerkev
               svoje interese in svojo uveljavljeno vlogo. Gre predvsem za nekatere oblike socialnih
               pomoči, vzgoje in izobraževanja za informativno dejavnost, del kulture, za
               sodelovanje predstavnikov verskih skupnosti v organih, ki odločajo o javnih zadevah,
               za pogoje, ki naj jih za uveljavljanje teh interesov zagotavlja država, predvsem pa
               za materialne pogoje in obveznosti, ki naj se glede financiranja cerkve in njenih
               dejavnosti vzpostavljajo med državo in verskimi skupnostmi. Glede večine teh
               vprašanj, priznali ali ne, je slovenska javnost še danes precej razdvojena in
               razdeljena, ker čuti in sprejema, da je razprava o svobodnejšem položaju cerkve v
               javnem življenju gotovo utemeljena, vendar hkrati ve in vidi, da so pričakovanja
               predvsem rimskokatoliške cerkve in da je pripravljenost pretežne večine vladajočih
               strank, da tem težnjam ugodi, po vsebini mnogo širše od pripravljenosti in
               razumevanja, vloge in položaja cerkve pri večini državljank in državljanov. To velja
               posebej za poseganje cerkve v javno sfero, za posebne ugodnosti, ki jih je že
               pridobila in jih še pričakuje glede materialnega položaja. Za njena pričakovanja
               posegati v sfero vzgoje in izobraževanja, vrednotenja družbenih vprašanj, mnogokrat
               tudi zgodovine za posebne pravice, ki naj se zagotavljajo verujočim. Predvsem pa za
               vse močnejši občutek, da se vse bolj ustvarja družbeno vzdušje, v katerem bodo imeli
               pravo vernost le verni ljudje, po možnosti posebej in samo pravih veroizpovedi.
               Takemu vzdušju nelagodnosti in javnega pritiska zoper vse, ki imajo pomisleke ali
               mislijo drugače, je prispevala tudi dosedanja razprava o verski svobodi in položaju
               verskih skupnosti pa tudi o vsebini tega zakona. O zakonu je namreč možno povedati
               vsaj naslednje.</p>
               <p>Zakon ne bo prispeval k uveljavljanju ustavnega načela po enakopravnosti verskih
               skupnosti, ravno obratno, verske skupnosti bo razdelil na registrirane in
               neregistrirane, dal jim bo različne pravice in možnosti glede sistema financiranja,
               vpliva v javnem življenju, možnosti zagotavljanja verske oskrbe, neposrednega
               sofinanciranja njihove dejavnosti s strani države, itd. V tem pogledu zakon izrecno
               favorizira nekaj, predvsem pa eno versko skupnost v Sloveniji.</p>
               <p>Naslednje. Zakon razširja oblike sofinanciranja dejavnosti verskih skupnosti s
               strani države. Predvideva zaposlovanje in plačevanje duhovnikov v državnih organih in
               javnih zavodih. Predvideva plačevanje prispevkov vsem duhovnikom največjih cerkva in
               manjšim ničesar. Predvideva razširjenje dejavnosti verskih skupnosti v javnih
               službah, v praksi to že teče na področju starostnega, socialnega in otroškega
               varstva, predvideva se tudi na področju zasebnega šolstva in zdravstva, pa tudi v
               vojski in policiji. Dalje, nejasnih rešitev, ki jih vključuje obstoječa zakonodaja,
               zakon ne odpravlja, temveč le dodatno poglablja. To velja za vsa vprašanja
               uresničevanja verske svobode in verskega prepričanja v institucijah, v katerih je
               onemogočeno ali oteženo svobodno gibanje, pa tudi v vojski in policiji. Glede vojske
               in policije bomo torej po sprejemu tega zakona uresničevanje verske svobode imeli
               urejeno celo dvakrat, enkrat v zakonu o obrambi ali policiji, drugič v tem zakonu in
               to dvakrat različno. To bo veljalo še za druge dejavnosti državnih organov in javnih
               služb. Vse ob rešitvah, ki gotovo nakazujejo dodatne obveznosti države, čeprav zelo
               zmedena pojasnila vlade glede dela finančnih obveznosti pri tem zakonu tega ne
               trdijo. Zakon vsebuje mnoge določbe, ki po našem mnenju v zakon sploh ne sodijo, saj
               opredeljujejo vsebino delovanja verskih skupnosti na področjih, ki ne more biti
               vsebina zakona, saj je imanentno stvar cerkve same. Zelo vprašljivo je, ali v zakon
               sodi takšna vsebina opredelitev verskih skupnosti kot splošno koristnih organizacij,
               ker ta pojem opredeljuje nekatere dejavnosti cerkve, ki jih država ne sme in ne more
               ocenjevati, recimo katere cerkve se zavzemajo za duhovnost in človeško dostojanstvo,
               katere pa ne, za osmišljenje bivanja in podobno, in so torej lahko splošno koristne
               in se financirajo iz državnih sredstev, druge pa take niso in jih država ne more
               sofinancirati. Veliko je torej vprašanj, zaradi katerih smo v dosedanjih obravnavah
               omenili, da bi terjala celovitejšo proučitev in večji družbeni konsenz. Pri tem smo
               opozorili tudi na razdeljenost slovenske javnosti glede teh bistvenih vprašanj, ki so
               vsebina zakona. Tako glede uveljavitve načela ločenosti države in verskih skupnosti,
               ki si ga večina državljank in državljanov predstavlja mnogo bolj dosledno, kot se
               prakticira že danes, kaj pa šele po predlaganem zakonu. Glede vse večjega vpliva, ki
               ga dobiva in ga še želi povečati cerkev v javnem življenju, v sredstvih javnega
               obveščanja. Glede ocene nekaterih vprašanj, načina življenja, kot so zakonska zveza,
               družinska razmerja, vzgoja otrok, vprašanja javne morale, odnos do splava in podobno.
               Glede posebnih materialnih pravic in hkratnih oprostitev na področju davkov. Toda
               vlada se ni ustrezno odzvala oziroma zagovarja le svoja stališča. Vlada bi morala ne
               le s predstavniki verskih skupnosti, ki normalno podpirajo rešitve, ki jim dajejo
               boljši položaj, temveč tudi z nekaterimi drugimi družbami, religiologi, sociologi,
               pravniki opraviti najširše razprave in usklajevanje. Predvsem pa bi morala
               zagotoviti, da bi bil zakon dobro sprejet in razumljen, kot napredna rešitev med
               veliko večino državljank in državljanov, ki globoko cenijo svobodo vesti in
               veroizpovedi, spoštujejo verska čustva vsakogar in njihovo željo po svobodnem
               izpovedovanju, nimajo nobenih pomislekov zoper njihove organizirane oblike
               združevanja in izražanja vere, ki pa ne pristajajo, da želi cerkev vplivati in
               razsojati tudi o njihovih interesih, o njihovih vrednotah, o njihovem ravnanju in
               presojati, kdo so bolj pravi in kdo manj pravi. To in takšna stališča veljajo v
               celoti tudi za našo stranko, ki si želi, da bi bila tudi ta vprašanja urejena
               sprejemljivo za vse, za vernike in nevernike, za vse verske skupnosti. Je pa mnogo
               ljudi strah tudi zaradi negativnih izkušenj in to ne v tako zelo davni preteklosti,
               da bi cerkev ponovno postala vplivni ali odločujoči dejavnik in razsodnik glede
               javnih in družbenih vprašanj, ki ne zadevajo verovanja. Strah zato, ker se zavedajo,
               da cerkev praviloma glede teh vprašanj ni bila tolerantna v preteklosti in da ni bila
               razumevajoča do stališč drugih, temveč je zahtevala spoštovanje in uveljavljanje
               svojih pogledov in svojih vrednot tudi z moralnimi pritiski in metodami izločanja.
               Kadar ima oblast, jo grobo uresničuje. In vračanje v takšne delitve si ne želimo.
               Zato ne bo dobro, če bo tako pomemben zakon sprejet z minimalno večino, tega bi si
               prav ta del vladne večine, ki si tako minimalno večino morda lahko zagotovi, ne bi
               smel želeti in bi moral o tem razmisliti. Še je čas, morda bo, toda poslanke in
               poslanci Socialnih demokratov izjavljamo, da takšnega predloga zakona ne bomo
               podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi splošna razprava poslank in poslancev. Besedo ima gospa Mojca Kucler
               Dolinar. Izvolite.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa. Najprej moram po teh uvodnih predstavitvah stališč izraziti upanje, da
               pa bi se bilo potrebno pripraviti tudi do tega, da bi se na tem področju nekaj
               premaknilo, predvsem pa to govorim tistim, ki ste tako ostro nasprotovali vsebini
               predlaganega zakona. Sama menim in tudi pri Novi Sloveniji, da imamo danes v
               obravnavi takšno vsebino zakona, ki priznava, da je tudi religiozna dimenzija človeka
               tista, ki spada med bistvene. In gotovo je to za našo družbo po desetletjih ideološke
               indoktrinacije dobrodošla novost, o zakonu govorim. Tudi to bo pripomoglo, ker sama
               še vedno mislim in upam, da bo zakon sprejet, da se bodo stvari tudi pri nas začele
               premikati v normalno smer, tako kot so normalne drugod po svetu. In zelo pomembno se
               mi pri vsem tem namreč zdi, da izražamo posluh, s katerim ljudem pomagamo, da
               svobodneje zadihajo. Ko dobivamo nanaše mize in v elektronske predale prazne pamflete
               v zvezi z religioznimi vprašanji ali pa ko na primer poslušam stališče nacionalne
               stranke, se še malo bolj moramo zavesti, kako zelo nujno je, da ustvarimo pogoje za
               preglednost in tudi za informiranost o stvareh, tudi o vsebini zakona. In prav
               neverjetno mi je prišlo tukaj na misel, kakšna zaplankanost je še prisotna pri
               nekaterih. Ne vem, če ste morda brali tisto pismo, ki smo ga dobili s strani gospoda
               Kosija na naše elektronske naslove. Po drugi strani pa bi rada poudarila še to, da še
               posebej za Slovenijo, kjer je na marsikaterem področju leicizem videti kot državna
               religija, težko zanikati veliko zanimanje za religioznost, seveda tudi z upoštevanjem
               dejstva velikega števila registriranih verskih skupnosti. Seveda je ena od žgočih tem
               razmerje verskih skupnosti do države in kot opažam, bomo tukaj pred velikim
               zrelostnim izpitom. In upam, da lahko upravičeno upamo, da so časi totalitarnih
               razlag te problematike menili. S sprejetjem zakona o verskih skupnostih torej
               pričakujem normalizacijo tudi na tem področju in mislim, da bi bil to vsaj minimalen
               konsenz glede tiste definicije ločitve države in verskih skupnosti. Če ponazorim, to
               seveda pomeni, da sodelovanje med državo in binkoštniki še ne pomeni vpletanje države
               v njih ali obratno. Zaradi naštetih stvari je med drugim primerno, da se kaotično
               stanje končno začne urejati z zakonodajo, in tudi v tem smislu pozdravljam predlog
               zakona, ki ga danes obravnavamo, zato ga bom sama podprla.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Dušan Kumer. Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Jaz se vnaprej ne bom oprostil, ampak bom rekel, da sam sebe bom
               uvrstil v kategorijo, da ne spadam v skupino zaplankanih državljanov Slovenije,
               čeprav bom do samega zakona nekritičen, še vedno pa pravim, da je čas, da se nekatere
               stvari popravi, in jaz bom o dveh stvareh spregovoril. Tako kot je sedaj napisan
               zakon, ki ima neko konsistentnost, ga jaz uvrščam v skupino zakonov, ki na nek način
               uzakonja krivico in na drugi strani odvzema že pridobljeno pravico, ko govorimo o
               svoboščinah ali verski svobodi. Namreč predlog zakona o verski svobodi, ki ga je v
               parlamentarno proceduro vložila vlada, je s stališča jamstva človekovih pravic kot
               bistvenega dela evropskega kulturnega izročila in svobode do združevanja dokaj
               vprašljiv in, bom rekel, tudi nekorekten. Zato se kar samo zastavlja vprašanje, ali
               so pisci tega zakona ta zakon pisali za in v korist večje verske svobode v Sloveniji,
               v korist vernikov, v korist njihove možnosti in pravice do izbire, do verske izbire,
               ali so ga pisali za in v korist nekaterih verskih institucij in njihovih oligarhij,
               seveda s posebno pozornostjo in naklonjenostjo največjim - in tu bom kar rekel - tudi
               največji cerkvi v Sloveniji, to je rimskokatoliški cerkvi. Morda bi bila vsebina tega
               predloga zakona povsem drugačna, če bi bila že sestava uradnikov na Uradu za verska
               vprašanja versko bolj pluralna in ne tako enoznačna. In ker je pri piscih tega
               predloga bila dominantna, tako kot sem rekel, ena cerkev kot institucija in ne verska
               svoboda in verska skupnost, je prišlo do situacije, ko je v zakonu preveč očitno
               prejudiciran in privilegiran položaj cerkve in mnogo manj verske skupnosti. To se
               jasno vidi že pri sami registraciji verske skupnosti, ko se uvajajo novi pogoji, ki
               jih do sedaj ni bilo - sto polnoletnih oseb in - pomislite! - deset let prisotnosti v
               Sloveniji. Torej, če se hočeš registrirati kot verska skupnost, moraš celih deset let
               delovati kot neregistriran subjekt, kar je seveda nonsens. Gre za namerno
               restriktivne pogoje registracije po mojem mnenju in prepričanju, da se prepreči na
               drugi strani tolikokrat izrečena verska pluralizacija v Sloveniji in svobodna izbira
               do verske opredelitve. Lahko se sicer registriraš po zakonu o društvih, na podlagi
               svobode do združevanja. Vprašanje je le, kako boš kot versko društvo dokazal čez
               deset let uradu za verske skupnosti, da si deset let deloval kot verska skupnost v
               tem slovenskem prostoru. Če bi pri društvih veljal podoben restriktiven ukrep, o
               katerem bomo razpravljali jutri - tudi tam gre za uveljavljanje svoboščin in pravice
               do interesnega združevanja, ki spada ravno tako v kategorijo svobode do verskega,
               pravim, to kategorijo, to skupino -, ne bi bilo danes v Sloveniji registriranih
               skoraj 20.000 subjektov oziroma da sem še bolj natančen, tudi rimskokatoliška cerkev
               oziroma njihove fare se ne bi mogle po zakonu o društvih registrirati kot
               institucije, ki lahko konkurirajo na razpisih za javna sredstva, recimo, tako kot
               letos spomladi, za štiri domove za ostarele.</p>
               <p>S tem se vnaša nedopustna metoda in način razlikovanja med verskimi skupnostmi in
               delitev le-teh na tiste, ki so koristne, in tiste, ki so manj ali sploh niso
               koristne. In to bo ocenjeval in odločal upravni organ. Posledica je povsem jasna:
               diskriminacija verskih skupnosti na neregistrirane in registrirane. Samo registrirane
               verske skupnosti pa so upravičene do državne donacije. In še tu so privilegirane
               predvsem večje, tako kot je napisan predlog zakona. Očitno je, da pri teh zakonskih
               opredelitvah ne bo prizadeta ne večina in ne tisti verski osebki, ki so že sedaj
               uveljavljeni, ki imajo že sedaj moč in monopol, temveč nasprotno. Prizadeti bodo
               tisti, ki so majhni, obrobni, ki utegnejo tudi na nek način s tem zakonom biti
               zatirani ali zasmehovani. Tako kot danes večkrat v sredstvih javnega obveščanja
               slišim od nekaterih predstavnikov nekaterih večjih cerkva. Če sam predlog zakona
               prinaša težave nekaterim pri uresničevanju verske svobode, pa na drugi strani sam
               zakon prinaša nekaterim koristi in donose. Naj sem zopet ilustrativen. Finančni
               prispevki države verskim skupnostim na podlagi sorazmerja med številom verskih
               uslužbencev, in števila vernikov pa na primer, da bodo plačani prispevki za socialno
               varnost le tistih verskih uslužbencih katerih cerkev bo imela 1.000 vernikov oziroma
               deluje na slovenskih tleh 80 let, je skrajno nekorekten, je nedemokratičen in je
               nepravičen pogoj. Na eni strani so oteženi pogoji za uveljavljanje verskega
               prepričanja, verske svobode, ko gre za nove in restriktivne pogoje pri registraciji,
               na drugi strani pa se večjim cerkvam progresivno povečujejo pogoji in državna pomoč.
               Ne bom našteval, ker je to konsistentno izpeljano skozi vse člene. Omenil bom samo
               26. člen, glede na ta kriterij sorazmerja duhovnikov in števila vernikov na
               prednostno pravico pri uveljavljanju za gradbene načrte in tako dalje. Od tistega, ki
               nima, bomo vzeli še pravice, tistemu, ki to pravico že ima, pa bomo dodali še
               finančno pomoč. To je moj rezime, tako kot je sedaj napisan zakon. In prav zaradi
               tega je več kot jasno, zakaj predlagatelj ni vnesel v ta zakon že več kot 10 let star
               predlog, ki je bil snovalcem tega zakona tudi sedaj ponovno posredovan, da bi v
               Sloveniji uvedli podobno kot imajo v Italiji in nekaterih drugih državah, ne cerkveni
               davek, ampak da bi se davkoplačevalec lahko po svobodni volji odločil, komu bo
               prispeval 1% iz svoje dohodnine. V tem primeru bi vsi ti pomisleki, ki sem jih sam
               naštel o teh konkretnih privilegijih, odpadli. Stvar bi bila transparentna, ljudje ne
               bi bili v nič prisiljeni, da morajo dati tej ali oni verski skupnosti, kajti lahko bi
               se odločili, da dajo ta svoj procent tudi kakšni drugi humanitarni organizaciji. Toda
               šele potem bi se dejansko videlo, in tu je ta razlog, koliko ima posamezna cerkev ali
               verska skupnost vernikov oziroma svojih pristašev. To je najbolj transparenten,
               najbolj verodostojen podatek. Danes tudi skozi ta zakon, ko postavljamo sidra,
               govorimo ne bom rekel na pamet, ampak na podlagi nekih raziskav, nekih popisov
               prebivalstva in tako dalje, ki so bili opravljeni v preteklosti.</p>
               <p>Da zaključim. Sam sem na strani tistih, ki so raje bliže bogu, kakor cerkvi, kajti
               cerkev je to počela v zgodovini in počenja danes, bo blagoslavljala samo tiste, ki
               blagoslavljajo njo. Skratka, ta predlog zakona veže, stiska in seveda obenem
               razvezuje, mošnjo za velike.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Besedo ima gospod Rezman, se odpoveduje. Gospod Kristijan Janc, izvolite.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani predsednik. Spoštovane kolegice in kolegi. Danes je prva
               obravnava tega zakona o verski skupnosti, ki ga je pač vlada pripravila in ga poslala
               v proceduro državnega zbora. O njem smo že pred časom zavrnili tako imenovani Guličev
               zakon in o njem tudi že takrat nekaj govorili o tej zgodbi. Jaz razumem, da smo si
               tukaj lahko toliko različni, ker očitno je med nami premalo strpnosti in razumevanja
               med ljudmi, tudi različnih pogledov na to področje, ki je lahko tako tudi obarvano in
               spoštovanje drugače mislečih je tudi ena vrednota poslanca, katerikoli opciji
               pripada. Prepričan sem, da tudi današnja razprava, ki je malce vzburila, bom rekel,
               različne poglede, moramo malce žogo umiriti, stopiti na njo, po nogometno, pa reči,
               zgodba naprej.</p>
               <p>Mislim, da je še veliko na poti možnosti popravka tovrstnega, če vam nekatere stvari
               v tem predlogu vladnega zakona niso v redu. Jaz verjamem, da bo tudi skozi odbore in
               morebitne amandmaje lahko prišlo do določenih popravkov, če bodo seveda primerni.
               Prepričan pa sem, da je prav, da to področje uredimo. Mislim da je neurejeno, da
               takšno, kakršno je, ni tudi primerno za slovensko državo, da imajo to urejeno tudi v
               drugih evropskih državah že mnogo pred nami in je prav, da se tudi tega področja
               lotimo. Želel bi si, da bi se ga lotili tako, da bi bilo tako za vernike pa tudi
               tiste, ki ste neverni, čim bolj primerno usklajen in da bi ga tudi v tem državnem
               zboru čim več poslancev uspelo podpreti, to bi bila seveda moja velika želja, bojim
               se, da tega verjetno najbrž ne bo. Upam da, da bo večina šla po tej poti in tudi
               poskušala spoštovati mnenje drugačnih.</p>
               <p>Razlogov je po moji oceni več kot dovolj, da se te materije lotimo in jo čim bolj
               uspešno rešimo, da to pomembno področje, ki je za vsako evropsko državo, pa tudi za
               slovensko, po moji oceni pomembno, pa naj bo to za družbo kot tako, pa naj bo to za
               vsako lokalno skupnost. Ne vem, kakšna je izkušnja pri vas drugih kolegih županih,
               jaz lahko samo rečem, da v lokalni skupnosti, kjer imamo korektne odnose vsak na
               svojem delu poslanstva, cerkev na svojem, občina kot taka na svojem in da skupaj
               vzorno sodelujemo. Cerkev se ne vtikuje v občinske zadeve, občina se ne vtikuje v
               cerkvene zadeve. Poskušamo pa s tistim delom skupnega poslanstva, kot je ohranjanje
               kulturne dediščine, ki je bogata, vsaj v naši občini, skupaj narediti čim več, da
               pustimo to, kar smo dobili od naših prednikov, tudi našim otrokom, vnukom čim bolj
               primerno dediščino. Tukaj vidim tisto skupno sodelovanje, ki ga imamo, in da se
               občasno morda srečujemo na takih in drugačnih srečanjih ni se pogovorimo o tem ali
               onem. Mislim, da teh odnosov tudi država na tem nivoju ne bo imela bistveno
               drugačnih. Da ima tiste minimalne pravice, ki pa jih po moji oceni tudi lahko ti, ki
               se ukvarjajo s tem poslanstvom, cerkvenim, dobijo od te države, pa mislim, da ne
               delamo ne vem kakšne velike ugodnosti cerkvam. Na take in drugačne očitke, ki jih
               slišimo v tem parlamentu, pa seveda upam, da bomo tudi skozi razprave naprej, skozi
               drugo in potem naprej do konca še našli kakšne konsenze in poskušali te stvari čim
               bolje uskladiti in najti čim večji konsenz tudi v tem državnem zboru, da to pomembno
               materijo, ki se je že kar nekaj časa lotevamo, poskušamo uspešno zaključiti. Jaz
               mislim, da je prav, da tudi cerkev ima primerne pogoje, da lahko deluje v svojem
               poslanstvu, da dela za kar veliko število tudi naših državljanov te Republike
               Slovenije in prav je, da tudi temu področju država, parlament prisluhne in da neke
               ustrezne pogoje. Seveda parlamentarna demokracije je tista, da poskušamo vsak s
               svojega zornega kota pogledati, kaj je tisto v nekem okolju, kaj je ideološko,
               poskušajmo to zliti v skupen prostor in sestaviti takšen zakon, ki bo čim bolj
               optimalen za vse nas tukaj v parlamentu, predvsem pa za vse uporabnike tega zakona
               in, verjemite mi, za velik del slovenskih državljanov in državljank. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima mag. Majda Potrata. Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Naslov tega zakon je obetaven, 1. člen ravno tako zagotavljal naj bi namreč
               versko svobodo. Izpeljave v členih pa kažejo, da tisto, kar je napovedano, ni tudi
               uresničeno, kajti tako kot je v zakonu obravnavano, je vse izpeljano ne iz
               spoštovanja posameznikove svobodne odločitve o tem, kako bo veroval, če bo sploh
               veroval, ampak zakon se samo na verujoče nanaša, ampak je zelo pomembno tudi, kako
               močni, kako veliki, kako priznani verski skupnosti posameznik pripada. In to je
               tisto, kar temu zakonu očitam in zaradi česar tega zakona ne bom podprla. Ne
               zagotavlja namreč tega, da bi ob dolžnem zavedanju zgodovinske vloge rimskokatoliške
               cerkve na Slovenskem enako spoštljivo obravnavali tudi zgodovinsko vlogo drugih
               verskih skupnosti v Sloveniji. Namreč, sklicujem se na zapis, na kolumno v Družini, v
               kateri je dan reformacije razglašen za praznik socialističnega klerikalizma. In za to
               ravno gre. Ko gremo po Evropi, v Evropi ne spodbujajo religijskega izobraževanja in
               pouka, ampak izobraževanje za strpnost med religijami. Če pa hočemo to strpnost
               doseči, potem ne smemo temeljiti na zavesti o večvrednosti posamezne religije, ki da
               je boljša od vseh zaradi tega, ker edina verujočemu zagotavlja vse tisto, kar
               verujoči od nje tudi pričakuje tostran in onstran svojega življenja. Zato se
               sprašujem, kako bo s stališča tega zakona obravnavan neverujoči človek, ker po tem
               zakonu bo moral participirati za oskrbo verujočih in tistih, ki skrbijo, nimajo pa
               vsi niti verujoči enakih pravic. Denimo, verska oskrba v priporu, če nanjo gledate,
               izrazito v priviligiranem položaju so katoliki, že evangeličani ne več. In če imajo v
               zaporu, ampak govorimo o človekovih pravicah, govorimo o tem, da je religija osebna
               zadeva, citiram, pomembnega slovenskega cerkvenega dostojanstvenika, profesorja,
               dekana teološke fakultete, da je religija osebna zadeva, o kateri se ne bi smeli
               spraševati. Oprostite, se je treba vprašati, glede na to, kako so posamezne stvari v
               tem zakonu predvidene. In ne nazadnje, rimskokatoliška cerkev, ko govori o svojih
               udih, govori o tem, kdaj kdo postane in kako lahko izstopi iz tega. Pa bi samo
               zastavila retorično vprašanje, niti ne pričakujem odgovora. V tretjem odstavku 2.
               člena piše: <q>"Nihče ne sme biti prisiljen, da postane ali ostane član cerkve."</q> Hvala.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Pukšič. Prosim.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi! Osebno mislim, da je dobro, da smo
               končno dobili predlog zakona, ki govori o tej problematiki, saj po sprejeti ustavi
               pravzaprav marsikaj manjka in je treba opredeliti tudi z zakonskimi določili.
               Dejansko do sedaj ni bilo volje, da bi se tudi na tem področju stvari zakonsko
               uredile, tako kot seveda na marsikaterem drugem področju. Petnajst let ni bilo volje,
               da bi se zakonsko uredila problematika Slovencev, ki živijo izven meja Republike
               Slovenije, in smo to končno uredili. Po petnajstih letih samostojne države in
               demokracije v naši državi je pa že tudi toliko časa minilo, da smo pozabili na tisti
               del izobraževanja, ko so nas učili, da je religija opij za ljudstvo. In sedaj, ko smo
               vendarle v tem zgodovinskem času prešli čez to, je po mojem dovolj zrelosti, da se
               lahko resno pogovarjamo tudi o tej problematiki.</p>
               <p>Pomembno je povedati, da je v celotni zgodovini slovenskega naroda rimskokatoliška
               cerkev odigrala zgodovinsko vlogo, če hočete, tudi zato, da imamo danes samostojno
               državo in da smo dobrih petnajst stoletij obstali na tem območju. Prepričan sem, da
               brez odličnih pedagogov, pesnikov, pisateljev, vzgojiteljev, in v glavnem so to bili
               v eni osebi duhovniki, vsega tega ne bi bilo in vprašanje je, kje bi bili danes.
               Pomembno je povedati, da tudi v naši polpretekli zgodovini, ko je bil tako železni
               čas tudi za rimskokatoliško cerkev, za vernike, pa tudi za tiste, ki so s srcem in
               dušo še vedno bili rimokatoliki, navzven pa zaradi služb, dela in tako dalje morali
               biti v neki drugi organizaciji, so torej dovolj pretrpeli, da so tudi na nek način
               ohranili in pomagali ohranjati s svojimi lastnimi prispevki to zgodovinsko vrednost
               tako zgodovinsko in kulturno dediščino naših narodov in tako rekoč z rokami in z
               lastnimi prispevki ohranili bistveno več kot pa tisti, ki so imeli oblast in denar.
               Nenazadnje je pomembno povedati tudi to, da je rimskokatoliška cerkev preko zgleda,
               preko dela z mladino, preko dela s starejšimi, onemoglimi itd., kazala in učila na ta
               način nekatere vrednote, kot so pomoč, ljubezen, ohranjanje stika s sočlovekom tudi
               takrat, ko to najbolj potrebuje. Enostavno se mi zdi, da nekateri, natolcevanje, kaj
               bo in koliko bo to stalo proračun in davkoplačevalce itd., niso prebrali finančnih
               posledic iz tega zakona. Jasno se vidi, da če bi ostalo financiranje v obliki, tako
               kot je bilo leta 1992, bi dejansko porabili več sredstev, kot pa se bodo porabila s
               tem zakonom. Gre za delež 21,680% ali 40 tisoč tolarjev na mesec, kar je glede na
               povprečno plačo, ki bi naj bila izračunana, torej za leto 2007. Mislim, da so
               pripravljavci tega zakona bili izredno tolerantni in pravzaprav razmišljali zelo
               široko in glede na to, da je ta zakon tako široko zastavljen, kjer se lahko vidijo
               vsi notri, vse verske skupnosti, ne samo rimskokatoliška, vendar naj vas ne moti, če
               je teh državljank in državljanov največ. Opredelitev, pravite, je svobodna, in tudi
               tisti, ki se opredelijo za rimokatolike, jim vendarle pustite to svobodo in vas to
               naj posebej ne moti. Zato bom takšen predlog zakona v prvi obravnavi tudi podprl.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Veber. Prosim.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo. Pri zakonu o verski svobodi bi morali govoriti predvsem o tem, kako
               pomagati tistim, ki nimajo pogojev za to, da dosežejo to svobodo in slediti nalogi,
               ki jo nekako lahko zasledujemo skozi razdelitev javnih sredstev. Torej, če že
               namenjamo javna sredstva, jih namenjamo za to, da izvajamo pozitivno diskriminacijo.
               Ta zakon odgovori v svojih členih prav o nasprotnih rešitvah, povzroča razlike med
               verskimi skupnostmi. Tiste, ki nimajo svojih virov, ki nimajo svojega premoženja,
               bodo imele še večje težave, da izvajajo to versko dejavnost, tiste, ki imajo več, pa
               bodo to še z večjo lahkoto. Pravzaprav gre pri tem zakonu bolj za in izrecno za denar
               in vpliv. Verska svoboda je pravzaprav v povsem drugem planu. Če pa že govorimo o
               denarju in vplivu v tem zakonu, bi pa morali govoriti tudi o virih, ki jih je
               potrebno zagotoviti, da se ne obremenjujejo javna sredstva po nepotrebnem. Žal, moram
               ugotoviti, da se ni upošteval predlog evangeličanske cerkve, ki predlaga, da če že
               financiramo verske skupnosti in cerkve, potem dajmo to financirati tudi z novimi
               viri. In ta nov vir je zagotovo dohodnina, ki jo lahko plačuje vsak posameznik ali
               določeni verski skupnosti, cerkvi ali pa tudi v integralni proračun, če se ne strinja
               z nobeno od teh verskih skupnosti. Tako pričakujem, da bo v nadaljevanju zakon
               oblikovan tako, da bo govoril tudi o virih in da bo predvsem upošteval tudi
               premoženjsko stanje cerkve in verskih skupnosti. Ob zdajšnji situaciji, ko
               ugotavljamo, da je bilo izjemno veliko premoženja vrnjenega cerkvi, bi pričakoval, da
               bodo finančne posledice na javna sredstva manjše. Temu ni tako, ampak je pritisk še
               večji, zato bi v nadaljevanju morali dejansko upoštevati premoženje posamezne cerkve
               in prihodke iz tega premoženja, ki pa so tudi prihodki preko raznih skladov, preko
               deležev v podjetjih, preko deležev v bankah. Če bi imeli pred sabo danes vse te
               prihodke, bi zagotovo razpravljali povsem drugače o tem, komu in koliko dati in zakaj
               pravzaprav dati. Mislim, da bi predlagatelj pri tem zakonu moral pripraviti predvsem
               transparentne podatke o finančnem poslovanju cerkve in vseh verskih skupnostih, ki
               imajo tudi lastne prihodke. To bi bil korekten odnos do države, do državnega zbora,
               do vlade, tako pa pravzaprav ne vemo, pogovarjamo se o nečem, dajemo sredstva, vendar
               ne vemo, zakaj in koliko, kajti mogoče pa katera od teh cerkva pravzaprav niti ne
               potrebuje dodatnih sredstev. Pogrešam pa nekako tudi sicer rešitev, ki bi govorila o
               tem, da pa predvsem poskušamo rešiti problem podeželskih duhovnikov. Največji problem
               ta hip se zagotovo srečuje ravno na podeželju, kjer ni prebivalstva dovolj, da bi
               lahko vzdrževali tudi z darili in temi dajatvami, ki jih dajejo, to službo na
               podeželju, vendar zakon o tem ne govori. Govori na splošno o tem, da je treba nek
               denar dati, ne vemo pa, ali bo ta denar in v kolikšni meri šel tudi v podporo
               podeželskim duhovnikom. In to je ta pozitivna diskriminacija, ki jo nekako pogrešam v
               tem zakonu in od predlagatelja pričakujem, da bo v nadaljevanju te rešitve vnesel v
               zakon. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kontič.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Glede financiranja se v celoti strinjam s
               predhodnikom. Ko berem naslov zakona, predlog zakona o verski svobodi, bi dejal, da
               smo sedaj živeli v verski nesvobodi, če bi prisluhnil razpravljalcem pred tem. Po
               10-ih letih ideološke indoktrinacije ljudje svobodno zadihajo, zaplankanost tistih,
               ki zakonu nasprotujejo, železen čas za cerkev do leta 1990, morda je nekaj malega od
               tega bilo celo res. Imam mnogo prijateljev, ki so verni in so bili verni tudi v
               prejšnjem sistemu. Posamezniki so skrivaj pomagali cerkvi. Skrivaj so pomagali, ker
               javno tega niso upali početi zaradi službe, zaradi delovnega mesta, ki so zasedali.
               So pa ti isti po spremembi sistema leta 1990 skoraj izrinili tiste prave vernike iz
               cerkvenih objektov, ko so enkrat sproščeno začeli hoditi v te cerkvene objekte.</p>
               <p>Predlagatelj je med razlogi za sprejem zakona zapisal, da je nova pravna ureditev
               neodložljiva. S tem bi morda celo lahko soglašal, če ne bi vedel, da že v tem
               trenutku cerkev povsem normalno funkcionira. Razlog za nesprejetje tega zakona, eden
               izmed razlogov, navedena so politična nesoglasja, ta ostajajo tudi danes. Seveda
               predvsem zaradi tega, ker je težko pristati na logiko, vsi smo enakopravni, pri tem
               pa so eni malo bolj, drugi pa nekoliko manj.</p>
               <p>Glede premoženja sem že povedal, da soglašam s tem, da je potrebno ugotoviti pri
               financiranju tudi premoženje. Določene stvari so se v preteklih letih odvile, ki
               pomembno vplivajo na premoženjsko stanje posamezne cerkve in prav bi bilo, da se to
               pri financiranju upošteva. Najboljše pa bi bilo to, kar so predlagali evangeličani,
               davek, ki ga davkoplačevalci svobodno, po lastni presoji namenijo ali verski
               skupnosti ali cerkvi ali morda humanitarni dejavnosti ali pa nikomur, ampak potem
               sredstva postanejo sestavni del integralnega proračuna. Iz tega zakona vidim, da se
               dejansko tudi potrjujejo tisto, kar je že vpeljano. Policisti po mojem potrebujejo
               predvsem boljšo opremo, da ne bodo zaradi nevarnosti preblizu onostranstvu,
               prevečkrat, manj kot duhovno oskrbo, ki jo lahko pridobijo tako kot vsi prebivalci
               oziroma prebivalke v prostem času. Bolnišnična duhovna oskrba - nekajkrat sem zdaj
               opazoval oziroma sem bil na obisku v bolnišnici in sem opazoval, kako to poteka. So
               pacienti, ki to duhovno oskrbo potrebujejo in prav je, da jo imajo, so pa spet drugi,
               ki jih ta duhovna oskrba moti. Verjetno bo potrebno to zadevo bolje koordinirati.
               Torej enim je prav, spet druge zadeva moti. Pa ne glede na versko pripadnost. Če bi
               upoštevali še versko pripadnost, se ta motnja samo še stopnjuje. Ampak ne znam si
               enostavno razlagati, kako bo, ko bodo vse cerkve ali verske skupnosti, ki bodo
               registrirane, imele svojega duhovnika na bolnišničnem oddelku, pa če rečem samo
               štiri: evangeličanski, katoliški duhovnik, islamski, pravoslavni. Saj bo duhovnikov
               na oddelkih več kot zdravnikov, če bo šla zadeva v to smer, se pravi bomo povzročili
               pravo gnečo. Mislim, da je o tem zakonu potrebno še razmisliti in pripraviti boljši
               predlog, z večjo podporo tudi med vsemi političnimi strankami in tudi tistimi, ki se
               s tem strokovno ukvarjajo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Jerovšek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi! Zakon o verski svobodi je, kot je bilo že
               večkrat omenjeno, potrebno sprejeti, ker je dosedanja zakonska rešitev močno
               zastarela, ne odraža duha časa in pravzaprav je bila bazirana na osnovah sistema, ki
               je predvideval, da so pripadniki verskih skupnosti drugorazredni državljani. Kljub
               takšni potrebi pa opažam pravzaprav nerazumevanje za to, da se sodoben zakon, ki je
               pisan pravniško koncizno, ki načela iz slovenske ustave preliva v zakonske rešitve
               zelo dosledno in zelo koncizno, da takšnemu zakonu mnogi nasprotujejo. Pravzaprav
               verjetno moti ravno to, da bo zakon zmanjševal sivo polje na tem področju in da so v
               zakonskih členih zapisana načela oziroma rešitve, ki so morda že včasih bila
               zapisana, pa se niso izpolnjevala, ampak niso bila v zakonu. Recimo država mora biti
               nevtralna do verskih prepričanj, kar piše v 4. členu, in država se ne sme izrekati o
               verskih vprašanjih. Kako pomembne zakonske določbe, pa vendar srečujemo
               nasprotovanje! Moram reči, da sem poslušal danes kar nekaj razmišljanj, ki se jim
               vidi, da je indoktrinacija, ki izvira in stalinističnega odnosa do izražanja verskih
               čustev, še izredno močna in globoka. Dogmatska stališča so še živa, zato me ne čudi,
               da se nekateri sklicujejo na razdeljenost slovenske družbe, in češ, da zaradi
               razdeljenosti slovenske družbe, ker še ni pripravljena na to področje gledati iz
               sodobnih vidikov, je razlog, da tega zakona ali ne bomo podprli ali da ga ne bi smeli
               sprejemati ali nekaj takega. Razdvojenost, ki so jo zavestno ustvarjali, je sedaj
               osnova za negativno stališče. In pravzaprav je skrb vzbujajoče takšno razmišljanje.
               Človek bi pričakoval, da je v 16 letih demokracije v zavesti že nastopil nek premik,
               da stare dogme ne veljajo več. In poglejte, mislim, da je stalinistični pristop
               potrebno opustiti, potrebno ga je zavreči in se ga odpovedati, ker je naredil zelo
               veliko zla tako pri nas kot po svetu in Evropi, ne ga več propagirati. Enostavno se
               čudim, zakaj v slovenski družbi se vsi ne zavzemajo za čim bolj toleranten odnos med
               verujočimi in neverujočimi agnostiki, ateisti. To je vendar v skupnem interesu nas
               vseh. Ko eni poudarjajo veliko skrb za majhne verske skupnosti, ki nimajo lastnih
               sredstev, je treba reči, da tudi te v Sloveniji bolj etablirane verske skupnosti so
               do premoženja prišle 99% z donacijami. Da so ljudje podarjali, enim je bilo vmes
               odvzeto, nacionalizirano in da se potem eni zgražajo danes, da je bilo nekaj
               vrnjenega. Predlagam, da recimo pregovorite gospoda Jankovića, da eni simpatični mali
               verski skupnosti donira svoje premoženje, ki ga je v 8 letih, recimo, prihranil na
               Mercatorju. Vsak dan je za milijon in pol delnic kupil. V trenutku bo tista verska
               skupnost najbogatejša v Sloveniji in najmočnejša. Mislim, da je to rešitev. Je še
               nekaj takšnih v Sloveniji, ki so bili uspešni v zadnjih letih. Naj vsak eni od teh
               verskih skupnosti donira, na primer premoženja, pa bomo imeli same bogate verske
               skupnosti v Sloveniji. Po tistem, ko bodo takšne donacije padle, bo stanje v družbi
               sigurno boljše.</p>
               <p>Tudi glede verske oskrbe v zaporih, kateri pripadniki verskih skupnostjo bodo imeli
               na razpolago, recimo, prepričan sem, da tudi tisti, ki je recimo ateist ali agnostik
               se znajde v zaporu, da konec koncev mu bo na koncu vseeno bolj všeč, če bo imel
               možnost razgovora, prostovoljnega seveda, z nekim predstavnikom neke verske skupnosti
               o kateri mnogo ve, kot če bi bil tam predstavnik neke okultistične sekte. Mislim, da
               je splošno v Sloveniji to bolj sprejemljivo in ne razumem kar naprej tega
               poudarjanja, da bi morala čisto zadnja sekta, in tiste verske skupnosti, ki
               pravzaprav so prispevale k tej državi, k utemeljitvi te države in njeni tradiciji,
               kulturi, da bi morali biti tako na milimeter v vsakem členu zakona enako zapisane.
               Tega ne razumem. Mislim, da bodo do tretjega branja tudi te stranke spremenile svoja
               stališča, da bodo spoznale, da propagiranje tega, da bi bili predstavniki verskih
               skupnosti drugorazredni državljani v tretjem tisočletju, pravzaprav ni več primerno.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. No, potem bi lahko rekla za uvod morda le, poslušaj in se uči in seveda
               ne hodi po istih stopinjah.</p>
               <p>Bolj kot simpatičnim verskim skupnostim, vsaj po moji oceni, bi bilo smiselno in je
               smiselno darovati bolnim in socialno ogroženim ljudem. Teh je v Sloveniji veliko, pa
               so potrebni humanitarnih prispevkov. V duhu demokracije, veste, spoštovane kolegice
               in kolegi, je sploh s pozicije vladne stranke nemodro očitati državljanu Republike
               Slovenije, ki v pismu poslankam in poslancem opozarja na tisto, kar ga moti, rekla
               bom, na kršitve. Gre za pismo, v katerem je državljan Republike Slovenije opozoril na
               hrupno zvonjenje cerkvenih zvonov. Verjamem, da ne motijo samo njega. Govoriti o
               nerazgledanosti, omejenosti, to je namreč po slovarju slovenskega knjižnega jezika
               zaplankanost. Nemodro, sploh, če ste si prebrali to pismo. Prepričana sem, da ta
               državljan ve marsikaj o zgodovini tudi rimskokatoliške cerkve. Rada bi poudarila, da
               danes s strani Slovenske nacionalne stranke kot tudi ostalih dveh opozicijskih strank
               nisem slišala očitkov o omejevanju svobode veroizpovedi.</p>
               <p>Še na eno stvar bi želela opozoriti. Ni problem prepovedi poseganja države na versko
               področje, problem je prekomerno poseganje vere v državo, celo nad državo, kar omogoča
               ta zakon. Verjamem, da se marsikdo v prekomernem poudarjanju svobode v okviru tega
               zakona zaveda, pa bom rekla malce humoristično, če preveč svobodno zadihaš, greš v
               pekel, zato je treba to svobodo omejiti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Žnidaršič. Izvolite.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod predsednik. Kolegice in kolegi! Ob vsem spoštovanju do kristjanov
               in drugih verskih skupnosti, pač sam tega zakona ne bom podprl. Zaradi tega ne, ker
               je neustaven in terja, na primer, ugotavljanje pripadnosti posamezni verski skupnosti
               ali pa bo kdorkoli, ki se ne želi izjasniti, kar mu ustava jamči, plačeval tiste, ki
               so se izjasnili in se tej ustavni pravici odpovedali. Zakon bi vsakega, ki se ne
               izjasni, okradel v korist onih, ki so se izjasnili, zato da bi prisilno financiral
               verske skupnosti, čeprav sam nima nič od njih. In v tem smislu ni nezanemarljivo
               dejstvo, da hkrati, ko imamo v državi sto tisoč revnih, 31% revnih upokojencev, na
               primer, v zakonu o socialnem varstvu zahtevamo ugotavljanje premoženja vsakega, ki
               naj bi dobil socialno podporo. Tu pa financiramo, na primer, uslužbence zelo bogate
               države, ki naj bi bila ločena od naše, kar mislim, da ni dobro. Sam sem pripravljen
               podobno formulacijo in v celoti zagotoviti plače duhovnikov katerekoli verske
               skupnosti, ko bo padla zadnja smreka v 10 tisoč hektarjih cerkvenih gozdov in nič
               prej. S tega vidika mislim, da bi bilo prav, da bi se vsi tisti, ki potrebujejo
               tovrstno podporo, pač pogovorili, kako bodo to financirali. Moj bog ni nobenega od
               vas, niti tistih zunaj, niti kakšne verske skupnosti nič <q>"koštal"</q>, in to tudi ne bo.
               Enako bi rad videl, da bi se vsi drugi postavili ob tem vprašanju na pozicijo, da
               mene in koga drugega, ki podobno razmišlja, to nič ne stane, če ga nič ne briga in
               nič ne terja. Tu mislim, da gre s tem zakonom v nekem smislu za velikansko nasilje,
               ki se skriva pod demokracijo in pod svobodo verskih skupnosti, proti kateri jaz nimam
               nič. Prav je, da so verske skupnosti svobodne, prav je, da je vera intimna človekova
               pravica, skladno s ustavo, ampak od tu naprej je pa vse drugo pa hudo vprašljivo in
               ta zakon ima, ne da bi se spuščal v podrobnosti celo, vrsto lukenj, ki jih ni mogoče
               zamašiti z mirno vestjo do tistih, ki mislimo drugače. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Besedo ima gospa Pečan. Prosim.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Pridružujem se kolegu Žnidaršiču, ko je postavil trditev, da je ta zakon
               protiustaven. Protiustaven je zato, ker ločuje verske skupnosti, med seboj jih ne
               izenačuje, ampak jih razvršča v neke posebne kategorije že s tem, da govori o cerkvah
               in verskih skupnostih. Od kod to razlikovanje, nam ni sploh jasno. Ustava govori - 7.
               člen samo jasno o verskih skupnostih, tukaj se naenkrat pojavijo še cerkve. Katere
               cerkve so to? Ali je to tudi recimo muslimanska vera oziroma muslimanska cerkev, ali
               je tudi budistična cerkev ali pa pomeni, da gre samo za evangeličansko, protestantsko
               in pravoslavno cerkev, vse ostalo pa so verske skupnosti.</p>
               <p>Drugo, kar je protiustavno, je to, da govori 5. člen o tem, na kakšen način se
               verske skupnosti kvalificirajo kot ustanove splošno koristnega pomena. Tam je zelo
               jasno napisano, da s svojo dejavnostjo bogatijo nacionalno identiteto. Katere verske
               skupnosti lahko s svojo dejavnostjo bogatijo nacionalno identiteto? Mislim, da je
               odgovor zelo jasen. Najmanj, kar je, islam zagotovo v naših glavah ne bogati
               nacionalne identitete naše države. To pomeni, da je ta 5. člen protiustaven.
               Garantiram vam, da zaradi tega, ker je ta 5. člen tudi podlaga za financiranje. Iz
               državnega proračuna država lahko financira verske skupnosti, ki v skladu s 5. členom
               imajo splošnokoristen pomen, 29. člen, kar pomeni, da je tudi financiranje osnovano
               na tem, da verske skupnosti med seboj država različno vrednoti oziroma tretira.
               Drugo. Ta zakon v bistvu uvaja zmanjševanje obsega in vsebine verskih svoboščin in
               uvaja ustavno nedopustno razlikovanje med verskimi skupnostmi. Rada bi opozorila še
               na to, da zakon posega v državni proračun. Neverjetno je to, da skozi ta zakon se
               določa, da bodo sredstva zdravstvene zavarovalnice namenjena tudi za financiranje
               plač duhovnikov v bolnišnicah in drugih zdravstvenih ustanovah. To piše, lepo prosim,
               v 25. členu. Pojdite pa si preberite, zgleda, da niste prebrali svojega lastnega
               zakona v celoti. Govori o tem, da se bodo iz proračuna, namenjenega vzdrževanju,
               vodenju kazenskih zavodov, financirale plače duhovnikov v teh zavodih, da se bo
               financiralo tudi plače duhovnikom, ki bodo delovali v domovih upokojencev in drugih
               socialnih zavodih. To pomeni, da mi s tem zakonom posegamo v državni proračun. Zakaj
               je torej potem, če ni napisano v tem zakonu, da se financirajo iz zdravstvenega
               zavarovanja plače duhovnikov, zakaj je napisano, da se bo začel uporabljati prav 25.
               člen šele s 1. januarjem 2007, vsi ostali členi pa tri mesece potem, ko bo
               uveljavljen zakon? In rada bi povedala, da je gospod dr. Čepar, ko je uvajal oziroma
               razlagal zakon, trdil, da v ustavi pišejo nekatere stvari, ki v resnici ne pišejo.
               Piše recimo o tem, da ustava govori o starosti, v kateri je otrok zrel za to, da se
               lahko samostojno odloča o svoji verski opredelitvi, ustava o tem ne govori, govori
               ravno obratno, da se starši lahko odločajo o tem, v kateri starosti so otroci dovolj
               zreli, da lahko sprejemajo versko vzgojo in izobraževanje, tako da je malo razlike v
               tem, kako beremo predpise. Rada bi poudarila še nekaj, da omejevanje, torej
               registracije verskih skupnosti na 100 pripadnikov ali pa 1000 vernikov za
               financiranje duhovnikov, moram reči, da je dokaj nenavadno. Tu je osnovni razlog,
               zakaj je bilo treba zakon pravzaprav spremeniti in da smo tudi mi že v prejšnjih
               mandatih, gre za najmanj dva mandata, zahtevali, da se pripravi zakon o verski
               svobodi predvsem zaradi tega, ker je aktualna služba diskriminirala verske skupnosti
               pri registraciji zaradi tega, ker je zlorabljala stari predpis. In še nekaj, tu se
               tudi vidi, kako tretiramo<gap n=".."/><stage>/Izklop./</stage><gap n=".."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa. Besedo ima gospod Hvauc. Prosim.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Najlepša hvala, gospod predsednik. Mislim, da je iz razprave danes tukaj razvidno
               neko splošno prepričanje, da še veljavni zakon o pravnem položaju verske skupnosti,
               ki je že kar star in datira v leto 1976 in je bil sprejet v bistveno drugačnih
               okoliščinah, tudi v drugi državi v drugem političnem sistemu in v bistveno drugačnem
               odnosu države do cerkve, da ta zakon več ni primeren, ni več aktualen, ne sledi
               razmeram, ki veljajo v današnjem času. Dejstvo je tudi to, da sama slovenska ustava
               nekako napotuje na to, da problematiko verskih skupnosti in cerkva ali pa verske
               svobode uredimo v posebnem zakonu. Po mojem osebnem prepričanju je zakon potreben
               tudi zato, ne samo zaradi tega, ker imamo en star izrabljen zakon in ker imamo v
               ustavi nekatera določila, ki kličejo k temu, da jih še bolj konkretiziramo, da je
               zakon potreben tudi zaradi neke elementarne ali pa če hočete, intimne pravice vsakega
               posameznika, da se tudi versko opredeli, da veruje, da postane član neke cerkve ali
               pa verske skupnosti. Vsaj jaz dojemam tako predlog tega zakona, da zakon skuša
               urediti to področje, izboljšati to področje verskih skupnosti in cerkva, urediti,
               uzakoniti, povečati versko svobodo, zato me preseneča, da danes slišim tudi tukaj
               precej pomislekov ali pa samih kritik, ki me navdajajo z nekimi čudnimi občutki, da
               si nekateri mogoče ne želite ali pa ne želijo, da bi se stanje na tem področju tudi
               izboljšalo. Posebej, kar je v obstoječi zakonodaji precej nedorečeno, je pomanjkljiva
               ureditev ustanovitve verskih skupnosti. Mislim, da je prav, da so vsaj neki osnovni
               pogoji, neka pravila določena, kdo lahko ustanovi, na kakšen način, pod kakšnimi
               pogoji in ta zakon to ureja, ta zakon to prinaša.</p>
               <p>Druga pomanjkljivost je sam postopek za registracijo verskih skupnosti. Tudi to do
               sedaj ni bilo urejeno. In če živimo v neki demokratični odprti družbi, pričakujemo,
               da se bodo pojavile še nove in nove verske skupnosti in prav je, da se postopek
               registracije tudi uredi. To, da zakon postavlja v bolj ugoden, celo monopolen položaj
               eno cerkev, konkretno rimskokatoliško cerkev, jaz se s to trditvijo enostavno ne
               morem strinjati. Mislim, da zakon, vsaj duh zakona, kot ga jaz dojemam, je ta, da se
               za vse verske skupnosti in cerkve v Sloveniji določijo enaki pogoji, kljub temu da je
               to nekaterim v tej dvorani mogoče smešno, ampak jaz pač imam, tako kot ima vsak v
               Sloveniji pravico do nekega svojega verskega prepričanja, tudi jaz imam pravico do
               svojega prepričanja, kako dojemam ta zakon. In to kar sedaj tukaj razlagamo, poskušam
               obrazložiti tako kot jaz dojemam ta zakon, in tako, kot želim, da bi ta zakon, tudi v
               končni fazi, ko bo prišel do tretjega branja, po vseh predlogih in tudi sem
               prepričan, z ustreznimi dopolnitvami, da bo tudi dober zakon. Seveda tisti, ki
               govorite o monopolu rimskokatoliške cerkve, nekako pozabljate zgodovinska dejstva, ki
               so to cerkev pripeljale v takšen položaj, kot je danes. Mogoče res zgleda, da ima
               nekako bolj utrjen položaj kot nekatere druge verske skupnosti in cerkve, ampak ne
               smemo pozabiti, da so zgodovinska dejstva takšna, da je večina Slovencev, ki pripada
               tej cerkvi, in tega enostavno ne moremo zanikati. Zakon je pa tisti, ki omogoča, da
               se bodo lahko tudi druge verske skupnosti razvijale. In to je namen zakona, ki že v
               samem naslovu govori zakon o verski svobodi.</p>
               <p>Moti me tudi, prej v razpravi sem poslušal, da ima samo ena cerkev pet katoliških
               praznikov, druge pa nimajo te možnosti, nimajo nič praktično. Se pravi, nekdo vidi
               problem v tem, da ena cerkev ima praznike, druga jih pa nima. Ko pa pridemo do
               vprašanja džamij, se pa ponovno problematizira, <q>"a zdaj bomo pa gradili džamijo"</q>. To
               je neka dvojnost, ki jaz mislim, da za tiste, ki vidijo pomisleke pri tem zakonu, to
               ni na mestu in me malo bega, da tisti, ki vidijo v tem zakonu vse narobe, nimajo
               čisto iskrenih misli.</p>
               <p>Nekaj bi še povedal glede premoženja, ki ga je ta ali ona cerkev pridobila. Moj
               kolega Jerovšek je že povedal, da večina tega premoženja je bila pridobljena s tem,
               da so se ljudje prostovoljno odločili, da bodo to darovali cerkvi, se pravi iz
               takšnih ali drugačnih razlogov so svoje premoženje zavestno prenesli na nekoga
               drugega. In to, kar se je dogajalo v postopku denacionalizacije, ni nič takšnega, da
               bi nekomu jemali nekaj, neupravičeno jemali, ampak dejansko gre samo za vračanje
               tistega, kar je bilo cerkvi odvzeti nepravično. In tu jaz posebnih razlogov ne vidi.
               Bi pa še eno stvar poudaril. Glejte, kakršnokoli premoženje mora imeti gospodarja. Če
               primerjam cerkvene objekte in gradove v Sloveniji sram nas je lahko Slovence, kaj smo
               naredili s temi prekrasnimi zgodovinskimi, kulturnimi in še kakšnimi spomeniki, z
               gradovi, ker jih je družba v nekem obdobju zanemarila, ker ni bilo gospodarja. Hvala
               bogu, da smo imeli cerkev, ki je vrsto teh dragocenih, sakralnih objektov ohranila in
               jih vzdržuje tudi še danes. In s tega vidika to ne gre samo za to, da so to objekti,
               ki so cerkvenega pomena, ampak gre tudi za objekte, ki so dejansko pomembni za
               celotno državo. In če je volja države, da bo na tak ali drugačen način pomagala, da
               se bodo ti objekti ob nekem dobrem gospodarju tudi v prihodnje ohranjali, jaz tukaj
               ne vidim nobenih posebnih razlogov, da bi imel kakšne pomisleke glede tega strašnega
               financiranja države, ki podpira določene verske skupnosti. Zaradi tega bom, kot sem
               že napovedal na začetku, ta predlog zakona tudi podprl. Upam, da bo skozi razpravo in
               proceduro doživel še kakšen<gap n=".."/><stage>/Izklop./</stage><gap n=".."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Milan Cvikl. Prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Če bi v tem državnem zboru vladala enaka merila za
               vse predloge zakonov, potem bi vodstvo državnega zbora, gospod Cukjati, morala ta
               zakon zavrniti. In sicer zato, ker pri obrazložitvi finančnih posledic zakona ni
               jasno, kakšne bodo druge posledice tega zakona in tukaj predvsem mislim na 25. člen
               zakona, ki govori o zagotavljanju zaposlovanja potrebnega števila duhovnikov v skladu
               s predpisi ministra, pristojnega za zdravje, v bolnišnicah in v skladu s predpisi
               ministra, pristojnega za socialno varstvo v socialnovarstvenih zavodih in seveda
               bolnišnicah. Naj seveda spomnim spoštovani zbor, da je gospod Cukjati zavrnil zakon,
               ker poslanci baje nismo znali pojasniti, koliko dodatnih pokojnin bomo zagotovili
               tistim, ki so zboleli za azbestom. V primeru, očitno, kar se s strani ministra za
               zdravje opredeljenega dodatnega zaposlovanja potrebnega števila duhovnikov na breme
               zdravstvenega zavarovanja, na breme državnega proračuna, o tem pa ni potrebno nič
               povedati o predlogu zakona. Zakaj sem vzel ta primer? Ta primer sem vzel zato, ker je
               ključni pomislek, ki ga imam sam v zvezi s tem zakonom, povezan z osnovnim in
               temeljnim vprašanjem, ali naj država v sistemu ločitve države in cerkve financira
               verske dejavnosti, ali pa je to, tako kot so v svojem mnenju zapisali, da ne bomo
               seveda povedali, da je to mnenje Liberalnih demokratov, pravzaprav kar je v državnem
               svetu. Državni svet pravi v svojem mnenju, financiranje verskih skupnosti bi bilo
               morda primerno urediti enako kot za druge nevladne organizacije, iz katerih prav tako
               izhaja njihov splošno koristni pomen. To pa pomeni pretežnost, prispevki članov in
               javnimi razpisi, iz katerih izhaja konkreten razlog financiranja. Državni svet zato
               predlaga, da bi lahko financiranje verskih skupnosti prevzeli pripadniki, prispevki
               pa bi se šteli kot davčna olajšava. Mnenje vlade na ta predlog državnega sveta je
               seveda negativno in vlada v svojem mnenju pravi, da se z državnim plačevanjem
               prispevkov posvečene osebe, uslužbence neke druge države v primeru RKC, izenačuje s
               kulturnimi delavci. Napaka je seveda v tem, da država ni ločena od kulture in
               kulturni delavci so samostojni, medtem ko, predpostavljam, za duhovnike to ne velja,
               niso samostojni, so v neki hierarhiji in bi za njih bile dolžne poskrbeti njihove
               verske skupnosti oziroma pripadniki.</p>
               <p>Pojavlja se še cel kup dilem, glede na določbe zakona, kdo bo tisti, ki bo prejemal
               oziroma mu bo zagotovljeno plačevanje, če hočete pokojninskega, invalidskega in
               drugih zavarovanj, ali so to res samo posvečene osebe ali tudi šoferji, kuharji in
               tako naprej, verskih dostojanstvenikov. Sam seveda mislim, da je ob spoštovanju
               načela ločitve države in cerkve potrebno preprečiti financiranje verskih dejavnosti,
               tako kot je v predlogu zakona predlagal kolega Gulič, ki je seveda uvedel prepoved
               sofinanciranja zavarovanja z ustreznim 10-letnim prehodnim obdobjem, v katerem bi
               sofinancirali zavarovanja za tiste, ki so to sedaj imeli, uredili z drugačnim
               legitimnim načinom državnega financiranja: ali je to v smeri kot predlaga državni
               svet ali v kateri smeri, mislim, da velja o tem se pogovoriti.</p>
               <p>Predvsem bi veljalo razmisliti o tem, če smo se v tej državi odločili, da približno
               220 milijonov evro premoženja vrnemo eni verski skupnosti mi ni logično, da pri
               financiranju tekočega poslovanja posameznih verskih skupnosti, ne upoštevamo
               premoženjskega stanja. Za vsakega od staršev ali za vsako družino, ko občine
               opredeljujejo višino subvencioniranje njihovega otroškega varstva, se upošteva
               premoženjsko stanje, za vsako družino. Za versko skupnost, za tako imenovano
               nepridobitno organizacijo, organizacijo, ki izvaja oblike splošne koristi, pa seveda
               premoženja ne bi upoštevali kot kriterij.</p>
               <p>Zato se mi zdi, da je ta zakon korak nazaj, pravzaprav zakon, ki za razliko od
               drugih primerljivih držav v EU predvsem ne spoštuje temeljne ustavne določbe ločitve
               države od cerkve. Obžalujem, da vlada Republike Slovenije in vladajoča koalicija
               nista sposobni prisluhniti predlogom državnega sveta, če že predlogi nekaterih drugih
               parlamentarnih strank niso sprejemljivi, in preprosto ne razmisli o tem, kako v
               skladu z ustavo ustrezno urediti financiranje verskih skupnosti. Če izvajajo splošno
               korist, potem naj za to pridobivajo denar na javnih razpisih za aktivnosti, ki jih
               izvajajo in naj se financirajo s prispevki članov. Da bi seveda to lahko uredili, bi
               bilo potrebno najprej narediti tisti osnovni korak, ki ga mora narediti vsak d.o.o.
               na AiPES-u, bi pač morala vsaka verska skupnost <q>"pridobiti"</q>, v narekovaju, svoj
               transakcijski račun in svojo davčno številko, zato da bi tudi ta del aktivnosti v
               Sloveniji bil ustrezno zaveden.</p>
               <p>Še zadnja misel. To ni nekaj, česar kar v Sloveniji ne želimo urejati. V Sloveniji
               smo v preteklih 15 letih marsikaj uredili prav na področju obdavčevanja. Nazadnje,
               približno 15.000 ljudi iz severovzhodne Slovenije, ki dela na drugi strani meje v
               Avstriji, bo moralo v skladu z načelom svetovnega dohodka plačati razliko tam, kjer
               so registrirani kot rezidenti. In predpostavljam, da verske skupnosti so rezidenti v
               Sloveniji, in ne vidim nobenega razloga, da ne bi vstopili v sistem. V sistem, v
               katerem jih pretežno s prispevki financirajo člani teh verskih skupnosti, potem imamo
               vrsto študij tako glede obdavčitve dohodka verskih skupnosti kot glede cerkvenega
               davka in to bi morala biti prava vsebina tega zakona. Zakon o tem ne govori. Zakon
               zgolj širi pravice in imeli bomo očitno, kot je eden od kolegov prej povedal, versko
               duhovno oskrbo v zavodih za prestajanje kazni, ki jih bodo izvajale posvečene verske
               skupnosti RHC-ji, ne pa, kot je nekdo prej omenil, sekte. To torej ni zakon o verskih
               skupnostih, to je zakon o tem, kako povečati obseg financiranja najmočnejše verske
               skupnosti v Sloveniji. Zato ocenjujem, da je to zakon, ki je v nasprotju z ustavnim
               načelom ločitve Cerkve od države. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Darja Lavtižar Bebler. Izvolite, prosim.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Najprej glede naslova. Glede na materijo, ki
               jo ta predlog ureja, in glede na način, kako jo ureja, ne gre zgolj za zakon o verski
               svobodi. <stage>/Oglašanje v dvorani./</stage></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Dovolite, da gospa konča. Potem boste dobili besedo za proceduralno vprašanje.
               Prosim, izvolite, gospa Darja Lavtižar.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa, gospod podpredsednik. Torej, ne gre samo za zakon o verski svobodi. Bolj
               kot o verski svobodi zakon govori o cerkvi in duhovnikih. Glede na obrazložitve in
               glede na to, na kaj se pri tem predlagatelj sklicuje, gre predvsem za Rimskokatoliško
               cerkev. Zanimivo, ustava v 7. členu govori zgolj in samo o verskih skupnostih,
               pričujoči predlog pa govori dosledno o cerkvi, cerkvah in oziroma ali drugih verskih
               skupnostih. To je zelo zgovorno, saj vemo, da številne verske skupnosti, denimo,
               nimajo svoje cerkve. Predlog je pravzaprav naravnan tako, da zagotavlja <q>"de facto"</q>
               privilegiran položaj ene določene cerkve na Slovenskem. To izhaja iz različnih
               kriterijev, kot so, denimo, pogoji za registracijo verskih skupnosti. Registrirajo se
               lahko samo tiste verske skupnosti, ki imajo sto članov in ki na območju Slovenije
               delujejo najmanj zadnjih deset let. Pri pravicah registriranih cerkva oziroma verskih
               skupnosti, ki jih te imajo napram državi, pa je treba upoštevati številčnost članstva
               teh cerkva, iz česar jasno izhaja, da je to dejansko privilegij ene cerkve; morda
               pade nekaj drobtinic še za Evangeličansko in Pravoslavno cerkev, druge verske
               skupnosti pa so zgolj enakopravne. Zakon celo terja, da je treba tej številčnosti
               prilagoditi tudi postavke oziroma prostorske akte v novih urbanističnih predelih, da
               se uskladijo tudi potrebe in interesi cerkva po gradnji verskih objektov. Nisem
               prepričana, da takšna določba sodi v ta zakon. Zagotovo pa gre za privilegij ene
               vrste civilnih pravnih oseb napram drugim vrstam civilnih pravnih oseb.</p>
               <p>Državno finančno pomoč iz državnega proračuna za plačilo prispevkov za duhovnike,
               zavarovance za socialno varnost, imajo pravico pridobiti cerkve v razmerju med
               številom verskih uslužbencev in številom pripadnikov te cerkve. In po tem zakonu mora
               na takšnega verskega uslužbenca pripasti vsaj tisoč pripadnikov te cerkve. Upam, da
               vam to število, torej število tisoč, pove vse.</p>
               <p>Potem pa so tu še posebne izjemne olajšave za tiste duhovnike oziroma redovnike, ki
               imajo obljubo uboštva, celibata ter pokorščine. Vemo, na katero cerkev se to zlasti
               nanaša.</p>
               <p>Zelo zanimivi so tudi členi, ki se nanašajo na dolžnost države, da zagotovi in iz
               državnega proračuna plačuje versko duhovno oskrbo v nekaterih izrednih okoliščinah
               oziroma okoljih. Med temi členi najdemo tudi 23. člen, ki pravi, da policistkam in
               policistom, ki to želijo, država zagotovi versko duhovno oskrbo v okoliščinah, ko jim
               je uresničevanje verske svobode oteženo. Organizacijo in način izvrševanja te pravice
               pa podrobneje uredi minister za notranje zadeve. Saj se verjetno še spomnite, da je
               skupina poslancev zoper podoben člen, točneje 73.a člen v zakonu o policiji,
               predlagala ustavnemu sodišču presojo o skladnosti z ustavo. V prehodni določbi danes
               obravnavanega zakona pa je določeno, da z dnem uveljavitve tega zakona preneha
               veljati 73.a člen zakona o policiji. Zanimiva zvijača.</p>
               <p>In potem je tu še člen 29. , ki pravi, da država lahko gmotno podpira registrirane
               cerkve in druge verske skupnosti zaradi njihovega splošnega pomena, torej ne glede na
               kakršnekoli kriterije. Takšna določba pa je oprta, kakšno presenečenje, na
               argumentacijo ustavnega sodišča v zvezi z denacionalizacijo, da cerkev opravlja vlogo
               obče koristne ustanove. Kolikor vem, je bil avtor te argumentacije spoštovani dr.
               Šturm, danes bi verjetno moral tu nastopati v vlogi predstavnika predlagatelja -
               mimogrede nisem prepričana, da po veljavnem poslovniku lahko predstavlja
               predlagatelja tukaj na seji državnega zbora direktor nekega urada. Me zanima, ali
               bodo tudi druge verske skupnosti na slovenskem deležne tega priznanja, da torej
               opravljajo vlogo obče koristne ustanove, gremo stavit.</p>
               <p>Potem pa je tu še 30. člen, ki govori o nalogah pristojnega organa. Glede na
               pristojnosti in naloge tega organa pa ni pretirana trditev, da s tem zakonom v bistvu
               pridobivamo novo ministrstvo za cerkev in verske skupnosti ali bolje rečeno in druge
               verske skupnosti, pri čemer pa se to ministrstvo ne bo vmešavalo v notranjo
               avtonomijo in svobodno delovanje cerkve, in tako je edino prav, pač pa bo to
               ministrstvo glede na naloge zlasti servis, financiran iz sredstev državnega proračuna
               za potrebe cerkve v pretežni meri državni servis za eno cerkev na Slovenskem.</p>
               <p>O ustavni določenosti ločenosti verskih skupnosti in države tukaj nima smisla
               izgubljati besed, že drugi kolegi so veliko o tem povedali in dejstvo je, da ta
               predlog zakona te določbe ustave v ničemer ne spoštuje; niti nima smisla govoriti o
               laičnosti naše države. S tem zakonom, če bo sprejet takšen, kot je predlagan, bomo
               skozi stranska vrata <q>"de facto"</q> ustoličili državno cerkev, bog pomagaj. Kar pa zadeve
               enakopravnost verskih skupnosti, ki jo zapoveduje ustava, ta zakon sicer pove, da so
               verske skupnosti enakopravne, nato pa s posebnimi kriteriji, kot so številčnost,
               tradicionalnost, ne nazadnje tudi registriranost, doseže, da so eni malo bolj ali pa
               veliko bolj enakopravni.</p>
               <p>Jaz bi predlagala, da se vsaj naslov zakona prilagodi vsebini, torej zakon bi bilo
               bolje, da se imenuje zakon o diskriminaciji verskih skupnosti. To vam pa najbrž tudi
               pove, da je takšen zakon, kot je predlagan, za našo poslansko skupino v celoti
               nesprejemljiv. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Beblarjeva, rad bi vam povedal, da po 235. členu poslovnika
               državnega zbora na seji državnega zbora lahko predstavlja vlado minister ali
               predstojnik vladne službe, ki ga določi vlada. Dobili smo pred sejo tudi seznam, pod
               točko 32. Predlog zakona o verski svobodi, prva obravnava, gospod dr. Drago Čepar,
               direktor Urada za verske skupnosti.</p>
               <p>Besedo ima gospod Anton Kokalj. Gospod Anton Kokalj, do neljube napake je prišlo, ko
               je gospod predsednik pred menoj prečrtal vaše ime na koncu seznama in ste bili
               napisani na mestu, kjer bi se moral oglasiti gospod Drago Koren. Izvolite.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Hvala lepa. Ko danes poslušam to razpravo, se počutim podobno kot pred mnogimi leti,
               ko sem v četrtem in, mislim da, v sedmem razredu moral na poziv učiteljice v razredu
               vstati in se javiti, ker sem pač hodil k verouku, in sem moral tudi pred razredom
               obrazložiti, zakaj hodim k verouku. In danes, ker sem slučajno član največje verske
               skupnosti, se počutim zelo podobno. Neprestano <gap n="..."/><stage>/Oglašanje iz klopi./</stage> Gospa Breda,
               boste vi nadaljevali? To je, bom rekel, v stilu te politične vesti, v kateri smo bili
               vzgajani desetletja, in v skladu s katero očitno nekateri kolegi in kolegice
               pričakujejo, da bomo funkcionirali še naprej.</p>
               <p>Moram reči, nekateri razpravljavci danes so pravzaprav zelo grobo žalili člane te
               verske skupnosti in sam sem zelo prizadet in užaljen. S tem, da se je javno govorilo,
               da je Rimskokatoliška cerkev, kadarkoli je imela vpliv na javnost, to izvajala grobo
               in tako naprej. Jaz te izkušnje nimam in mislim, da je to grob poseg in ni v skladu z
               ustavo tako ravnanje kolegov poslancev in poslank. Mislim, da je eden od členov, o
               katerem smo govorili včeraj, ko smo obravnavali imuniteto. Zelo dobro bi bilo, da bi
               se kolegice in kolegi najprej držali tega, kar se predlaga en dan prej, da se
               sankcionira to, kar pomeni žalitev. In zelo lepo bi prosil, da se po tej razpravi, ki
               je šla izven konteksta zakona, popolnoma izven konteksta, ne bi uporabljalo takih
               metod.</p>
               <p>Sam menim, da zakon ne ureja nič drugega kot en ubogi minimum pravnega statusa tega,
               kar pravzaprav je že prejšnja oblast začela po sili razmer tolerirati, kot je bilo že
               navedeno, so se določene pozitivne zadeve, kot je sofinanciranje nekaterih
               prispevkov, začele že pred osamosvojitvijo. Tako je bilo rečeno prej. Sam nisem
               preverjal, če je to res, ampak seveda po sili razmer, kajti večina državljank in
               državljanov je pač članov ene verske skupnosti. In če se iz tega sedaj izpeljuje to,
               da ima ta verska skupnost neke privilegije, mislim, da je to nekorektno. Kajti, če je
               večina državljank in državljanov članica ene verske skupnosti, ima ta verska skupnost
               po naravi popolnoma drug status, po načinu delovanja popolnoma drug status, tudi po
               zgodovinskih dejstvih popolnoma drug status. Šolanje, izobraževanje in znanost v
               Sloveniji se je začelo po tej verski skupnosti in tistih, ki so njej zelo sorodne.
               Zato mislim, da ni dobro, da se tako ideološko danes tu razpravlja. Sam bi mogoče
               komentiral očitke v zvezi z premoženjem in financiranjem in da niso znane finančne
               posledice. Mislim, da je bilo v javnosti večkrat predstavljeno, da gre za znesek, ki
               je predvidoma okrog 300 milijonov letno, pri čemer pa je bil danes dan tudi en
               podatek, koliko premoženja naj bi ta največja verska skupnost pridobila oziroma
               dobila nazaj, to naj bi bilo tam okrog 30 milijard, če sem si prav zapomnil, kar pa
               pomeni, da vse to premoženje ni tržno uporabno, večina tega premoženja se ne da
               tržiti, to je prva stvar, in večina tega premoženja pomeni vsaj 50% vložka te
               vrednosti, če želimo, da bo to premoženje približno pomenilo to, kar je bilo takrat,
               ko je bilo odvzeto. To pomeni 15 milijard je že na minusu ta verska skupnost, če pa
               samo v zadnjih 15-ih letih zelo na grobo seštejemo vložek, ki ga je vložila ta verska
               skupnost v svoje kulturne spomenike, ki niso tržni produkt, ampak jih je treba
               vzdrževati, in je s pomočjo prostovoljstva in donacij - sam lahko iz svoje prakse
               povem, da sem prepričan, približno, če vzamemo v povprečju 1000 objektov milijon na
               leto, pridemo v 15-ih letih do drugih 15-ih milijard. In teh famoznih 30 milijard ni
               nikjer več, jih ni. In če cerkev kot dober gospodar samo del teh sredstev obrača
               gospodarno, je to minimalno, kar mora kot dober gospodar početi. Mislim pa, da je
               krepko v minusu s tem premoženjem, ki ga je dobila nazaj, in tudi z vsem premoženjem,
               ki se ga ji prišteva. Kajti, zelo radi gremo za konec tedna na kakšen hrib, tam so po
               navadi značilno za Slovenijo, tudi tujcem radi pokažemo, tudi tisti, ki verjetno
               niste člani Rimskokatoliške cerkve, radi pokažete značilnost naše pokrajine, to je
               hribček in cerkvica, za katero smo zelo veseli, če je vzdrževana. Vemo pa, da če je
               vzdrževana, je zelo pogosto s prostovoljnimi prispevki in s prostovoljnim delom in
               moram reči v zadnjem času, v zadnjih desetih letih tudi z veliko podporo lokalnih
               skupnosti. In ko se govori o lokalni skupnosti, bi mimogrede rekel se ta vidik
               popolnoma zanemarja.</p>
               <p>Zato mislim, da ta očitek o premoženju in nepotrebnosti teh sredstev, ki so, če
               sedaj vzamemo to primerjavo, približno milijardo na leto - pa vem, da sem premalo
               rekel - v obnovo teh kulturnih spomenikov, ki so javni, dostopni vsakemu, ne glede na
               to, ali je član ali ni član te verske skupnosti, mislim, da je popolnoma nehigiensko,
               da se spravljamo tu v razpravi na tak nivo. Teh 300 milijonov proti tej milijardi,
               mislim, da pove vse. Zato mislim, da s tega zornega kota ta razprava dejansko nima
               nobene osnove.</p>
               <p>Če še nadaljujem s tem, češ da so verske skupnosti sedaj v skladu s tem zakonom, če
               bi bil sprejet, v neenakopravnem položaju - zanimivo je, da je večina verskih
               skupnosti sodelovala pri oblikovanju tega zakona. Tudi pogoj 10 let, pač verska
               skupnost je nekaj specifičnega in tudi meja med državnostjo in vernostjo mislim, da
               ni tako enoznačna, kot bi jo radi prikazali, zato tudi sistemi niso popolnoma
               primerljivi. Moramo priznati, da niso. Tudi po Evropi ne. Ustave so različno
               napisane, pravne podlage so različne, vendar vse države se sklicujejo na
               zagotavljanje osnovne človekove pravice, to je izražanje in živetje tega dela
               dimenzije človeka, kot je religiozni del. Zato menim, da je zakon, tak kot je, po
               moji oceni še presiromašen in tudi na simbolni ravni ne popravlja tega, kar je
               zakrivila prejšnja oblast v 60 letih ne samo predstavnikom tistih, ki so najbolj
               vidni, ampak tistim, ki smo prakticirali in ki še vedno prakticiramo to dejavnost.
               Včasih ne vem - ko se je prej razpravljalo, če jaz v nedeljo pojem na koru, ali je to
               kulturna dejavnost ali je verska dejavnost -, ne vem, od kje naprej sem pripadnik
               verske skupnosti, od kje naprej sem pa državljan, ki plačujem davke. In zdi se mi
               tudi med drugim nenormalno, da kot davkoplačevalec nimam pravice pošiljati svojih
               otrok k verouku v tiste prostore, ki so popoldne prazni, ogrevani na moj račun,
               vzdrževani na moj račun, in je treba to delati v neustreznih prostorih, poučevanje
               verouka. To je moja ustavna pravica, v končni fazi, kot očeta otrok. In rad bi, da bi
               ta pristop bil malo bolj pozitiven, da bi se gledalo na praktične probleme, ki jih
               poskušamo reševati, ne pa zgolj na ta ideološki ton, ki je bil toliko desetletij zelo
               spretno vnašan v našo vest. Kot sem rekel, vsi veste ali pa vsaj nekateri veste, da
               tako opevani Freud ni prišel s svojo psihoanalizo tako daleč kot njegovi učenci, med
               drugim Erch Fromm, ki je definiral politično vest in humanistično vest. In značilno
               za prejšnje obdobje je bilo, da smo bili vzgojeni zelo dosledno v tej politični vesti
               in smo bili veseli, če se nam je karkoli pustilo več kot to, kar je oblast rekla. To
               ni normalno stanje. In to je današnja predpostavka pri razpravi mnogih kolegic in
               kolegov.</p>
               <p>Tu bi izrazil še eno obžalovanje. Namreč, bom kar povedal, na koalicijskih
               usklajevanjih smo z DeSUS-om na nek način prišli do skupnega imenovalca, smo se tudi
               odpovedali nekaterim členom, ki sem jih že omenil, ki so imeli to vsebino, vendar
               danes DeSUS zakonu nasprotuje. Mislim, da je to tudi na nek način nekorektno do
               tistih, ki smo želeli - in smo tudi razložili - urediti nekatere čisto človeške
               zadeve. In tu bi vseeno pozval k premisleku kolege. Mislim, da zakon dejansko ne
               vnaša nobenih neustavnih zadev, ampak pravzaprav na minimalni ravni ureja to, kar je
               bivša oblast začela počasi tolerirati, to pa tudi priznam. Ampak kot sem rekel, bila
               je pa bolj prisiljena, kot pa da bi si to želela.</p>
               <p>Sam bom seveda zakon podprl, čeprav bi si želel, da bi imel marsikaj napisano
               drugače. Če se bo pokazalo, da bi sama uporaba zakona pomenila v praksi
               diskriminacijo kogarkoli, sem pa prepričan, da zori tudi naš državni zbor in tudi
               država v to smer, da bi se dalo to popraviti. Mene dejansko ne skrbi, da bi bilo v
               neki bolnišnici preveč duhovnih oskrbnikov, lahko je tudi zaradi mene deset
               predstavnikov verskih skupnosti, če tisti ljudje, ki so na smrt bolni ali pa ki so
               takrat v največji stiski, zato dobijo neko spodbudo, mislim, da je tega vredno. Po
               drugi strani pa bi bilo bolnikom malo manj dolgčas, če bi bilo malo več tudi
               različnih predstavnikov verskih skupnosti, pa četudi jih malo prepričujejo vsak za
               svojo versko skupnost; mislim, da bi bila to celo popestritev. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojz Sok. Prosim, izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Jaz bi prosil, gospod predsedujoči, če bi lahko vendarle ugotovili, ali na današnji
               seji državnega zbora v skladu s tretjim odstavkom 235. člena zastopa vlado ustrezen
               predstavnik vlade. Bom končal, namreč poslovnik pravi, da na seji državnega zbora
               lahko predstavlja vlado minister ali predstojnik vladne službe, ki ga določi vlada
               Republike Slovenije. Predpostavljam, da je vsem poznano, da ima vlada samo tri vladne
               službe, in sicer za zakonodajo, za evropske zadeve, za lokalno samoupravo in
               regionalni razvoj in zakon tudi določa, da generalni sekretariat deluje kot vladna
               služba. To bi bilo dobro, da vi seveda preverite.</p>
               <p>Glede na to, kar se pa pogovarjamo, bi bilo dobro, da bi bil tukaj še kakšen drug
               minister.</p>
               <p>Jaz odgovarjam enemu od prejšnjih razpravljalcev, seveda, bilo dobro, da bi tam bilo
               10 predstavnikov verskih skupnosti, ki dajejo odvezo, ampak jaz bi predvsem rad, da
               iz državnega denarja<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Cvikl, prosim, če ne razširjate svojega proceduralnega<gap n="..."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Moj proceduralni predlog je samo, da ugotovite, ali je gospod predstavnik urada za
               verske skupnosti ustrezen predstojnik vladne službe, glede na to, kaj pravi zakon in
               poslovnik državnega zbora.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Jaz upam, da na koncu te točke bomo razrešili, ali sem prav povedal ali ne.
               Nadaljujte prosim, gospod Sok. Prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Spoštovani predsedujoči! Jaz bom pravzaprav nadaljeval tukaj, kjer je moj
               kolega Kokalj nehal. Namreč, tudi mene je zaskrbelo to dejstvo, da živimo, ne vem v
               tretjem tisočletju, da smo člani elitne skupine držav Evropske unije in da se danes
               tukaj - s strani kolega Kontiča sem slišal, zdaj ga ni tukaj - ki govori o tem, da
               obisk duhovnika v bolnišnici pa nekoga moti. Le zakaj, se sprašujem? Če si jaz kot
               državljan, kot vernik zaželim obisk duhovnika, to nekoga moti; in če sem prav razumel
               njega, ko je rekel: <q>"Sem hodil zadnji čas večkrat v bolnišnico in sem to opazoval."</q>
               Kdo pa mu je naročil, da to opazuje? Zakaj pa njega to briga? Jaz se sprašujem, kaj
               pa ima on od tega. Ali ni to potem neka oblika nestrpnosti, da mi nekdo lahko to
               očita in to smatra, kot nekaj, kar nekoga drugega moti?</p>
               <p>In gospa Potrata, če dovolite, vi ste govorili o nestrpnosti Rimskokatoliške cerkve.
               Ne vem, s kakšnimi argumenti, očitno gre za veliko nepoznavanje, in tudi sam bi
               rekel, da verjetno za nekaj, kar ne morem drugače imenovati, kot tudi sem - ideološka
               zaplankanost. Ne poznam drugega boljšega izraza za to. Kajti ne samo RKC, tudi druge
               cerkve skrbijo za številne objekte, za številno kulturno dediščino. In poglejte,
               država je v ta namen leta 2004 prispevala 291 milijonov tolarjev. Verjamem, da
               občine, lokalne skupnosti veliko več, ampak levji delež k temu pa pravzaprav
               prispevajo verniki s samoprispevkom, z darovi, ki jih prostovoljno darujejo. Nekateri
               ste, pa kolega Žnidaršič me je zelo presenetil kot član vladajoče koalicije, je
               rekel: <q>"Nič nimam od tega, nič nisem imel od tega, zato nisem tudi nič pripravljen
               dati."</q> Jaz pa verjamem, da je vsak izmed nas vsaj enkrat v življenju obiskal kakšno
               cerkev kot kulturni spomenik. In če ne drugo, se je tam ustavil zaradi tistih lepot,
               ki so v tem kulturnem spomeniku, in če ne drugo, je nekdo mogel za njim počistiti.
               Kdo pa to počne, kdo pa čisti danes vse te naše cerkve po vseh teh obiskih? Kdo jih
               čisti? Prostovoljci, ljudje, ki jim ni vseeno, v kakšnem stanju so te cerkve. In ko
               omenjate to veliko denacionalizacijsko premoženje, ki ga je Rimskokatoliška cerkev in
               še nekatere druge - sicer manj - pridobila nazaj. To premoženje je v stanju, kakšno
               je bilo, vrnjeno, danes predstavlja za nas vernike veliko breme. Veliko breme, ker ga
               moramo - gospod Cvikl, boste dobili besedo, saj še imate malo časa - , ker ga moramo
               s svojimi prispevki vzdrževati vsaj v taki obliki, da naprej ne propada. Na območju,
               s katerega prihajam, sta bila vrnjena dva gradova. Gradova sta bila vrnjena po 50
               letih nevzdrževanja. V enem, ki ga je cerkev dobila vrnjenega, pa je ne vem koliko
               socialno ogroženih družin, za katere praktično vsi veste, koliko plačujejo za to, da
               notri živijo. In danes je treba na teh objektih obnoviti in temelje in streho, potem
               ko so bili 50 let eksploatirani na takšen način, da se nič ni vlagalo.</p>
               <p>In dovolite, da vam to zadevo, tistim vsem, ki govorite o tem silnem premoženju in
               ki govorite, da mora v cerkvenem gozdu pasti zadnja smreka, me čuti - kako bi pa naj
               posekali zadnjo smreko? Ali se hecate? Vendarle so gozdovi nekakšno naravno bogastvo,
               ki ga rabimo in ki pravzaprav v skladu z načrti, ki jih izvaja zavod za gozdove, ni
               možno takole kar počez vse posekati. In čemu služijo, saj pravzaprav delajo v teh
               gozdovih isti ljudje kot so delali prej, le da plačujejo nekaj več za te poseke kot
               pa plačujejo v državnih gozdovih, kjer sekajo praktično ali pa skoraj zastonj.</p>
               <p>Ob vsem tem, kar koristnega opravlja, če zanemarimo to pastoralo, na katero nekateri
               ne daste nič, če vzamemo v obzir vse to, potem to plačilo za socialni prispevek, ki
               ga plačujemo že danes - in to ni iznajdba tega zakona, to se plačuje že danes in je
               treba to zaradi javnosti večkrat ponoviti, da se ne bo v javnosti zbudilo neko
               mišljenje, da je to nekaj novega, da to uvaja ta oblast - , je pravzaprav napram
               temu, kar ti ljudje opravljajo, zelo malo. Leta 2004 za socialno varnost - nekaj čez
               300 milijonov oziroma 316 milijonov.</p>
               <p>Zelo se pa strinjam s to pobudo, da bi vendarle začeli razmišljati o tem, da damo
               možnost, da se določen procent dohodnine, določen del dohodnine - ta ideja ni nova,
               to idejo smo že mi kot Nova Slovenija kot opozicijska stranka zagovarjali, da damo
               ljudem to možnost in da sami začnejo odločati o tem, katero institucijo civilne
               družbe skozi tak sistem želijo financirati. To bi pa bilo zelo dobro in jaz mislim,
               da bi to na tem področju pomenilo zelo zelo veliko; kajti, določene institucije
               civilne družbe bi seveda skozi takšen sistem verjetno dobile več, nekatere, za katere
               pa ljudje smatrajo, da niso potrebne, pa bi verjetno tudi morale prenehati obstajati.</p>
               <p>Še dva stavka o tem, kar nekateri govorite, da bi bilo potrebno na tem področju dati
               eno veliko ponudbo, nekaj podobnega kot, ne vem, ponudbo različnih vrst kruha v
               Mercatorju, da bi torej lahko ustanavljali verske skupnosti kar tako, na hitro in po
               čez. Nekje sem prebral, da so tudi k Napoleonu prišli in so mu rekli, da bi
               ustanovili novo versko skupnost, pa jim je Napoleon rekel: <q>"Da, lahko jo ustanovite,
               če je ustanovitelj pripravljen iti na križ."</q> Se pravi, verske skupnosti ne nastajajo
               samo takole, na hitro in ta odločitev v tem zakonu pravzaprav nič ne zaostruje na tem
               področju, kajti dovoljuje, da tudi delujejo tiste verske skupnosti, ki pa se pač v
               skladu s tem zakonom zaradi premalega števila pripadnikov ne morejo registrirati.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Barovič. Pardon, se opravičujem, repliko ima gospa Majda
               Potrata. Potem dajem besedo gospodu Cviklu za repliko. Prosim. Gospodu Cviklu dajem
               besedo za repliko.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči za možnost, da seveda na kratko odgovorim gospodu, ki
               je pred menoj govoril, ga ne bom omenjal. Jaz nisem govoril o ničemer drugem kot o
               tem, kar je bilo stališče državnega sveta. Samo o tem sem govoril: stališče državnega
               sveta. Jaz verjamem, da smo seveda v državni svet na podlagi ustave izbrali takšne
               ljudi, ki zastopajo čim širše interese v Republiki Sloveniji, in oni to pravijo.
               Namerno sem uporabil njihovo mnenje zato, da ne bi izgledalo, da imamo tukaj nek
               politični spopad med, bomo rekli, desnimi in sredinskimi in ne vem kom še.</p>
               <p>K repliki sem se pojavil zato, kar ste na koncu povedali. Ali vi res mislite, da
               moramo 2000 let kasneje za to, da bo neka verska skupnost pridobila status verske
               skupnosti, še koga križati? Tega preprosto ne razumem. Tako kot ne razumem tega,
               zakaj je potrebno naenkrat v skladu s 25. členom bolj skrbeti, da bomo imeli, kot je
               rekel eden od predstavnikov Nove Slovenije, tudi do 10 duhovnikov, ki bodo dajali
               odvezo! Jaz bi seveda želel, da imamo tam dovolj zdravnikov! In ne more minister za
               zdravje na podlagi pooblastila iz zakona z nejasnimi določili skrbeti predvsem za to,
               da bo tam dovolj predstavnikov verskih skupnosti, namesto da bi skrbel predvsem za
               dovolj zdravnikov. In zato sem rekel, da bi gospod Cukjati moral ta zakon zavrniti,
               ker ne upošteva, ne daje dovolj jasnih pojasnil v zvezi s poledicami na druge
               javnofinančne blagajne. Najlepše je to reši državni svet s predlogom, da gre
               preprosto za organizacije, ki izvajajo splošne koristi in naj se pretežno financirajo
               s prispevki članov. Vsaka nevladna organizacija s prispevkom, bodisi v obliki dela,
               počisti za seboj, ko opravi takšno ali drugačno veselico.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Barovič.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Kolegice in kolegi! Država in verske skupnosti so ločene. Verske
               skupnosti so enakopravne, njihovo delovanje je svobodno. To je zapisano v 7. členu
               ustave Republike Slovenije in nikar z zakonom, kot je ta, ne podrite tega 7. člena
               ustave.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Aleš Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi, pripadnice in pripadniki
               veroizpovedi, ateisti! 41 verskih skupnosti je na slovenskem registriranih in jaz
               moram reči, da zelo dvomim, čeprav bi rad verjel na besedo gospodu Čeparju, da se je
               z vsemi pogovarjal. Najbrž tako kot jaz. Se pravi, vzeli smo v obzir vse, kar se je v
               vseh razpravah v zadnjih letih govorilo o tem, ampak meni je bilo očitano, da se
               nisem pogovarjal, vi se pa hvalite na isti način - pa še kdaj sva bila skupaj kje! To
               je seveda smešno. To je tudi ena od zadev, ki ne sodi ravno v upoštevanje dekaloga in
               še kakšna je, ki ne sodi v upoštevanje dekaloga. Mislim, da ste pravzaprav proti vsem
               desetim zapovedim spisali tale zakon - če govorimo o vas.</p>
               <p>Ampak naj govorimo o zakonu. Tudi ta predlog zakona je eden tistih, ki hoče zaobiti
               ustavo Republike Slovenije in je veliko bolj vezan na vatikanski sporazum, kot pa na
               našo zakonodajo in na našo ustavo, pa tudi na evropsko. Vse, kar je zapisano, so
               triki, mimohodi, obvoznice in pravzaprav vse gre v to smer, da bi se ena od verskih
               skupnosti določila kot državna. Jaz ne govorim o vernikih in o spoštovanju do vere in
               do verujočih, ampak govorim o tistem, kar hoče predstavnik države narediti v odnosu
               do vseh verskih skupnosti. In to je velika razlika. Iz tistega znamenitega Pavlovega
               dela o ljubezni - nimamo več vere, upanja, ljubezen, ampak imamo cerkev, udobje in
               denar. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo dajem predstavniku vlade. Prosim.</p>
            </sp>
            <sp who="SDZ4:ČeparDrago">

               <speaker>DR. DRAGO ČEPAR:</speaker>

               <p>Hvala lepa. Hvala lepa poslankam in poslancem za bogato razpravo in za prizadevanje
               prispevati h kakovosti ureditve tega pomembnega področja. Hvala za podporo, za
               pohvale, hvala tudi za kritike. Skušal bom na kratko odgovoriti na nekatere pomisleke
               in vprašanja; nekatera se prepletajo, ravno vsakega ne bom mogel v tem času
               eksplicitno nasloviti.</p>
               <p>Torej, zakon je nujno sprejeti, ker že predolgo s tem odlašamo. Zato je vlada
               predložila zakon, v katerem ni šolskega člena, ni davčnega člena, ni več sto
               odstotkov prispevkov, kar je bilo v osnutku, ki ga je potrdila prejšnja vlada.
               Deležen je večinske podpore verskih skupnosti, tako po številu verskih skupnosti kot
               po številu ljudi, ki jih predstavljajo. Ta zakon vsem položaj izboljša, nikomur
               poslabša, nikogar ne diskriminira, vse določbe veljajo za vse. Je pa jasno, da tako
               kot pri vsakem zakonu obstoj pogojev in kriterijev pomeni, da ni nujno, da jim bodo
               vsi lahko zadostili.</p>
               <p>Verskim skupnostim, ki so podprle zakon, pripada 95% tistih, ki so se na zadnjem
               popisu opredelili za vernike ali pripadnike verskih skupnosti. Nisem pa nikoli rekel,
               gospod Gulič, da sem se pogovarjal z vsemi. Vse sem povabil, vse smo povabili,
               pogovarjali smo se s tistimi, ki so to želeli. Osnovne rešitve zakona so izvajale ali
               uvajale vse dosedanje slovenske vlade. Zakon temelji na ustavi, mednarodnih
               dokumentih o človekovih pravicah, na prijaznem modelu ločitve in na sledečem
               pojmovanju svobode delovanja verskih skupnosti. Svoboda delovanja verskih skupnosti
               ni samo obrambna pravica verskih skupnosti pred posegi države, niti ni zgolj obrambna
               pravica države pred posegi verskih skupnosti, ampak državi zapoveduje tudi, da je
               dejavna pri ustvarjanju pogojev za njeno uresničevanje. Verska svoboda je torej
               pravica pozitivnega statusa, drugačno pojmovanje, na primer, kot zgolj pravice
               negativnega statusa bi lahko vodilo v njeno dejansko ogrozitev. Tako kot ustava tudi
               obstoječa zakonodaja Republike Slovenije, zakoni, na primer, zakon o
               denacionalizaciji, o javnih zbiranjih, kazenski zakonik, o arhivskem gradivu in
               arhivih, o medijih, o Radioteleviziji Slovenija, zakon o organizaciji in financiranju
               vzgoje in izobraževanja, o varstvu kulturne dediščine, o pokojninskem in invalidskem
               zavarovanju, o dohodnini in tako naprej, ne izhajajo iz načela izločevanja verskih
               skupnosti iz javnega življenja. Ravno nasprotno. Na podlagi 7. in 41. člena ustave
               slovenska zakonodaja pozna sistem ločitve in sodelovanja med državo in verskimi
               skupnostmi. Tako načelo ločitve države in verskih skupnosti iz 7. člena je bilo
               vsebinsko napolnjeno tudi z mnenjem ustavnega sodišča, ko je presojalo o ratifikaciji
               sporazuma med Republiko Slovenijo in Svetim sedežem.</p>
               <p>Zdaj bom poskušal na kratko odgovoriti na nekatere stvari, ki so bile postavljene,
               in sicer po vrstnem redu, kot gredo po zakonu.</p>
               <p>Torej, ena zadeva je bila opredelitev za ateizem, <q>"svoboda od"</q>, za razliko od
               <q>"svoboda za"</q>. Zakon o verski svobodi se drži formulacije, ki jo prinaša ustava v 41.
               členu, in formulacije evropske konvencije o človekovih pravicah. Pozitivna
               opredelitev posameznika za ateizem je mogoča neposredno na podlagi 41. člena ustave
               ter na podlagi 39. člena ustave. Seveda pa zakon o verski svobodi vsebuje tudi
               negativen vidik verske svobode, torej pravico odkloniti izražanje verskega
               prepričanja. Določba 2. člena zakona o verski svobodo jasno govori o tem, da nihče ne
               more biti prisiljen k izražanju svojega prepričanja, saj ustava že zagotavlja tako
               pozitivni vidik verske svobode kot negativnega. Zakon izrecno ne omenja opredelitve
               posameznika glede nevere, saj le-ta ni element verske svobode, ampak širše svobode
               govora. To je namreč zakon o verski svobodi in ne pokriva v celoti niti svobode vesti
               niti še kakšne druge zadeve. Torej, v drugem odstavku 41. člena ustave pa ustava
               zagotavlja, da se nihče ni dolžan opredeliti glede svojega verskega ali drugega
               prepričanja. Ustava v 41. členu govori o svobodi izpovedovanja vere in drugih
               opredelitev kamor spada tudi ateizem. Z uporabo pravne metode logične razlage, pomeni
               to, da v kolikor je dopuščeno več, je dopuščeno tudi manj, kar pomeni, v kolikor
               ustava prepoveduje celo dolžnost opredeliti se glede svojega verskega in drugega
               prepričanja, kar predstavlja več, potem je dovoljeno tudi manj, kar pomeni opredeliti
               se glede svojega verskega ali drugega prepričanja, kamor spada tudi ateizem. V skladu
               s prvim odstavkom 15. člena ustave se človekove pravice in svoboščine uresničujejo
               neposredno na podlagi ustave.</p>
               <p>Naslednja zadeva torej diskriminacija pri zaposlovanju, ki je dovoljena verskimi
               skupnostim. Torej, besedilo tretjega odstavka 3. člena je koncipirano na podlagi
               direktive sveta 2000 skozi 87/ES z dne 27. novembra 2000 o splošnih okvirih enakega
               obravnavanja pri zaposlovanju in delu, in sicer na podlagi drugega odstavka 4. člena
               direktive. Splošnejšo, a po vsebini identično določbo vsebuje tudi naš zakon o
               delovnih razmerjih, in sicer v tretjem odstavku 6. člena. Ta direktiva pa pravi v tem
               besedilu v 2. točki: <q>"Države članice lahko ohranijo določbe v nacionalni zakonodaji,
               veljavni ob sprejetju tudi direktive, ali predvidijo, da bo zakonodaja, sprejeta v
               prihodnje, prevzela nacionalne prakse, kakršna obstaja ob sprejetju te direktive, na
               podlagi katerih v primeru poklicnega dela v cerkvah ali v drugih javnih ali zasebnih
               organizacijah, katerih etika temelji na veri ali prepričanju, različno obravnavanje,
               zaradi vere ali prepričanja, posameznika ne predstavlja diskriminacije, ker zaradi
               narave tega dela ali zaradi konteksta, v katerem se izvaja vera ali prepričanje
               predstavlja bistveno legitimno in opravičeno poklicno zahtevo glede na etiko
               organizacije. Tako različno obravnavanje se izvaja ob upoštevanju ustavnih določb in
               načel države članice pa tudi splošnega načel prava skupnosti in ne bi smelo
               opravičevati diskriminacije zaradi česarkoli drugega."</q> Verska vzgoja otrok. Ustava
               Republike Slovenije v svojem 41. členu, Svoboda vesti, res ne določa starosti niti 18
               niti 16, ampak zgolj določa, da mora biti usmerjen otrok glede verske in moralne
               vzgoje v skladu z otrokovo starostjo in zrelostjo. Za starostno mejo 15 let smo se
               odločili, ker tudi drugi zakoni določajo starost 15, ki pomeni pridobitev delne
               poslovne sposobnosti. Tako zakon o zakonski zvezi in družinskih razmerij v 108. členu
               določa, da mladoletnik, ki dopolni 15 let, lahko sam sklepa pravne posle, v 106.a
               členu določa, da otrok, ki je dopolnil 15 let in je sposoben razumeti pomen in pravne
               posledice svojih dejanj, lahko vloži predlog za določitev o obsegu in za odločitev o
               obsegu in načinu izvrševanja stikov. V 112. členu, da mladoletnik, ki dopolni 15 in
               ki je zaposlen, lahko razpolaga s svojim osebnim dohodkom. V 89. členu, da lahko da
               priznanje očetovstva oseba, ki razsodna in najmanj stara 15 let. Zakon o pravdnem
               postopku v 409. členu določa, da mora sodišče otroku, ki je dopolnil 15 let in je
               sposoben razumeti pomen in pravne posledice svojih dejanj, omogočiti, da kot stranka
               v postopku samostojno opravlja procesna dejanja. Starost 15 let je tudi v 19. členu
               zakona o delovnih razmerjih, določa, da smejo pogodbo o zaposlitvi skleniti osebe, ki
               so dopolnile 15 let. Torej, glede na vso to zakonodajo smo menili, da je smiselna
               meja 15 let.</p>
               <p>Glede pogojev. Registracija cerkva in drugih verskih skupnosti ni obvezna za
               delovanje le-teh, jo pa zakon o verski svobodi omogoča. Registracija je predpogoj za
               pridobitev določenih pravic. Zakon v 13. členu določa pogoje za registracijo, ki po
               mnenju vlade niso prezahtevni. Pogoji za registracijo v drugih državah so primerljivi
               s slovenskimi ali strožji. Zaradi večje možnosti za sprejetje je vlada pri pogoju 100
               oseb sledila zakonu, ki ga je leta 1998 v državni zbor vložila takratna vlada. V
               Avstriji je na primer določeno, da pridobi verska skupnost status po javnem pravu, če
               obstaja 20 let in če je število verujočih 16.000, v Belgiji 10.000, v Nemčiji na
               Bavarskem en promil prebivalstva, na Portugalskem je za registracijo potrebno
               predložiti potrdilo, ki potrjuje, da verska skupnost deluje 30 let, razen če gre za
               versko skupnost, ki pripada cerkvi, ustanovljeni v tujini pred najmanj 60 leti, na
               Češkem je pogoj 300 članov, na Slovaškem 20.000, na Hrvaškem 500, na Madžarskem 100,
               na Poljski 100.</p>
               <p>Finančne posledice in skladnost financiranja z ustavo, financiranja prispevkov.
               Slovenska ustava v 2. členu določa načelo socialne države, ki postavlja državo v
               položaj, ko mora zagotoviti obstoj in delovanje različnih segmentov civilne družbe,
               drugih ustanov in združenj. Tako se je država v 83. in 84. členu zakona o
               uresničevanja javnega interesa za kulturo zavezala, da bo vsem, ki so pod določenimi
               pogoji samozaposleni v kulturi oziroma opravljajo kulturni ali drug umetniški poklic,
               100% financirala socialne prispevke in prispevke za zdravstveno zavarovanje. Omenjen
               je izraz spoštovanja, načela socialne države, saj kulturniki in umetniki opravljajo
               specifično delo, ki primarno ne zasleduje gospodarskih ciljev, ampak v prvi vrsti
               doprinaša h kulturni in duhovni obogatitvi družbe, hkrati pa pomaga pri graditvi
               narodne identitete. Ustava v 14. členu zagotavlja načelo enakopravnosti, ki
               prepoveduje kakršnokoli diskriminacijo tudi na podlagi verskega ali kakršnegakoli
               drugega prepričanja. Zaradi spoštovanja omenjenega načela je prav, da država
               financira tudi socialne prispevke in prispevke za zdravstveno zavarovanje duhovnikov
               in drugih posvečenih oseb verskih skupnosti. Namreč, slednji opravljajo pomembno
               funkcijo pri zadovoljevanju človekove potrebe po duhovnosti in izpovedovanju vere,
               kjer ima država interes. Ta interes se kaže v oblikovanju sistema vrednot, ki jih
               moderna država potrebuje za obstoj družbe, ki je v demokratični ureditvi sposobna
               konflikte sama razreševati. Poleg tega je treba poudariti, da duhovniki in druge
               posvečene osebe verskih skupnosti opravljajo poleg najpomembnejše duhovne oskrbe tudi
               vrsto drugih dejavnosti, ki so v moderni družbi pomembne. Med slednje spadajo
               karitativne, izobraževalne, vzgojne, humanitarne, kulturne in druge podobne
               dejavnosti.</p>
               <p>Treba pa je poudariti, da ustavno sodišče Republike Slovenije ni nikoli prepovedalo
               financiranja verskih skupnosti. Še več, v mnenju o skladnosti nekaterih določb
               sporazuma med Republiko Slovenijo in Svetim sedežem z ustavo se je izreklo, da načelo
               o ločitvi države in verskih skupnosti ne pomeni, da sta vsakršna podpora in pomoč
               izključeni, seveda pod pogojem zagotovitve enakopravnosti vseh verskih skupnosti.
               Podobno je ustavno sodišče razložilo vsebino tega načela tudi v odločbi o oceni
               ustavnosti zakona o popisu prebivalstva, gospodinjstev in stanovanj. V nadaljevanju
               je ustavno sodišče v isti odločbi zapisalo, da je ena od bistvenih sestavin načela o
               ločitvi države in verskih skupnosti v državah, za katere je značilno njegovo dosledno
               uresničevanje, tudi, da država finančno ali kako drugače ne podpira verskih
               skupnosti. Iz omenjenega je jasno razvidno, da glede na prej povedano v Sloveniji ne
               gre za najbolj restriktivno obliko načela ločitve države od verskih skupnosti, saj,
               kot rečeno, pri nas državna podpora in pomoč verskim skupnostim ni izključena.</p>
               <p>Tu je treba tudi povedati, da dejansko ti prispevki - ne vem, če smo vsi pravilno
               razumeli - ne gredo cerkvam, niti posameznikom, to je samo dobra polovica prispevkov
               za socialno varnost od zelo nizke osnove, ki daje zelo nizko pokojnino. Prispevki
               gredo dejansko iz enega državnega v drugi državni žep, se pravi, ta denar ne pride ne
               k posameznikom ne k verskim skupnostim. Glede presoje višine pa je mogoče koristno
               primerjati se z drugimi članicami Evropske unije.</p>
               <p>Torej, financiranje je v skladu z načelom ločitve države in verskih skupnosti iz 7.
               člena in Slovenija ne spada med države s strogo ločitvijo države in verskih
               skupnosti, niti med države z državno cerkvijo, ampak pri nas velja sistem ločitve in
               sodelovanja med državo in verskimi skupnostmi. Načelo ločitve države in verskih
               skupnosti je bilo vsebinsko dopolnjeno tudi z mnenjem ustavnega sodišča o zakonu o
               ratifikaciji sporazuma med Republiko Slovenijo in Svetim sedežem. Slovenija se
               zavzema za sistem sodelovanja z verskimi skupnostmi na vseh področjih, kjer je to v
               korist in v interesu njenih državljanov in ustavno sodišče, kot rečeno, se še nikoli
               ni izreklo, da je delno plačevanje prispevkov za socialno varnost v nasprotju s 7.
               členom ustave. In tudi v drugih evropskih državah, ki imajo prav tako ustavno načelo
               ločitve države od verskih skupnosti, država financira verske skupnosti. Poskušal bom
               na kratko nekaj podatkov, kako je to v drugih državah. Torej, ureditev na Madžarskem
               je zanimiva, ker ima Madžarska v 60. členu ustave določeno načelo ločitve cerkve in
               države. Madžarski zakon pa v končni enačici z dne 1. januarja 2002 v posebni
               preambuli opredeljuje cerkve, izpovedi in verske skupnosti kot organizacije izjemnega
               pomena s svojo sposobnostjo za oblikovanje in posredovanje vrednot. Posebej priznava
               in poudarja poleg njihovih prizadevanj na področju verskega življenja njihovo
               pomembno vlogo v javnem življenju z razvijanjem kulturnih, vzgojnih, izobraževalnih,
               karitativnih in drugih dejavnosti s področja socialne države, s katerimi bogatijo
               nacionalno identiteto. Kaj oni financirajo pri tem določilu ločitve cerkve od države?
               Pri denacionalizaciji je ena možnost ureditve denacionalizacije bila prenos vrednosti
               premoženja v poseben sklad, ki verski skupnosti letno plačuje vnaprej določeno
               dividendo za nedoločen čas, če se verska skupnost odloči, da premoženja ne bo
               zahtevala v naravi. In iz tega izvira en dohodek, ki ga imenujemo letna anuiteta iz
               sklada ustanovljenega v skladu s to določbo zakona. Potem vemo, da imajo model, kjer
               dobijo, kjer se posamezniki odločijo, da del dohodnine fizičnih oseb namenijo neki
               verski skupnosti, in država pa dodaja do določene vsote tisto, kar manjka do določene
               vsote, če se v dovolj veliki meri državljani ne odločijo za ta prispevek cerkva. Rad
               bi povedal številke. Torej del dohodnine fizičnih oseb, da ne bi nerazumljivih ali
               težkih številk pripovedoval, smo to preračunali na velikost Slovenije. Ne bom
               pripovedoval resničnih zneskov niti v forintih niti preračunano v tolarje, ampak
               preračunano na slovensko prebivalstvo, se pravi zneski, deljeni po prebivalstvu
               Madžarske in pomnoženi s prebivalstvom Slovenije. Od dohodnine fizičnih oseb
               približno pol milijarde; dodatek države, ki ga država plača še k dohodnini, milijardo
               600; ohranjenje, obnova kulturne dediščine - 386 milijonov. To je primerljivo za
               slovenski proračun. Plače za učitelje verskega pouka. Je treba povedati, da v skladu
               z ločitvijo cerkve od države tudi na Madžarskem ni verouka v šoli, ampak država
               plačuje veroučitelje, ki poučujejo verouk v župniščih. In zato dajejo približno 700
               milijonov, preračunano na Slovenijo, letno. Druge državne subvencije - 20 milijonov,
               potem anuiteta iz sklada, ki sem ga omenjal, prinaša letno milijardo 400 in zanimivo,
               kar je bilo tudi omenjeno v razpravi, zelo pozitivno, oni so se odločili, da
               prispevajo k ohranjanju poselitve na deželi, tako da financirajo plače podeželskih
               župnikov. Podeželske župnike so pa definirali tako, da imajo manj kot 5 tisoč
               župljanov. Vse skupaj znese, če vzamemo še subvencije za izobraževanje, 7 milijard
               subvencije za socialne dejavnosti, 2 milijardi skoraj, 14 milijard, primerljivo s
               slovenskim proračunom.</p>
               <p>Na Slovaškem recimo država daje približno 2 milijardi, s čimer pokriva plače in
               prispevke verskim skupnostim, plače in prispevke duhovnikom ter nekaj daje tudi za
               administracijo.</p>
               <p>Če pogledamo Hrvaško, našo sosedo, 41. člen ustave Hrvaške pravi; vse verske
               skupnosti so pred zakonom enake in ločene od države. Na podlagi 17. in 18. člena
               zakona o pravnem položaju verskih skupnosti namenja verskim skupnostim sredstva iz
               proračuna, in sicer v letu 2004 so, spet preračunano na Slovenijo, na slovensko
               velikost dali 3,8 milijarde tolarjev, leta 2005 pa 4,1 milijarde tolarjev. Če gremo
               tudi po ustavi nekoliko stran, vendarle mislim, da je koristno, ker ste nekateri
               omenjali tudi druge modele financiranja, kot so recimo dohodninski sistem in cerkven
               davek. Zanimivi so predvsem zneski. Danska recimo v letu 2004 je iz cerkvenega davka
               dala cerkvi 57,4 milijarde direktno, iz proračuna pa 8,4 milijarde, od drugje pa še
               6, tako da je skupaj 72 milijard. Italija ima sistem dohodnine, da se posamezniki
               odločajo za dohodnino, da dohodnino namenijo cerkvam. Tukaj je bilo leta 2004 iz 0,8%
               dohodnine 77 milijard na ravni slovenske velikosti. Leta 2005 pa 80 milijard. Poleg
               tega pa pridejo še plače učiteljev verouka v javnih šolah, financiranje cerkva in
               samostanov s strani občin, vzdrževanje premičnin in nepremičnin, zgodovinske
               umetniške vrednosti, kar ni zajeto v tem. Za Finsko, dodatek, je recimo leta 2004
               cerkveni davek 66 milijard in davek iz davka na dohodek podjetij še 9 milijard, kar
               je skupaj 75 milijard. To so nekatere številke, naj spomnim, da tukaj pri nas se
               pogovarjamo o sedanjih dobrih 300 milijonih, po novem med 400 in 500 milijoni,
               odvisno katero leto, po ocenah katerega leta to gledamo. Nedefiniranost kriterijev iz
               tretjega odstavka 29. člena je bilo omenjeno, torej vlada se s pripombo ne strinja,
               že v tem zakonu so izdelani zelo podrobni kriteriji, če pogledamo 28. in 29. člen,
               ter prehodne in končne določbe, je pa seveda ta odstavek napotilo, da se gmotna
               podpora lahko uredi tudi v drugih zakonih, ki bodo to seveda spet bolj podrobno
               določali.</p>
               <p>Če pogledam nekoliko po teh vprašanjih in pripombah, ki sem si jih zapisal iz
               posameznih razprav, če seveda nisem že odgovoril pri tem skupnem izvajanju. Kaj je
               pravilna interpretacija načela verske svobode in ločitve cerkve od države; samostojna
               partnerja, ki pa lahko sodelujeta v dobro vseh, seveda podrobnejši odgovor pravzaprav
               predstavlja cel zakon. Očitek je bil predvidevati ločevanje prispevkov v celoti, to
               ne drži, nepridobitnost verske skupnosti imajo davčno privilegiranost, torej tega
               člena po oprostitvi davka tudi ni, ali so primerljive tuje države, ki jih navajamo.
               Torej, nekatere so bolj primerljive, druge so manj primerljive. Recimo naši sosedi,
               Hrvaška in Madžarska sta zelo primerljivi po zelo podobni ustavi, primerljivi po zelo
               podobni zgodovini, bili smo skupaj že nekaj stoletij v podobni državi, imeli smo
               skupno usodo tranzicije in vsega tega, tako da tukaj je gotovo velika primerljivost,
               druge države so mogoče manj primerljive, vendar so navedene ustave, navedeno je vse,
               tako da se lahko vidi, ni pa narobe razmisliti in videti, koliko druge države, ne
               glede na kakšno drugo zadevo, vendarle namenijo temu področju. Pripravljena je uvedba
               verouka. Torej, sedanji zakon ne govori o verouku, nobenega člena ni o šolstvu, zakon
               ne ureja verskih praznikov, ne ureja zvonjenja. Da bi bil manj konflikten, smo se
               omejili, diskriminacija zaposlovanja na to sem odgovoril že prej, favorizira eno od
               verskih skupnosti, ta očitek nima osnove v besedilu zakona. Vsa določila veljajo za
               vse enako. 28 milijard tolarjev je dobila cerkev nazaj, torej je pač podatek,
               smiselno je ga primerjati mogoče s temi letnimi številkami, ki sem jih navajal za
               druge države. Kompromis, ki bi bolj združeval kot ločeval, to pobudo zelo, zelo
               pozdravljam. Biti svoboden, ne samo svoboden za, na to sem skušal odgovoriti. Gospod
               Gulič, moj zakon je zanič, ste povedali, ampak to ni res, jaz nisem nikoli tega rekel
               in tudi vlada tega ni napisala, zakon je po obsegu in tehniki gotovo nekaj, česar bi
               človek ne pričakoval od enega človeka v tako kratkem času, vendar pa so tisto, s
               čimer se vlada ne strinja, rešitve, ki jih ponuja.</p>
               <p>Cilj prispevkov je bil politični nadzor, morebiti je to res, ampak to je mogoče
               samo, če ni kriterijev. Zato je potreben zakon, ki bo jasno podal kriterij in bo to
               onemogočil, da bi bil nek pritisk; če je zakon transparenten, ki omogoča kriterije,
               in za vse enako in zato je zakon potreben, ravno zaradi tega. Seveda ta trditev ne
               zdrži tudi primerjave z drugimi demokratičnimi državami z bogato demokratično
               tradicijo, ki ravno to delajo, sofinancirajo verske skupnosti, in nihče jim ne očita,
               da je to zaradi politične nadzora. Glede policijskega zakona, jaz sem si zapisal,
               vendar je že naslednja razpravljavka to povedala, da to ni tako, da ne bo urejeno
               dvakrat, če bo urejeno v tem zakonu, potem bo ustrezni člen iz policijskega zakona
               nehal veljati, in to je določeno v prehodnih določbah tega zakona tako, da ne bo
               dvakrat urejeno.</p>
               <p>Zakon je napisan za uresničevanje verske svobode posameznikov, ampak glede na opazke
               o verski sestavi urada pa moram kljub vsemu nekaj povedati. Povedati moram, da pri
               razpisih ne sprašujemo po veri, to bi bilo protiustavno in proti mednarodnim
               dokumentom in mednarodnim sporazumom o človekovih pravicah, o nediskriminaciji in še
               o marsičem ni mi treba najbrž citirati tega. Uvajanje tega vprašanja kriterija bi
               pomenilo vračanje v zelo hude čase. Sam ne morem komentirati izjave, kakšna je verska
               sestava urada, ker je ne poznam, razen seveda zase in zase lahko zagotovim, da mi
               krščanska vera pomaga in zapoveduje delati po ustavi, zakonih in nepristransko. Moram
               tudi povedati, da je to vprašanje glede tega, ali sme biti kristjan direktor Urada za
               verske skupnosti, bilo posredovano s strani posameznikov mednarodnim ustanovam, in
               mednarodne ustanove so vprašale prejšnjo vlado, kako je s tem, in prejšnja vlada,
               mislim, da je do leta 2003, odgovorila, da bi bilo pogojevanje zasedbe delovnega
               mesta z neko vero proti naši zakonodaji, proti naši ustavi in proti mednarodnim
               dokumentom o človekovih pravicah in nediskriminaciji.</p>
               <p>Vprašanje, zakaj nismo uvedli italijanskega sistema, zakaj nismo šli v nek sistem -
               to so zelo dobra, tehtna vprašanja in jaz sem jih zelo vesel. Ampak zakaj nismo šli
               niti v dohodninski sistem, zakaj nismo predlagali cerkvenega davka, zakaj nismo
               predlagali nečesa drugega, kar so vse možni sistemi financiranja verskih skupnosti -
               ker smo želeli priti z najbolj sprejemljivim kompromisnim predlogom, ki dejansko ne
               uvaja na tem področju ničesar novega, nič dodatnega v okviru tega, kar je že bilo.
               Vse je v okviru tega in to je osnovni razlog.</p>
               <p>Glede podeželskih duhovnikov. Kot sem rekel, Madžarska je to naredila po enakem
               ustavnem sistemu. Morebiti bo to prišlo tudi kdaj na vrsto, iz istega razloga. Tudi
               če bi kdo imel to misel, bi jo najbrž vlada v tem trenutku ne uvrstila v ta zakon, da
               bi lažje prišel skozi.</p>
               <p>Cerkveni davek, dohodninski sistem. To bi v resnici pomenilo urediti financiranje
               cerkva, kar je seveda zaželeno, vendar ta zakon nima te ambicije. Želi urediti le
               najnujnejše, narediti vsaj en normativen korak po petnajstih letih demokracije in
               samostojnosti, vsaj en normativen korak na tem področju.</p>
               <p>S financiranjem in celovito ureditvijo financiranja - to so vprašanja, ki jih verske
               skupnosti in cerkve postavljajo na seji vladne komisije za reševanje odprtih vprašanj
               verskih skupnosti. Na tem se dela in težko bi rekel, do kakšnega modela bomo na koncu
               prišli. Vendar ta zakon nima ambicije tega reševati.</p>
               <p>Spoštovane poslanke in poslanci! Vabim vas, da zakon podprete, da pridemo iz
               nevzdržnega stanja petnajstletne pravne praznine na tem področju. Izvajanje bo
               prineslo izkušnje, izkušnje pa morebitne dopolnitve, ki jih bodo lahko predlagale in
               sprejemale prihodnje vlade, prihodnje koalicije, prihodnji parlamenti. Zdaj je pa
               nujno sprejeti nekaj osnovnega. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ja, gospod Cvikl, imate proceduralno vprašanje. Prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsedujoči, moj proceduralni predlog je povezan s tem, kar smo ves čas
               videli na tabli, ko je govoril gospod Čepar. In sicer, videli smo na tabli MBL,
               minister brez listnice, in potem odštevanje časa. To je povsem skladno - k sreči
               računalniki ne kršijo poslovnika - s tem, kar pač pravi v poslovniku državnega zbora,
               da vlado zastopa minister ali predstojnik vladne službe. Jaz sicer ne vem, da imamo v
               Sloveniji ministra brez listnice, odgovornega za verske skupnosti, ampak če je temu
               tako, potem bi bilo treba to ustrezno opredeliti v samem spremnem besedilu, ki ga je
               vlada posredovala v državni zbor. Zakaj je to pomembno? Pomembno je predvsem zato,
               ker bi bilo prav, da bi tu bil minister, sicer ne brez listnice, ampak po mojem vsaj
               dva ministra, mogoče minister za finance pa mogoče minister za pravosodje, in sicer
               zaradi naslednjega razloga. Dovolite, da zato pojasnim moj proceduralni predlog.
               Gospod Čepar nas tukaj zavaja. Govoril je samo o eni plati madžarskega primera,
               govoril je o treh in pol milijardah odhodkov, ki jih madžarska cerkev pridobiva iz
               madžarskega proračuna. Pozabil je pa povedati to, kar ve minister za finance
               Republike Slovenije, da je vir za to dodatni 1% davek, ki ga plačujejo vsi davčni
               zavezanci, ki se potem odločijo, ali bodo to namenili cerkvi, ali bodo to namenili za
               druge vladne oziroma nevladne projekte. Jaz predlagam, da sem pride minister brez
               listnice ali minister za finance, minister za pravosodje, ne vem, kdo je ta zakon
               pisal, in se to pojasni. Ker vse to, kar smo danes slišali, je bilo branje nekih tako
               imenovanih ustavnih obrazložitev in enostransko zavajanje. Madžarski primer s
               Slovenijo nima popolnoma nobene veze. Če pa bi sledili predlogu državnega sveta,
               gospod minister brez listnice za verske skupnosti, kot je pisano na tabli, pa je
               potrebno narediti še veliko več. Zato menimo, da je ta zakon neustrezen. Ta zakon je
               neka polovična rešitev zadeve, ki jo brez temeljne diskusije o tem, ali bomo
               razmejili, ali ne bomo razmejili odnosa med državo in cerkvijo, tudi jasno predstavi.
               Zato bi lepo predlagal, gospod predsedujoči, da najprej ugotovite, kateri minister
               brez listnice zastopa vlado Republike Slovenije danes v državnem zboru, na podlagi
               katerega člena, in da pride v državni zbor tisti predstavnik vlade, ki bo podal
               celovito informacijo o cerkvenih davkih na Madžarskem in o odhodkih, in potem to
               primerjal s tem, kar želite, vladajoča koalicija, s tem zakonom.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Cvikl. <gap n="..."/><stage>/Oglašanje iz klopi./</stage> Prosim, mir! Mislim, gospod
               Cvikl, da vi ne zahtevate od mene kot predsedujočega, da bi sedaj reševal nekatera
               tehnična vprašanja v zvezi z ekranom. Pazil sem in gledal sem, kako je s časom.
               Gospod dr. Čepar, še enkrat povem, je predstavnik vlade, ki ga je poslala na to
               zasedanje, na to sejo kot predstavnika. Zato bi vas še enkrat opozoril, ker sem vam
               obljubil odgovor, kako je v zvezi z njegovim statusom. Dobil sem odgovor in mislim,
               da je bilo moje dejanje pravilno, kajti odgovor pravi: Po zakonu o državni upravi ima
               urad status vladne službe, kar je v skladu s poslovnikom državnega zbora. Ne bi rad
               načenjal te debate. Rad bi, da nadaljujemo to točko, in prosim vas, gospod Cvikl,
               lepo vas prosim, če imate pripombe v zvezi s tem, ali je lahko direktor direktorata
               prisoten, ali lahko zastopa vlado, da to vprašanje sprožite na seji kolegija
               predsednika državnega zbora. S tem zaključujem to debato.</p>
               <p>Proceduralno vprašanje imate.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Predsedujoči, imam samo en proceduralni predlog, če mi citirate člen zakona o
               državni upravi, ki to govori. Jaz sem zakon pregledal. Tega v zakonu o državni upravi
               ni. Vse, kar je v zakonu o državni upravi, je, da minister predstavlja tudi organe v
               sestavi. Citirajte mi člen, pa se bomo lahko pogovarjali. In jaz samo pravim, gospod
               predsedujoči, jaz ne vem sicer, kaj vlada je in česa vlada ni posredovala, ampak za
               enkrat imamo tretji odstavek 235. člena poslovnika, ki govori o ministrih in
               predstojnikih vladnih služb. Poznano je, da so samo trije ministri brez listnice,
               neobstoječi minister za razvoj, državni sekretar službe vlade za evropske zadeve, ki
               po neki logiki je predstojnik vladne službe, in minister SLS-a za lokalno samoupravo
               in regionalni razvoj. Na enkrat, sicer vi pravite, da imamo v Sloveniji 40 ministrov,
               ker imamo približno nekaj čez 20 teh organov oziroma uradov vlade Republike
               Slovenije.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Cvikl. Jaz sem še enkrat povedal in še enkrat bom prebral, kar
               sem dobil kot obvestilo. Po zakonu o državni upravi ima urad status vladne službe,
               kar je v skladu s poslovnikom državnega zbora. Povedal sem vam tudi, da v primeru, da
               vas ta odgovor ne zadovoljuje, prosite vašega vodjo poslanske skupine, da to zadevo
               sproži na seji kolegija predsednika državnega zbora. S tem zaključujem to razpravo
               oziroma izčrpan je spisek vseh prijavljenih za razpravo. Ker pa določen čas za
               razpravo še ni potekel, sprašujem, ali želi na podlagi prvega odstavka 71. člena
               poslovnika še kdo razpravljati? Prosim vas, če se javite in vas bom zapisal,
               poznejših javljanj ni. Gospod mag. Grims. Ja, spoštovana gospa Breda Pečan, vam bom
               dal besedo prej. Niste dvignili roke, ali ne, gospod Bevk? Sem videl eno roko, niste
               dvignili roke postrani. Dobro. Za razpravo v še preostalem času, kolikor ga je bilo,
               se je prijavilo 7 poslancev. Na razpolago imamo tri minute in 13 sekund oziroma 12 že
               zdaj. Obveščam vas, da imate vsi razpravljavci na razpolago 25 sekund. Začenjam z
               razpravo. Gospa Breda Pečan, imate na razpolago 20 sekund.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>30 sekund imam časa plus 15. Torej, gospod Čepar, jaz bi vas lepo prosila, da drugič,
               kadar boste spet imeli priliko razlagati v državnem zboru, govorite o stvari, o
               kateri govorimo, ne pa da nam berete obrazložitev zakona, ki ga znamo sami brati,
               hodili smo v šolo, tudi če nismo hodili k verouku. Drugič. Vi ste povzročili med
               drugim tudi to, da je cela vrsta verskih skupnosti zahtevala spremembo zakona, da se
               te stvari uredijo. Vi osebno ste povzročili. Tretjič, ta zakon je pisal malteški
               vitez<gap n="..."/> <stage>/Izklop mikrofona./</stage></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa Breda Pečanova, ne teče nam čas, na žalost. Sem pa ugotovil, da za 4. točko
               nimate več časa. Gospod Grims, izvolite. <stage>(Se odpovedujete.)</stage> Gospod Jožef Horvat,
               izvolite.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala lepa. Spoštovane poslanke in poslanci, spoštovani predstavnik vlade! Danes
               nekateri, kar me prav žalosti, stopate s svojimi diskusijami v čustva približno
               milijona in pol Slovenk in Slovencev. To se ne <q>"šika"</q> za ta državni zbor in Slovenke
               in Slovenci se danes počutijo napadene, z mano vred. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kokalj, imate besedo. <stage>(Se odpovedujete.)</stage> Gospod Capuder. <stage>(Se
               odpovedujete.)</stage> Gospa Žgajnerjeva.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Iz besed vladnega predstavnika smo danes slišali kup zavajanj. To sem
               povedala že v uvodni obrazložitvi v imenu poslanske skupine. Bi pa še enkrat
               vprašala, kdo je v tej državi pristojen, da nam govori o tem, kaj je pravilna
               interpretacija 7. člena ustave Republike Slovenije. Prepričana sem, da ta vladni
               predstavnik ne.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Bili ste zelo točni, točno 24 sekund. Gospod Cvikl, imate besedo.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Danes nismo govorili o tem, nismo želeli nikogar
               žaliti, ampak smo samo skušali pojasniti predlog državnega sveta, predlog, ki je
               uveljavljen v vseh normalnih državah, tudi na Madžarskem - najprej cerkveni davek,
               potem pa se iz cerkvenega davka plačuje, karkoli se pač vlada opredeli. In to
               naredimo, pa bo jasno, koliko teh milijon in pol bo plačalo ta<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Cvikl, vaš čas je potekel. Zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali danes v okviru glasovanj, čez pol ure,
               to je ob 20.00 uri.</p>
               <p>S tem prekinjam to točko dnevnega reda.</p>
               <stage type="time">(Seja je bila prekinjena ob 19.33 uri in se je nadaljevala ob 20.00 uri.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Poslanci, poslanke! Prehajamo na glasovanje zbora o predlogih odločitev. Preden
               preidemo na glasovanje, prosim poslanke in poslance, da preverijo delovanje
               glasovalne naprave.</p>
               <p>Nadaljujemo s prekinjeno <title>10. točko dnevnega reda,</title> to je z <title>drugo
                  obravnavo predloga zakona o gospodarskih zbornicah.</title> Prehajamo na odločanje o
               vloženih amandmajih.</p>
               <p>Prehajamo na odločanje o amandmaju poslanske skupine Socialnih demokratov k 2.
               členu. Če bo amandma sprejet, postane amandma pod številko 2 brezpredmeten.
               Glasujemo. Navzočih je 66 poslank in poslancev, za je glasovalo 18, proti 47.</p>
               <p><stage>(Za je glasovalo 18.)</stage> <stage>(Proti 47.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 2.
               členu. Glasujemo. Navzočih je 70 poslank in poslancev, za je glasovalo 59, proti
               6.</p>
               <p><stage>(Za je glasovalo 59.)</stage> <stage>(Proti 6.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o vsebinsko enakem amandmaju dveh predlagateljev, in sicer
               poslanske skupine LDS in poslanske skupine SD k 4. členu. Želite obrazložiti svoj
               glas? V imenu poslanske skupine? V lastnem imenu, prosim, gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. V svojem imenu bom povedal, da bom ta amandma
               podprl, ker s tem amandmajem zagotovimo, da bi v Sloveniji vendarle ohranili ključno
               prednost kontinentalnega modela ob upoštevanju vseh vladnih republikantskih,
               konzervativnih, anglosaksonskih idej, in sicer s tem amandmajem bi v Sloveniji imeli
               reprezentativne zbornice.</p>
               <p>V današnji razpravi je bilo povedano, da vsaj predstavniki koalicije Slovenije, kot
               je bilo rečeno - tega amandmaja ne bodo podprli. Zato bo glasovanje o tem amandmaju
               vsebinsko spremenilo naslov zakona o gospodarskih zbornicah. Če boste ta amandma
               zavrnili, potem danes sprejemamo zakon o ukinitvi Gospodarske zbornice Slovenije in
               na velika vrata ukinjamo socialni dialog, onemogočamo internacionalizacijo
               slovenskega gospodarstva, predvsem pa onemogočimo, da bi v Sloveniji gospodarske
               zbornice resnično zastopale interese gospodarstva. To je povsem skladno s konceptom
               vladavine gospoda Janše, ki ne potrebuje socialnega dialoga, ki z ukinitvijo
               Gospodarske zbornice Slovenije predvsem zmanjšuje možnost, da bi v Sloveniji s
               konsenzom reševali razvojna vprašanja. Amandma bom podprl. Želim, da ga podprete tudi
               ostali.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Peče, imate besedo. V imenu poslanske skupine? <stage>(Da.)</stage></p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Res je, prvi amandma k 4. členu omogoča tako imenovani socialni
               dialog z vlado, toda omogoča socialni dialog izključno enemu partnerju, in to ni
               dobro. Zato v Nacionalni stranki ocenjujemo, da je smiselno omogočiti socialni dialog
               večih partnerjev z vlado, z zakonodajalcem in ne nazadnje z vsemi tistimi, ki jih
               zanimajo težave gospodarstva. Po našem mnenju v nobenem primeru ne bi smeli pristati
               na tovrstno teorijo, kot jo je ravnokar pred mano predstavil gospod Cvikl, kajti to
               dejansko pomeni nadaljevanje obveznega članstva in ene zbornice v okviru naše države.
               Če smo se odločili za spremembo zakonodaje na tem področju, in s tega mesta lahko
               zagotovim vsaj v imenu poslanske skupine Nacionalne stranke, da je smiselno, da se
               različni subjekti s področja gospodarstva združujejo v več zbornic, odvisno od
               njihovega gospodarskega interesa, in to vendar pustimo. Ne omejiti števila zbornic na
               izključno eno, le tej omogočiti tako imenovano reprezentativnost in le tej omogočiti
               komunikacijo z vlado Republike Slovenije. Omogočimo to več zbornicam, omogočimo
               status reprezentativnosti več zbornicam. Pustimo svobodo na trgu in pustimo svobodo
               odločanja posameznim gospodarskim subjektom. Po naši oceni so minili časi, kot jih
               zagovarja Liberalna demokracija. V končni fazi smo bili temu priče deset in nekaj
               let, ko je veljal star zakon o gospodarski zbornici.</p>
               <p>Nacionalni stranki bomo tovrstnemu poskusu izničenja sprememb v okviru zakonodaje
               seveda nasprotovali. Podpiramo osnovno zamisel, ki jo je vlada Republike Slovenije
               povzela po treh predlogih Slovenske nacionalne stranke, kajti kar trikrat se je ta
               državni zbor srečal s spremembo zakona o gospodarski zbornici, ki jo je v proceduro
               vložila Slovenska nacionalna stranka. In v vseh treh je zasledoval izključno en cilj,
               to je svoboda odločanja gospodarskih subjektov na trgu in večkratna reprezentativnost
               napram vladi Republike Slovenije in ne nazadnje napram državnemu zboru. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Ugotavljam, da je glasovalo 75 poslank in poslancev, za 27, proti 46.</p>
               <p><stage>(Za je glasovalo 27.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 5.
               členu. Glasujemo. Glasovalo je 74 poslank in poslancev, za 39, proti 27.</p>
               <p><stage>(Za je glasovalo 39.)</stage> <stage>(Proti 27.)</stage></p>
               <p>Ugotavljam, da je bil amandma sprejet.</p>
               <p>Prehajamo na odločanje o amandmaju poslanske skupine Socialnih demokratov k 6.
               členu. Glasujemo. Glasovalo je 70 poslank in poslancev, za 24, proti 39.</p>
               <p><stage>(Za je glasovalo 24.)</stage> <stage>(Proti 39.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 6.
               členu. Glasujemo. Glasovalo je 72 poslank in poslancev, za 53, proti 5.</p>
               <p><stage>(Za je glasovalo 53.)</stage> <stage>(Proti 5.)</stage></p>
               <p>Ugotavljam, da je amandma sprejet.</p>
               <p>Besedo dajem predlagatelju zakona. Prosim.</p>
            </sp>
            <sp who="SDZ4:StarinaKosemAdrijana">

               <speaker>ANDRIJANA KOSEM STARINA:</speaker>

               <p>Hvala lepa. Jaz predlagam, da opravimo tretje branje še na tej seji. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da zbor na podlagi prvega
               odstavka 138. člena poslovnika še na tej seji opravi tretjo obravnavo predloga
               zakona. Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev. Glasujemo. Glasovalo je 78 poslank
               in poslancev, za 52, proti 26.</p>
               <p><stage>(Za je glasovalo 52.)</stage> <stage>(Proti 26.)</stage></p>
               <p>Ugotavljam, da je predlagani sklep sprejet.</p>
               <p>Državni zbor bo tretjo<gap n="..."/> Prosim, mir. Še enkrat, prosim mir. Je zelo težko, če se
               iz vseh klopi oglašate.</p>
               <p>Ugotavljam, da je predlagani sprejet.</p>
               <p>Državni zbor bo tretjo obravnavo predloga zakona opravil v petek 26. maja 2006 po
               končanem glasovanju.</p>
               <p>Službe zbora bodo pripravile pregled, v katerem bodo vključeni sprejeti amandmaji in
               členi, h katerim so bili amandmaji sprejeti. K temu členu lahko kvalificirani
               predlagatelji vložijo do začetka tretje obravnave predloga zakona na seji zbora.
               Prekinjam to točko dnevnega reda.</p>
               <p>Nadaljujemo s <title>prekinjeno 12. točko dnevnega reda - druga obravnava predloga
                  zakona o spremembah in dopolnitvah zakona o medijih.</title> Prehajamo na odločanje o
               vloženih amandmajih, prehajamo na odločanje o prvem amandmaju poslanske skupine LDS k
               3. členu. Izvolite, gospa Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Zagotovo gre za najpomembnejši člen, ki uvaja veliko razliko med tistim,
               kar predlaga vlada, in med načinom, kako se nam zdi prav, če se sofinancirajo mediji.
               Vlada govori o medijskih vsebinah, amandma govori o javnem interesu na področju
               medijev, vlada govori o oteženem in uravnovešenem podpiranju medijev, ki
               predstavljajo politično pozicijo in opozicijo, medtem ko amandma govori o tem, kako
               se lahko financira tisti RTV radijski in programi posebnega pomena, kjer je pomembna
               distinkcija. Širimo pojem iz dnevnega časopisja na širše mesečnike, tednike,
               specializirane revije, govorimo o načinu, kako se financira, če že se, medije, ki so
               v ustanavljanju govorimo o enkratni pomoči, o pomoči poštni distribuciji in poštnim
               storitvam, govorimo o razvoju tehnične infrastrukture o pomoči pri razširjanju
               programskih vsebin, ki so namenjene slepim in slabovidnim, ki jih vlada pozablja, in
               govorimo tudi o načinu, kako se, s kakšnimi merili se lahko te subvencije, če že, kot
               pravim, podeljujejo. Govorimo o komisiji, v kateri morajo biti člani absolutno
               neodvisni, zagotovo govorimo o demokratičnem in transparentnem razdeljevanju sredstev
               s pomočjo kriterijev, ki odgovarjajo potrebam v medijskem prostoru, zato seveda vas
               prosim k podpori tega člena. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Rad bi vas opozoril, če bo ta amandma sprejet, postanejo amandmaji pod točko 2, 3, in
               4 brezpredmetni. Glasujemo. Navzočih poslank in poslancev 79, za je glasovalo 29,
               proti 44.</p>
               <p><stage>(Za je glasovalo 29.)</stage> <stage>(Proti 44.)</stage></p>
               <p>Amandma ni sprejet.</p>
               <p>Prehajamo na odločanje o drugem amandmaju poslanske skupine LDS k 3. členu.
               Izvolite, gospa mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Amandma, o katerem bomo odločali, je vsebinsko
               podoben, da ne rečem enak amandmaju, ki ste ga ravnokar zavrnili, zato je druga
               priložnost, da svojo poprejšnjo odločitev spremenite.</p>
               <p>To je amandma, s katerim skušamo uveljaviti sofinanciranje in odločanje o
               sofinanciranju javnega interesa v medijih. Uveljavljamo pojmovanje medijskega
               pluralizma kot različnost medijske ponudbe, ki se odraža v obstoju številnih
               neodvisnih in avtonomnih medijev ter raznolikost medijskih vsebin, dostopnih
               javnosti. Menimo, da je treba gledati na pozitivne izkušnje primerljivih evropskih
               držav in iz njihove različne prakse pobrati tisto kar je primerno tudi za slovenski
               medijski prostor. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Opozarjam vas, če bo sprejet ta amandma, sta amandmaja pod točko 3 in 4
               brezpredmetna. Glasujemo. Navzočih je 79 poslank in poslancev, za se je odločilo 29,
               proti 44.</p>
               <p><stage>(Za je glasovalo 29.)</stage> <stage>(Proti 44.)</stage></p>
               <p>Ugotavljam, da amandma poslanske skupine Socialnih demokratov ni bil sprejet.</p>
               <p>Prehajamo na odločanje o drugem amandmaju poslanske skupine LDS k 3. členu.
               Glasujemo. Navzočih je 78, za je glasovalo 27, proti 45.</p>
               <p><stage>(Za je glasovalo 27.)</stage> <stage>(Proti 45.)</stage></p>
               <p>Ugotavljam, da amandma poslanske skupine LDS k 3. členu ni sprejet.</p>
               <p>Prehajamo na odločanje o tretjem amandmaju poslanske skupine LDS k 3. členu.
               Glasujemo. Navzočih je 79, za je glasovalo 27, proti 45.</p>
               <p><stage>(Za je glasovalo 27.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanske skupine LDS k 8. členu. Gospa Širca,
               prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Seveda, popravek, kot ste ga pripravili, nedvomno bo sprejet, ampak za spomin velja
               opozoriti na vse anomalije, ki ste jih vpeljali pri tem in zaradi teh anomalij bodo
               zagotovo mediji trpeli in imeli nedvomno ogromne probleme. Ampak opozorim vas, da s
               tem amandmajem, ki smo ga vam pripravili, lahko umaknete še eno precej nenavadno in
               zagotovo v svetovni praksi enkratno rešitev. Namreč možnost, da ob popravku se lahko
               objavi - ki ga pustite v zakonu, to možnost namreč - objavi tudi komentar tega
               popravka ali odgovor nanj. To namreč sproži lahko pisateljevanje v uredništvih, to
               lahko zasede prostor, to lahko poseže in narekuje in diktira avtonomijo in posega v
               uredniške zasnove. Mi smo hoteli in želeli, da se tako natančna regulacija, kjer se
               diktira, kaj vse je lahko predmet popravka, od komentarja naprej, ki vemo, da je neka
               posebna in specifična novinarska zvrst, ki predstavlja in interpretira misli,
               vendarle ne posega in ne odpira prostora dialoga v tistem prostoru, kjer imajo
               absolutno avtonomijo novinarji in uredniki. Menim, da lahko s tem amandmajem sanirate
               pripravljeno.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Barovič. V imenu poslanske skupine.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Spoštovane kolegice in kolegi! V Slovenski nacionalni stranki bi se s
               prvim delom amandmaja, ki govori, da v isti izdaji oziroma oddaji medija ne sme biti
               hkrati s popravkom objavljen tudi komentar tega popravka ali odgovor nanj, absolutno
               strinjali. Seveda pa je bila generalna napaka narejena s tem, ko se je predlagalo, da
               se četrti, peti, šesti, sedmi in osmi odstavek predlaganega zakona črtajo. Zaradi
               tega absolutno ne moremo potrditi amandmaja k 8. členu, kajti s tem se dejansko
               celotna pravica do popravka, ki mora biti mevža, to povemo pošteno, izniči. Zato v
               Slovenski nacionalni stranki ne bomo podprli tega amandmaja.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Navzočih je 79 poslank in poslancev, za je glasovalo 29, proti 50.</p>
               <p><stage>(Za je glasovalo 29.)</stage> <stage>(Proti 50.)</stage></p>
               <p>Ugotavljam, da amandma poslanske skupine LDS k 8. členu ni sprejet.</p>
               <p>Prehajamo na odločanje o amandmaju poslanske skupine LDS k 13. členu. Glasujemo.
               Navzočih je 79 poslank in poslancev, za je glasovalo 28, proti 43.</p>
               <p><stage>(Za je glasovalo 28.)</stage> <stage>(Proti 43.)</stage></p>
               <p>Ugotavljam, da amandma poslanske skupine LDS k 13. členu ni sprejet.</p>
               <p>Prehajamo na odločanje o amandmaju poslanske skupine LDS k 45. členu. Glasujemo.
               Navzočih je 79 poslank in poslancev, za je glasovalo 27, proti 45.</p>
               <p><stage>(Za je glasovalo 27.)</stage> <stage>(Proti 45.)</stage></p>
               <p>Ugotavljam, da amandma poslanske skupine LDS k 45. členu ni sprejet.</p>
               <p>Ker k predlogu zakona ni bil sprejet noben amandma, bo zbor v skladu s 139. členom
               poslovnika glasovanje o predlogu zakona opravil v petek, 26. maja 2006 v okviru
               glasovanj. S tem prekinjam to točko dnevnega reda.</p>
               <p>Nadaljujemo s prekinjeno <title>32. točko dnevnega reda,</title> to je s <title>prvo
                  obravnavo predloga zakona o verski svobodi.</title> Prehajamo na odločanje o
               naslednjem predlogu sklepa: Predlog zakona o verski svobodi, prva obravnava, je
               primeren za nadaljnjo obravnavo. Besedo ima gospa Breda Pečan. V imenu poslanske
               skupine? V svojem imenu.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Jaz tega zakona oziroma tega sklepa ne bom podprla, ker menim, da bi s tem podprla
               sklep, da je zakon v prvem branju primeren za nadaljnjo obravnavo, pritrdila
               protiustavni in predvsem diskriminatorni obravnavi vseh verskih skupnosti, ki so
               našle svoj prostor v naši državi. Rada bi še to pojasnila, slišala sem namreč
               pripombe, da tisti, ki takšnemu zakonu nasprotujemo, žalimo in ponižujemo verne ljudi
               v tej državi. To je debela laž, to je spreobračanje dejstev. Gre namreč za to, da eno
               je, kadar govorimo o vernikih in o verskih skupnostih, drugo pa je, kadar govorimo o
               njihovih institucijah, ki predstavljajo pravne osebe, ki prevzemajo skozi ta zakon
               veliko moč, ki jo imajo že tako ali tako že zdaj preveč. In predvsem moram povedati,
               da se mi zdi vrhunec vsega to, da predstavniki vlade na tak način predstavljajo
               oziroma razlagajo ustavo, kot da bi bili v vlogi ustavnega sodišča. Upam, da ko bo ta
               zakon, ker bo tako ali tako sprejet, da bomo imeli možnost sprožiti presojo
               ustavnosti tega zakona, da bo gospod, ki nam je prej razlagal, kaj piše v ustavi,
               recimo v 2. členu, pa potem še marsikateri člen naprej, da ne omenjam 7., ki je tako
               ali tako glavni za ta zakon, da bo videl, da je njegovo razumevanje ustave popolnoma
               na glavo obrnjeno.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>V imenu poslanske skupine želim spregovoriti. In sicer bi rad opozoril na to, da je
               naše odklonilno stališče do podpore temu zakonu bilo ves čas enako, to je treba
               povedati zaradi nekaterih presenečenj, ki so bila izražena. Takšno je bilo stališče
               do te problematike tudi pred podpisom koalicijske pogodbe in če bi kdo tedaj
               pogojeval vstop v koalicijo s tovrstnim zakonom, bi koalicijska povezava bila danes
               drugačna, ne bi torej bili isti subjekti v njej povezani. To smo doslej že pisno pa
               tudi ustno zagovarjali in naj povem, zdi se mi, da je to pomembno, da popolnoma, v
               celoti to stališče podpira tudi predsednik stranke DeSUS. Doslej smo opozarjali tudi
               na to, da najbrž nekatere stvari mešamo ali da delamo napačne primerjave. Govorimo o
               verski svobodi pa hkrati govorimo o kulturni dejavnosti, o vzgojni dejavnosti, o
               izobraževalni, o ohranjanju kulturne dediščine, vendar mi ne govorimo o zakonu, ki bi
               o tem govoril, mi govorimo danes o zakonu o verski svobodi. Če bi hoteli govoriti o
               drugih dejavnostih, bi se moral zakon drugače naslavljati. In še nekaj je pomembno,
               da namreč to, če bi zakon tak, kakršen je zdaj predlagan, podprli, bi bil to bolj
               zakon o financiranju verskih skupnosti in verske dejavnosti kot pa zakon o verski
               svobodi. Zaradi tega mi tega ne bomo podprli. Ne odrekamo pa nikakršne pravice ne
               verskim skupnostim ne cerkvam ne verujočim, da vrše svojo dejavnost in da se
               pojavljajo tudi v družbi, da so vključeni v družbo, niso iz nje izključeni, je pa
               nekoliko drugače, ko govorimo o tej vključenosti v državo. In družba in država seveda
               nista eno in isto.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Aleš Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>V imenu poslanske skupine, gospod predsedujoči. V Liberalni demokraciji Slovenije
               bomo glasovali proti temu predlogu, da je zakon primeren za nadaljnjo obravnavo. In
               sicer gre za to, da so zadaj formalni in vsebinski razlogi. Zakon je zapisan tako, da
               predstavlja bypass mimo ustave, da na nek način zlorablja ohlapnost ustavnih določil,
               da diskriminira različne verske skupnosti, da omogoča samo enim med verskimi
               skupnostmi zelo močan privilegiran položaj, da pa nesprejem tega zakona ne bi ogrozil
               vsega tistega, kar ta verska skupnost in druge verske skupnosti lahko dobivajo že
               sedaj. Gre za financiranje njihovih kulturnih spomenikov, gre za financiranje
               šolstva, karitativne dejavnosti, vse to se dogaja že zdaj oziroma od leta 1976
               približno naprej. Če ne sprejmemo tega zakona, ki je zapisan zares slabo in
               diskriminatorno do verujočih, neverujočih, ne naredimo nobene škode. Zakon bi bilo
               treba pripraviti na novo, bolj popolno, jasno in seveda upoštevati ustavo Republike
               Slovenije. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Samo Bevk. Prosim.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala lepa, gospod podpredsednik. V svojem imenu bom govoril. Danes je bil odnos
               opozicije do medijskega in verskega zakona večkrat povezan z besedo stalinizem, zato
               bi rad nekaj o tem povedal, v zvezi s tem zakonom, o katerem bomo sedaj
               glasovali.</p>
               <p>Torej, glavni slovenski ekspert za pojave stalinizma in stalinističnih metod naš
               poslanski kolega gospod Jerovšek, je danes obogatil svoj opus z novimi prispevki na
               to temo. Tako je že v začetku maja v podporo govoru predsedniku državnega zbora na
               Nanosu dejal, da so kritiki tega govora uporabljali preživele stalinistične metode.
               Danes je govoril o stalinističnih metodah v medijskem prostoru in v zvezi z zakonom o
               verski svobodi. Govoril je o stalinističnem odnosu do izražanja verskih čustev.
               Jerovšek je torej danes povsem zagrešil zgodovinsko obdobje.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod, vas bi prosil, če lahko se osredotočite<gap n="..."/></p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Očitno še vedno misli po nekem virtualnem stalinističnem obdobju, torej stalinizem je
               bil preživet že leta 53, v Sovjetski zvezi, bi pa ga prosil, ker v Wikipediji oziroma
               prosti enciklopediji ni napisanega še nobenega članka na to temo, da napiše geslo o
               stalinizmu in okrepi to enciklopedijo tako, da bo tudi o stalinizmu kaj prebrati in
               zato bom glasoval seveda tudi proti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Navzočih je 77 poslank in poslancev, za je glasovalo 42, proti 34.</p>
               <p><stage>(Za je glasovalo 42.)</stage> <stage>(Proti 34.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v obravnavo
               matičnemu delovnemu telesu.</p>
               <p>S tem zaključujem to točko dnevnega reda. Prekinjam 17. sejo državnega zbora
               Republike Slovenije, ki jo bomo nadaljevali jutri ob 9. uri. Lahko noč. <stage type="time">(SEJA JE
                  BILA PREKINJENA 24. MAJA 2006 OB 20.34 URI.)</stage>
               </p>
            </sp>
         </div>
      </body>
   </text>
</TEI>