<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-29-2007-06-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|58DC7F79869A9C98C1257307002AD644</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=58DC7F79869A9C98C1257307002AD644</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-29-2007-06-20.DZ" n="29">
               <name>Redna</name>
               <date when="2007-06-20"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-29-2007-06-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 29. seje</stage>
            <stage type="date">(20. junij 2007)</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 9.02.</stage>


            <sp xml:id="SDZ4-Redna-29-2007-06-20.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci, gospe in gospodje. Pričenjam z
               nadaljevanjem 29. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: gospod Samo Bevk od 16.30 ure dalje, Matjaž Han, Ivan Jelen, Zmago Jelinčič
               Plemeniti, Milan Petek od 18. ure dalje in Bojan Starman.</p>
               <p>Prehajamo na <title>2. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA O
                  KAKOVOSTI IN VARNOSTI ČLOVEŠKIH TKIV IN CELIC NAMENJENIH ZA ZDRAVLJENJE.</title> Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade za dopolnilno obrazložitev predloga zakona. Mag. Andrej
               Bručan, minister za zdravje, imate besedo.</p>
            </sp>
            <sp xml:id="SDZ4-Redna-29-2007-06-20.sp2">

               <speaker>MAG. ANDREJ BRUČAN:</speaker>

               <p>Spoštovani gospod predsednik, poslanke in poslanci!</p>
               <p>Preskrba s človeškimi tkivi in celicami je v manjšem obsegu že urejena z Zakonom o
               odvzemu in presaditvi delov človeškega telesa zaradi zdravljenja in z Zakonom o
               zdravljenju neplodnosti in postopkih oploditve z biomedicinsko pomočjo. Oba ta dva
               zakona sta iz leta 2000.</p>
               <p>Leta 2006 je začela veljati direktiva 2004/23/ES Evropskega parlamenta in Sveta
               Evrope, ki določa standarde kakovosti in varnosti za darovanje, pridobivanje,
               testiranje, obdelavo, konzerviranje, shranjevanje, dodeljevanje in razdeljevanja
               človeških tkiv in celic in s tem postavlja merila Evropske skupnosti v zagotavljanju
               kakovosti in varnosti pri preskrbi s človeškimi tkivi in celicami.</p>
               <p>Zato je bilo potrebno pripraviti nov zakon, ki bo sledil zahtevam omenjene
               direktive, ki med drugim zagotavlja, da so človeška tkiva in celice namenjena za
               zdravje ljudi v Evropski skupnosti, po kakovosti in varnosti primerljivi. Pri tem je
               treba poudariti, da zakon dovoljuje pridobivanje tkiv in celic samo na podlagi
               prostovoljnega in neplačanega darovanja, kar preprečuje možnost trgovanja z deli
               človeškega telesa.</p>
               <p>Zakon upoštevajoč direktive določa, da na področju postopkov v zvezi s tkivi in
               celicami, namenjenih za zdravljenje, deluje v ustanovi za tkiva in celice, katere za
               opravljanje dejavnosti imenuje in jim izdaja dovoljenje Javna agencija za zdravila in
               medicinske pripomočke. Ta bo izvajal tudi nadzorstvene preglede in kontrolne ukrepe.
               Vse dejavnosti, ki so določene z zakonom, se bodo opravljale kot javna zdravstvena
               služba, in sicer jo bodo izvajali javni zdravstveni zavodi. V zakonu so naštete
               dejavnosti in pa domače in tuje pravne in fizične osebe, ki opravljajo javno službo v
               zdravstveni dejavnosti na podlagi koncesije, ki jo bo podelil minister za zdravje. To
               so dejavnosti testiranja, obdelave, konzerviranja, shranjevanja in razdeljevanja tkiv
               in celic.</p>
               <p>Na podlagi razprave na Odboru Državnega zbora za zdravstvo so bili pripravljeni
               trije amandmaji, ki po novem določajo, da pridobivanje tkiv in celic, ki se
               uporabljajo za avtologen način zdravljenja, poleg javnih zdravstvenih zavodov lahko
               opravljajo tudi domače in tuje pravne in fizične osebe, ki zdravstveno dejavnost
               opravljajo v okviru javne službe ali pa tudi izven nje. Posebno mesto v zakonu gre
               Slovenija Transplantu, to je Zavodu Republike Slovenije za presaditve organov in
               tkiv, ki bo opravljal naloge, vezane na register organov in tkiv. Vodil bo osrednji
               informacijski sistem za transplantacijsko dejavnost, vključno z registrom dejavnosti,
               in opravljal tudi promocijske dejavnosti ter obveščanje javnosti o darovanju tkiv in
               celic. Hvala lepa.</p>
            </sp>
            <sp xml:id="SDZ4-Redna-29-2007-06-20.sp3">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za zdravstvo kot matično delovno telo.
               Prosim predsednika odbora gospoda Ljuba Germiča, da predstavi poročilo odbora.
               Prosim.</p>
            </sp>
            <sp xml:id="SDZ4-Redna-29-2007-06-20.sp4">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Spoštovani gospod minister, kolegice in
               kolegi! Odbor Državnega zbora za zdravstvo je na svoji 21. seji opravil drugo
               obravnavo Predloga zakona o kakovosti in varnosti človeških tkiv in celic, namenjenih
               za zdravljenje, ki ga je Državnemu zboru Republike Slovenije v zakonodajni postopek
               predložila Vlada Republike Slovenije.</p>
               <p>Na seji odbora so ob prisotnosti predlagatelja zakona sodelovali še
               Zakonodajno-pravna služba, Zdravniška zbornica Slovenije, Zdravstveni svet Republike
               Slovenije, Zavod za zdravstveno zavarovanje Slovenije, Združenje zdravstvenih zavodov
               Slovenije, Društvo nezaposlenih in socialno ogroženih, Slovensko zdravniško društvo,
               Neocelica, d.o.o., Zavod Republike Slovenije za transfuzijsko medicino in Zavod
               Republike Slovenije za presaditve organov in tkiv.</p>
               <p>K predloženemu zakonu so pisno mnenje predložili Zakonodajno-pravna služba Državnega
               zbora, Ministrstvo za zdravje ter Komisija za družbene dejavnosti Državnega sveta
               Republike Slovenije.</p>
               <p>V uvodni predstavitvi zakona je predlagatelj podal poglavitne rešitve iz predloga
               zakona, ki se nanašajo na uskladitev z Direktivo 2004/23-ES-Evropskega parlamenta, ki
               zagotavlja visoke standarde kakovosti in varnost pridobivanja, testiranja, obdelave,
               shranjevanja, dodeljevanja in razdeljevanja tkiv in celic, kot tudi boljše pogoje za
               izmenjavo darovanih tkiv in celic za bolnike, ki so deležni tovrstnega zdravljenja.</p>
               <p>Predlog zakona zagotavlja, da so tkiva in celice v Evropski skupnosti ne glede na
               namen njihove uporabe po kakovosti in varnosti primerljive.</p>
               <p>Zakonodajno-pravna služba Državnega zbora je v svojem mnenju opozorila na vrsto
               nomotehničnih pomanjkljivosti, ko gre za dobeseden prepis določb direktive, v katerih
               pa je mišljeno, da je državam članicam prepuščena določitev podrobnih pravil.</p>
               <p>V polemični razpravi, ki je sledila, so člani odbora posebno pozornost namenili
               določbam 4., 6. in 13. člena predloga zakona. Pri tem so problematizirali predvsem
               vlogo in naloge pridobivanja, testiranja, obdelave, konzerviranja, shranjevanja,
               dodeljevanja tkiv in celic le skozi javno zdravstveno službo oziroma zavod, ki
               pridobi dovoljenje na podlagi koncesije. Menili so, da smejo te naloge opravljati
               tudi domače in tuje fizične osebe, ki so za to dejavnost registrirane, in sicer na
               podlagi dovoljenja Ministrstva za zdravje in ne le na podlagi podeljene koncesije.</p>
               <p>Menili so, da je treba privatno iniciativo spodbujati. Ob tem pa zagotoviti
               zdravljenje s človeškimi tkivi in celicami vsakemu bolniku pod enakimi pogoji pri
               zdravniku oziroma ustanovi, ki bi bila za to dejavnost registrirana. Problematizirana
               je bila tudi vloga Slovenije Transplanta, to je Zavoda Republike Slovenije za
               presaditve organov in tkiv glede ekskluzivnosti izvajanja vse promocijske dejavnosti
               na tem področju.</p>
               <p>Odbor za zdravstvo je opravil razpravo in glasovanje o posameznih členih predloga
               zakona in vloženih amandmajih. Pri tem je sprejel tudi svoje amandmaje. Amandmaje k
               besedilu zakona so vložile štiri poslanske skupine koalicije. To je: SDS, NSi, SLS in
               DeSUS. Vložili so amandmaje k 27-tim členom od celokupnih 41 členov. Sprejetih pa je
               bilo 236 amandmajev. S sprejetjem amandmajev odbora pa so postali amandmaji k 1.,
               21., 22. in 28. členu že navedenih predlagateljev brezpredmetni.</p>
               <p>Odbor za zdravstvo je sprejel tudi svoje amandmaje, in sicer k 1., 13., 16., 18.,
               21. in 22. ter 28. členu zakona. Odbor za zdravstvo je po končani razpravi o členih
               predloga zakona ter razpravi in glasovanju o vloženih amandmajih in amandmajih odbora
               glasoval še o vseh členih predloga zakona in jih tudi sprejel. Z vključitvijo
               sprejetih amandmajev v zakonski predlog je odbor določil besedilo dopolnjenega
               predloga zakona, ki je sestavni del tega poročila in je predmet obravnave v Državnem
               zboru. Hvala lepa.</p>
            </sp>
            <sp xml:id="SDZ4-Redna-29-2007-06-20.sp5">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin.</p>
               <p>Gospod Bojan Kontič bo predstavil stališče Poslanske skupine Socialnih demokratov.
               Prosim.</p>
            </sp>
            <sp xml:id="SDZ4-Redna-29-2007-06-20.sp6">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani gospod minister s sodelavci, kolegice in
               kolegi. Lep dober dan voščim.</p>
               <p>Predlog Zakona o kakovosti in varnosti človeških tkiv in celic, namenjenih za
               zdravljenje, bomo v Poslanski skupini Socialnih demokratov podprli, kajti po
               zagotovitvah predlagatelja se rešitve, zapisane v tem predlogu, nanašajo na
               uskladitev z direktivo Evropske unije, ki zagotavlja visoke standarde kakovosti in
               predvsem varnosti pri pridobivanju, testiranju, obdelavi, konzerviranju,
               shranjevanju, dodeljevanju in razdeljevanju človeških tkiv in celic ter seveda
               primerljivosti z ostalimi ureditvami v Evropi.</p>
               <p>Medicinska znanost gre z velikimi koraki dalje. Prav je, da jim s sprejetjem zakona,
               ki ureja presajanje tkiv in celic na kakovosten, varen in zdrav način, to tudi
               omogočimo. S tem načinom zdravljenja se namreč širi krog možnosti zdravljenja doslej
               neozdravljivih bolezni. Pri vsem tem seveda ne gre zanemariti, da zakon omogoča
               pridobivanje tkiv in celic le na podlagi prostovoljnega in neplačanega darovanja in
               tako hkrati onemogoča možnost trgovanja z deli človeškega telesa.</p>
               <p>Morda je na tem mestu potrebno povedati tudi mnenje glede polemike o tem, da ta
               predlog zakona omejuje oziroma onemogoča zasebno iniciativo.</p>
               <p>V Poslanski skupini Socialnih demokratov tu pritrjujemo tistim, ki dajejo prednost
               javnemu interesu pred zasebnim. Na seji delovnega telesa je bilo kar nekajkrat
               zagotovljeno, da ta zakon omejuje zasebni interes samo pri odvzemu in da se, tako kot
               direktiva, ne spušča na področje zdravljenja. Konča se torej na točki razdeljevanja.
               Kljub našemu soglašanju s potrebnostjo zakonske ureditve tega zelo zahtevnega
               področja pa ponovno opozarjamo na prakso, ki smo ji priča v tem Državnem zboru. Želim
               opozoriti na kvaliteto zakonov, ki jih s strani Vlade dobivamo v parlament.</p>
               <p>Če bežno pogledamo dopolnjen predlog zakona, lahko opazimo, da ima 41 členov. Od
               tega je bilo v drugi obravnavi amandmiranih 30. Torej jih je nespremenjenih ostalo
               zgolj 26,8%. Torej, to je tisto osnovno, kar je predlagala Vlada. Pri tem naj dodam
               le to, da s pripravo zakona na ministrstvu niso ravno pohiteli in to ne more biti
               razlog za prej navedeno statistiko.</p>
            </sp>
            <sp xml:id="SDZ4-Redna-29-2007-06-20.sp7">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ljubo Germič bo predstavil stališča Poslanske skupine Liberalne
               demokracije Slovenije.</p>
            </sp>
            <sp xml:id="SDZ4-Redna-29-2007-06-20.sp8">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Še enkrat lep pozdrav vsem! Področje
               človeških tkiv in celic, namenjenih za zdravljenje, je občutljivo področje. Zato se
               je še kako potrebno zavedati doseganja visokih standardov kakovosti in varnosti
               pridobivanja, testiranja, obdelave, shranjevanja, dodeljevanja in razdeljevanja tkiv
               in celic, kot tudi doseganja boljših pogojev za izmenjavo darovanih tkiv in celic za
               bolnike, ki so udeleženci v primerih takšnega zdravljenja.</p>
               <p>Pričujoči zakon naj bi se nanašal na uskladitev z direktivo EU, ki zagotavlja visoke
               standarde kakovosti in kot takšne naj bi zagotovil, da so tkiva in celice v okviru
               Evropske skupnosti ne glede na namen njihove uporabe, po kakovosti in varnosti
               primerljivi. Zato zakon postavlja sistem kakovosti in varnosti pri uporabi tkiv in
               celic. Zakonske rešitve naj bi doprinesle široke možnosti zdravljenja doslej
               neozdravljivih bolezni.</p>
               <p>Zakon sledi direktivi, ko gre za dobeseden prepis direktiv. Hkrati pa je Ministrstvo
               za zdravje ponovno padlo na izpitu, ko gre za urejanje stanja, ko je državam članicam
               prepuščena določitev podrobnih preverb. Ponovno smo bili priča konfliktom, med
               posameznimi interesi, ki jih Ministrstvo za zdravje ni uspelo ustrezno, pravočasno,
               odgovorno in v zaščito pacientov umestiti v zakon. Zato je bilo že na seji matičnega
               delovnega telesa v polemični razpravi opozorjeno na določbe 4., 6. in 13. člena
               predloga zakona.</p>
               <p>Ti členi in tudi vloženi amandmaji koalicijskih poslanskih skupin in Poslanske
               skupine SNS poskušajo reševati že problematizirano vlogo in naloge pridobivanja,
               testiranja, obdelavo, konzerviranja, shranjevanja, dodeljevanja in razdeljevanje tkiv
               in celic skozi dve seriji preko javne zdravstvene službe oziroma zavoda in oziroma
               ali preko domačih in tujih fizičnih oseb, ki so za to dejavnost registrirane.</p>
               <p>V Poslanskem klubu Liberalne demokracije Slovenije v luči zagotavljanja nadzora,
               sledljivosti, kakovosti in varnosti pri uporabi tkiv in celic za zdravljenje in
               preprečevanje, prenašanja bolezni omenjeni predlog zakona podpiramo. Žal pa nam je,
               da si je Ministrstvo za zdravje s poigravanjem posameznih določb predloga zakona
               dovolilo, da se določena ključna vprašanja odpirajo šele pri obravnavi v parlamentu,
               in to tako na odboru, kot ji bomo priča tudi danes, saj so bile pri pripravi zakona
               vse intervencije različnih zainteresiranih subjektov preslišane več ali manj oziroma
               Ministrstvo za zdravje ni pripravilo besedila zakona tako, da bi lahko nedvoumno
               odgovorilo na odprti vprašanji, ki sta: Ali bo z zakonom zagotovljena uresničitev
               kakovosti in varnosti pri uporabi človeških tkiv in celic? Ali bo zagotovljen
               ustrezen nadzor?</p>
               <p>Tako lahko le upamo, da se bodo današnje rešitve izkazale kot pametne in ne kot
               nespametne in da bodo zagotovile varno in kakovostno uporabo človeških tkiv in celic
               za zdravljenje na eni ter razvoj perspektivne, strokovne in znanstvene veje medicine
               na drugi strani. Hvala lepa.</p>
            </sp>
            <sp xml:id="SDZ4-Redna-29-2007-06-20.sp9">

               <speaker>PREDSEDNIK FRANCE CUKJATI:</speaker>

               <p>Hvala. Gospa Mojca Kucler Dolinar bo predstavila stališče Poslanske skupine Nove
               Slovenije. Prosim.</p>
            </sp>
            <sp xml:id="SDZ4-Redna-29-2007-06-20.sp10">

               <speaker>MOJCA KUCLER DOLINAR:</speaker>

               <p>Hvala za besedo, gospod predsednik. Lep pozdrav ministru in sodelavcem, tudi vam
               poslanci in poslanke! Temeljno načelo zakona, ki ga imamo danes pred seboj, je
               predvsem zagotoviti standarde kakovosti in varnosti pri darovanju, pri dobivanju,
               testiranju, obdelavi, konzerviranju, shranjevanju, dodeljevanju in razdeljevanju
               človeških tkiv in celic, kot je to določeno v direktivi komisije in tako zatrjuje
               predlagatelj.</p>
               <p>Res je, da je presajanje tkiv in celic hitro razvijajoče področje medicine, ki daje
               široke možnosti zdravljenja doslej tudi neozdravljivih bolezni, vendar pa se ob tem
               dotikamo že tistega roba in vprašanja, do kam bo medicina šla ob naši želji po večni
               mladosti.</p>
               <p>Podpiramo cilje predloga zakona, ki vzpostavljajo sistem kakovosti in varnosti pri
               uporabi tkiv in celic za zdravljenje na način, ki hkrati tudi preprečuje prenašanje
               bolezni. Seveda lahko na področju zdravljenja bolezni v prihodnje pričakujemo
               revolucionarne premike, vendar po prepričanju Poslanske skupine Nove Slovenije to ne
               za vsako ceno.</p>
               <p>V Poslanski skupini Nove Slovenije se strinjamo, da je v izogib nepotrebnih dodatnih
               invazivnih posegom v človeško telo smiselno dejavnost avtolognega zdravljenja
               približati pacientom in omogočiti to dejavnost v omejenem obsegu tudi s strani
               pravnih in fizičnih oseb, kadar te dobijo s strani pristojne agencije pod strogo
               določenimi kriteriji za to dovoljenje.</p>
               <p>Pri tovrstni dejavnosti je še toliko bolj nujno in potrebno, da morajo ustanove, ki
               bi izvajale dejavnost pridobivanja tkiv in celic, predhodno pridobiti dovoljenje
               Agencije za zdravila in medicinske pripomočke oziroma oddelka, ki bo v okviru te
               agencije ustanovljen. Prav tako pa morajo biti omenjene ustanove podvržene strogemu
               nadzoru. V Poslanski skupini Nove Slovenije zato apeliramo na vse, ki bodo s tem
               zakonom dobili posebna pooblastila za nadzor, da bodo še posebej v primeru, ko se bo
               ta dejavnost opravljala izven državnih ustanov, zagotavljali in izvajali natančen
               nadzor.</p>
               <p>Z zakonom namreč je zagotovljen nadzor nad zasebnimi zdravniki in zobozdravniki.
               Seveda pa se tukaj vloga zakonodajalca konča. Potreben je učinkovit pregled in nadzor
               s strani pooblaščenih družb oziroma pooblaščenih agencij, ki imajo možnost nadzora
               nad to dejavnostjo. Nikakor namreč ne sme priti do najmanjšega suma, da bi pri
               pacientih v sklopu invazivnih diagnostičnih postopkov brez pisnega privoljenja
               pacienta in brez vednosti pacienta odvzemali celice in tkiva. Zato v Poslanski
               skupini Nove Slovenije pozdravljamo stroge določbe v zakonu, da bo nadzor izvajala
               pristojna agencija, ki bo na podlagi morebitne ugotovitve, da izvajalec ne opravlja
               svoje dejavnosti v skladu s pogoji, ki so določeni v zakonu, lahko izvajalcu
               zdravstvene storitve odvzela dovoljenje za opravljanje omenjene dejavnosti.</p>
               <p>Odvzem licence za opravljanje zdravstvene dejavnosti na sploh pa je še posebej
               urejen v dosedanjem Zakonu o zdravstveni dejavnosti in Zakonu o zdravniški službi, ki
               sta temeljna zakona za urejanje zdravstvene dejavnosti. Posebej stroge formalne
               določbe zakonov morajo biti za to, da v praksi ne bi prihajalo do zlorab izvajalcev
               zdravstvenih storitev. Ob upoštevanju teh zakonskih določb s strani vseh udeleženih v
               postopku do zlorab ne more priti oziroma je zelo težko, da bi do tega prišlo. V
               poslanski skupini Nove Slovenije bomo predlog zakona podprli.</p>
            </sp>
            <sp xml:id="SDZ4-Redna-29-2007-06-20.sp11">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mihael Prevc bo predstavil stališče Poslanske skupine Slovenske ljudske
               stranke. Prosim.</p>
            </sp>
            <sp xml:id="SDZ4-Redna-29-2007-06-20.sp12">

               <speaker>MIHAEL PREVC:</speaker>

               <p>Hvala lepa za besedo, gospod predsednik. Spoštovani minister s sodelavci, spoštovane
               kolegice in kolegi! V Slovenski ljudski stranki bomo zakon skupaj z amandmaji štirih
               poslanskih skupin in odbora podprli. V poslanski skupini smo mnenja, da je v zakonu
               potrebno predvsem zagotoviti nadzor, sledljivost, kakovost in varnost pri uporabi
               tkiv in celic za zdravljenje in preprečevanja prenašanja bolezni. Prav tako je
               potrebno slediti direktivi Evropske unije kljub temu, da je to področje v Sloveniji
               razmeroma dobro urejeno z Zakonom o odvzemu in presaditvi delov človeškega telesa
               zaradi zdravljenja. Zdravje je osnovna vrednota in pravica vsakega posameznika.</p>
               <p>Človeško telo je nedotakljivo in zato je potrebno vse predpise, ki se tičejo posegov
               v človeško telo, obravnavati zelo celovito in pozorno. Ob tako občutljivih temah se
               vedno postavlja vprašanje in problem učinkovitega nadzora. Če dejavnost, ki nadzor
               opravlja ena in ista institucija, oseba ali organ.</p>
               <p>Tako občutljivo področje, ki je zelo pomembno za zdravje ljudi, kot sta odvzem in
               presaditev delov človeškega telesa, mora nadzirati država oziroma Ministrstvo za
               zdravje, ki odgovarja parlamentu in s tem posredno svojim volivcem.</p>
               <p>Zato se nam zdi pomembno, da bo agencija ustanavljala ustanove in izvajala
               nadzorstvene preglede, ki bodo po sprejemu predloga zakona redni, njihovo izvajanje
               pa bo pregledno, ter da bodo pridobivanje, testiranje, obdelavo, konzerviranje,
               shranjevanje, dodeljevanje in razdeljevanje tkiv in celic opravljale ustrezno
               usposobljene in izkušene osebe ter da se ta dejavnost izvaja kot javna služba v
               javnih zdravstvenih zavodih.</p>
               <p>Še posebej pomembno se nam zdi, da mora tako delovanje organov in celic biti povsem
               brezplačno kot humanitarna dejavnost, da se prepreči nemoralno kupčevanje.</p>
               <p>Direktiva Evropske unije zahteva, da na področju postopkov v zvezi s tkivi in
               celicami, namenjenimi za zdravljenje, delujejo ustanove za tkiva in celice, ki bodo
               imele dovoljenje za opravljanje dejavnosti, ki jih določa zakon, in da država določi
               organ, ki bo skrbel za izvajanje določil zakona.</p>
               <p>V poslanski skupini razumemo, da je zato v predlogu zakona predvidena ustanovitev
               organizacijske enote za delovanje ustanov za tkiva in celice v okviru Javne agencije
               za zdravila in medicinske pripomočke, ki bo kot pooblaščeni organ odgovorna za
               izvajanje zakona na področju kakovosti in varnosti preskrbe s tkivi in celicami za
               zdravljenje.</p>
               <p>Agencija bo imenovala ustanove za tkiva in celice, ki bodo izvajale dejavnosti s
               področja zakona in jim za te dejavnosti izdajala dovoljenje, brez katerega te
               ustanove ne bodo smele opravljati nobene od dejavnosti, ki jih določa zakon. Ustanova
               za tkiva in celice je javni zdravstveni zavod ali enota bolnišnice oziroma enota
               druge pravne osebe, kjer se izvajajo dejavnosti obdelave, konzerviranja,
               shranjevanja, dodeljevanja ali razdeljevanja tkiv in celic. Lahko pa jih tudi
               pridobiva in testira.</p>
               <p>Izjemo od te zahteve pa predlog zakona določa v primeru, ko gre za dejavnost
               presaditve kože, kosti, žil in roženice, ki jo bodo lahko opravljale tudi domače ali
               tuje pravne in fizične osebe, ki opravljajo javno zdravstveno službo na podlagi
               koncesije, ki jo je dodelil minister za zdravje.</p>
               <p>Posebna naloga, verjetno po vzoru Rdečega križa za krvodajalce, pa je v predlogu
               zakona namenjena Slovenija Transplantu, to je Zavodu Republike Slovenije za
               presaditve organov in tkiv. Ta ima poleg nalog, določenih z Zakonom o odvzemu in
               presaditvi delov človeškega telesa zaradi zdravljenja, še naloge, vezane na register
               ustanov za tkiva in celice. Vodil bo osrednji informacijskih sistem za
               transplantacijsko dejavnost ter register dejavnosti, ki se bodo izvajale po tem
               zakonu.</p>
               <p>Zavod bo opravljal tudi promocijske dejavnosti in obveščanje javnosti za
               vzpodbujanje darovanja tkiv in celic, ki pa kljub potrebam ne sme postati donosna
               trgovina. Z zavestjo, da mora biti taka dejavnost in področje natančno določen in
               zagotovljen nadzor in spremljanje kakovosti, bomo zakon skupaj z amandmaji, ki
               dopolnjujejo določbe v tej smeri, poslanci Slovenske ljudske stranke tudi podprli.
               Hvala lepa.</p>
            </sp>
            <sp xml:id="SDZ4-Redna-29-2007-06-20.sp13">

               <speaker>PREDSEDNIK FRANCE CUKJATI:</speaker>

               <p>Hvala. Gospa Cveta Zalokar Oražem bo predstavila stališče Poslanske skupine
               Nepovezanih poslancev. Prosim.</p>
            </sp>
            <sp xml:id="SDZ4-Redna-29-2007-06-20.sp14">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, gospod predsednik. Lep pozdrav ministru s sodelavcem in vam
               spoštovani kolegi in kolegice.</p>
               <p>Področje preskrbe s človeškimi tkivi in celicami, namenjenih zdravljenju, je izjemno
               občutljivo in hitro se razvijajoče področje. Poleg izjemnega napredka, ki ga doživlja
               na znanstvenem in raziskovalnem področju, pa postaja tudi polje, ki ga je treba vedno
               znova spremljati tudi z etičnega vidika.</p>
               <p>Odvzem celic in človeških tkiv bodisi osebi za njeno lastno zdravljenje, bodisi za
               potrebe nekoga drugega, pomeni poleg velikega upanja za zdravljenje tudi možnost
               velikega zaslužka, trgovanja, preprodaje, torej zlorab. Zato je potrebna izjemno
               visoka raven zaščite in nadzora nad postopki.</p>
               <p>Prav gotovo bo potrebno tudi intenzivno spremljanje dogajanja in zagotovitev izjemno
               strogega nadzora nad delovanjem na tem področju ter hitro in sprotno prilagajanje
               zakonodaje ob zaznavi kakršnegakoli moralno-etično neustreznega dogajanja v praksi.</p>
               <p>Temu sledijo in jih skušajo ustrezno regulirati tudi evropski predpisi kot tudi
               naša, slovenska zakonodaja. Pa kljub temu je bila na strani ministrstva in stroke
               opazna zadrega in neenotnost, kar seveda ni olajšalo razmisleka nam, poslancem, saj
               smo vendar laiki in ne strokovnjaki.</p>
               <p>Pri tem se je zlasti odprlo vprašanje: Ali lahko pridobivajo celice in tkiva za
               zdravljenje izključno v okviru zdravstvenih institucij, v okviru javnih zavodov ali
               pa naj bi to počele tudi druge pravne in fizične osebe?</p>
               <p>V Poslanski skupini nepovezanih poslancev menimo, da je treba zagotoviti maksimalno
               urejenost in varnost na tem področju, vključno z vodenjem evidenc, sledljivostjo in
               dokumentiranjem. Zato od predlagatelja pričakujemo, da bo poskrbel za takšne rešitve,
               ki bodo to zagotavljale in omogočale. Morda malo konzervativnosti in večje stopnje
               omejevanja na tem področju zares ne škoduje.</p>
               <p>Pri tem menimo, da je primerna rešitev, ki ločuje pridobivanje celic in tkiv za
               avtologno uporabo, torej odvzem celic in človeških tkiv za lastno uporabo, in uporabo
               za druge osebe, saj so zlorabe mogoče prav na tem, drugem področju. Zato bomo podprli
               le amandmaje, ki dovoljujejo tudi pridobivanje tkiv in celic izven javnih
               zdravstvenih zavodov, a le za namene avtolognega načina zdravljenja. Torej, ko oseba
               da celice le za lastne potrebe.</p>
               <p>Menimo, da v tem trenutku še ni primerno, da se to področje sprosti v celoti, saj bi
               lahko v zasebnem sektorju prevladal zgolj dobičkonosen interes, zlorabe, preprodaja,
               nakup in prodaja človeških tkiv in celic na odprtem in najbrž tudi prešibko
               reguliranem trgu, kar pa na tem področju nikakor ni primerno.</p>
               <p>Ob tem pa menimo, da je treba absolutno in v celoti zagotoviti nadvse strog nadzor
               in regulativo dejansko tudi v praksi.</p>
               <p>Če bodo sprejete rešitve v smislu, o kakršnem sem govorila ob predstavitvi mnenja
               naše poslanske skupine, bomo zakon podprli.</p>
            </sp>
            <sp xml:id="SDZ4-Redna-29-2007-06-20.sp15">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bogdan Barovič bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-29-2007-06-20.sp16">

               <speaker>BOGDAN BAROVIČ:</speaker>

               <p>Hvala lepa, gospod predsednik. Spoštovane kolegice, kolegi! Gospod minister,
               predstavniki vlade!</p>
               <p>V Slovenski nacionalni stranki smo prepričani, da je šlo za popolnoma tehnični
               zakon, ki naj bi zgolj prevedel evropsko direktivo v slovenščino in o katerem po naši
               presoji politika nima kaj početi. Žal pa so ga pri nas obogateli <q>"s slovenskimi
               dodatki, ki dajejo monopol že obstoječim strukturam, konkretno Slovenija
               Transplantu"</q>.</p>
               <p>In konkretno direktorica in pravnica Ministrstva za zdravje sta spremenili
               pripravljen predlog zakona, ki so ga pisali strokovnjaki s tega področja in ga
               priredili tako, da je seveda monopol dan monopolistu.</p>
               <p>Predlog zakona je napisan tako s slovenskimi dodatki, da zavira razvoj, po mnenju
               Slovenske nacionalne stranke, da onemogoča zasebno iniciativo, ki naj bi bila gibalo
               razvoja. Vrača nas v pretekle čase, ki jih nočemo več, kajti dovoljuje, da samo javni
               zavodi izvajajo medicinsko dejavnost na tem področju, kar pa je seveda popolnoma
               skregano z vsem, za kar smo se pred 15-imi leti odločili ali pa nekaj več.</p>
               <p>Obenem ta predlog zakona izraža slovensko hlapčevstvo. Saj bomo vse tisto, česar ne
               dovolimo svojim ljudem, dovolili tujcem, saj bodo tuje pravne osebe s področja te
               vrste medicine pri nas lahko počele marsikaj. Ministrstvo za zdravje se izgovarja, da
               bo koncesija jamčila strokovnost in transparentnost, kar pa je seveda popoln
               nesmisel. Koncesija niti pod razno tega ne jamči. Ampak to jamči strog nadzor
               izvajanja del. In to je dejstvo. Če tega nadzora ne bo, potem samo podeljevanje
               koncesij povzroča zgolj nazadovanje slovenske medicine.</p>
               <p>Dokaz naši trditvi, trditvi Slovenske nacionalne stranke je članek v zadnjem
               časopisu Newsweek, kjer je slovensko zdravstvo na 37. mestu. Za primerjavo, tudi
               Kostarika je pred nami. V predlogu zakona je prišlo do raznih nesmislov, kot na
               primer mešanje celične terapije s področjem presaditve organov mrtvih dajalcev.
               Podvaja se administracija, s čimer se po nepotrebnem ustvarja dodatna birokracija.
               Spodbuja se negospodarno trošenje proračunskega denarja. Zasebnikom dodeljuje zgolj
               nekatere omejene dejavnosti na področju celične terapije. Ne pa tudi na primer
               pridobivanja in dodeljevanja celic in tkiv.</p>
               <p>Po mnenju Slovenske nacionalne stranke ta predlog zakona uničuje vse, kar je bilo
               pri nas doslej doseženo na področju že doseženega. Preprečuje razvoj malih podjetij,
               ki pa so v Evropski uniji, ker smo radi v Evropski uniji, obvezni partnerji za
               pridobivanje evropskih sredstev. Predlog zakona je nastal še z enim prozornim
               izgovorom, in sicer, da se bodo preprečevale zlorabe, kraje in zaslužkarstvo s
               celičnim transplantnim materialom. To je seveda popoln nesmisel. Kajti, to področje
               je zakonsko že pokrito, in sicer z veljavnim Zakonom o presaditvi organov. Zlorabe se
               ne preprečujejo tako, da se onemogoči zasebna iniciativa. Temveč se tako kvečjemu
               pospešujejo. Tako, kot to predlaga ta zakon, se kvečjemu pospešujejo zlorabe, saj
               seveda to spodbuja pacienta, da gre k zdravniku z modro kuverto, ker bo prišel prej
               na vrsto.</p>
               <p>Predlog zakona daje Slovenija Transplantu monopol nad vodenjem vseh podatkovnih baz,
               informacij s tega področja in tudi promocijo dejavnosti, kar je po mnenju Slovenske
               nacionalne stranke še en nesmisel, saj že imamo Zakon o osebnih podatkih, ki določa,
               kdo sploh sme zbrati osebne podatke. In zakaj ne sme promocije izvajati na primer
               Zavod Republike Slovenije za transfuzijsko medicino?</p>
               <p>Predlog zakona onemogoča delo bioetnihčnim podjetjem, razen če bodo ta registrirana
               v Avstriji, potem bodo lahko delali tu. Zgodilo se bo, da bodo tuja podjetja odpirala
               dejavnost v Sloveniji in se bodo naši zdravniki lahko mirno zaposlili seveda pri
               tujcu, sami pa ne bodo smeli imeti te dejavnosti.</p>
               <p>Skratka, v Slovenski nacionalni stranki imamo povedati o tem še marsikaj. Dali smo
               predloge amandmajev. In v kolikor bodo ti amandmaji sprejeti, bomo tudi mi podprli ta
               zakon. V kolikor ne, absolutno temu zakonu nasprotujemo.</p>
            </sp>
            <sp xml:id="SDZ4-Redna-29-2007-06-20.sp17">

               <speaker>PREDSEDNIK FRANCE CUKJATI:</speaker>

               <p>Hvala. Gospod mag. Vasja Klavora bo predstavil stališče Poslanske skupine
               Demokratične stranke upokojencev.</p>
            </sp>
            <sp xml:id="SDZ4-Redna-29-2007-06-20.sp18">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovani minister s sodelavci, spoštovane poslanke
               in poslanci! V naši poslanski skupini ugotavljamo, da so predlagane rešitve še morda
               deloma nedorečene, neusklajene ali preozko zastavljene in da se odpira še vrsta
               vprašanj, o katerih bi bilo potrebno razmisliti. Kljub temu pa smo prepričani, da je
               zakon potrebno sprejeti, ker je področje treba postaviti v pravne okvire tudi zaradi
               ustreznosti za EU.</p>
               <p>Dejstvo, da je uporaba celic in tkiv za zdravljenje v svetu z medicinskega stališča
               za bolnikove možnosti za ozdravitev, da to pomeni izjemen napredek, pa se je izkazala
               tudi perspektivno kot zelo donosna dejavnost.</p>
               <p>Vendar pa odvzem celic in tkiv ter njihovo nadaljnje razpolaganje pomeni tudi velik
               poseg v integriteto posameznika, naj gre za avtologno, ali nadaljnjo uporabo
               materiala. Torej, imamo na eni strani izrazito potrebo po takšnem načinu zdravljenja.
               Po drugi strani pa gre za etično izredno občutljive postopke, ki lahko kaj hitro
               postanejo predmet zlorab in trgovanja.</p>
               <p>Namen urejanja tega področja je tako z medicinskega kot s pravnega vidika v prvi
               vrsti zagotovilo visoke ravni zaščite in nadzora nad postopki ter zagotovilo in
               omogočitev nadaljnjega razvoja teh oblik zdravljenja. Vse to je v našem skupnem
               nacionalnem interesu ne glede na to, ali se lahko pri izvajanju dejavnosti pojavljajo
               tako javne kot zasebno pravne osebe.</p>
               <p>Zato je nujno potrebno zagotoviti ustrezen nadzorni kontrolni mehanizem, ki bo
               omogočal učinkovit in varen način izvajanja vseh dejavnosti ter sledljivost celotnega
               postopka, torej odvzema celičnega in tkivnega materiala do končne uporabe konkretnemu
               prejemniku. Direktiva, s katero je potrebno uskladiti nacionalno zakonodajo,
               postavlja visoko raven zaščite. Hkrati pa dopušča možnost, da posamezna država to
               zaščito še zaostri.</p>
               <p>Primerjalno gledano se nadzor nad področjem zdravljenja s tkivi in celicami izvaja
               preko pristojnih državnih organov in temu sledijo tudi naši predpisi. Šele ko se
               vzpostavi učinkovita nadzorna mreža, ki mora biti zagotovljena na državni oziroma
               javni ravni, lahko razmišljamo tudi o možnosti vključevanja v zasebne sfere, saj
               nenazadnje je potrebno upoštevati na področju avtolognega zdravljenja, da je ne samo
               za zdravnika zasebnika, ampak tudi za samega bolnika mnogo lažje, da lahko ves
               postopek zdravljenja opravi na enem mestu. Zakonu bomo dali podporo. Praksa izvajanja
               pa bo pokazala, h katerim segmentom in v kolikšnem obsegu bo sčasoma potrebno dati
               dopolnila ali jih vsebinsko drugače opredeliti. Hvala.</p>
            </sp>
            <sp xml:id="SDZ4-Redna-29-2007-06-20.sp19">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ivan Grill bo predstavil stališče poslanke skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-29-2007-06-20.sp20">

               <speaker>IVAN GRILL:</speaker>

               <p>Spoštovani gospod predsednik Državnega zbora, spoštovani gospod minister s sodelavci
               in spoštovane poslanke in poslanci! Na prvi pogled daje Zakon o kakovosti in varnosti
               človeških tkiv in celic, namenjenih za zdravljenje, vtis, da gre tukaj za povsem
               tehnični zakon, ki v svoji vsebini več ali manj povzema določbe iz evropske
               direktive. Vendar pa nam poglobljena proučitev te vsebine in pa predvsem tega
               področja kaže, da ta zakon pokriva bistveno več in da temu ni tako, da gre to samo za
               tehnični zakon.</p>
               <p>Medicina danes sodi med tista področja, kjer so številni znanstveni oziroma lahko,
               rečemo, celo revolucionarni dosežki praktično danes vsakdanji. Med ta področja prav
               gotovo sodi tudi področja raziskav in uporabe človeških celic, namenjenih za
               zdravljenje. To področje skokovito napreduje in predstavlja za človeštvo neslutene
               možnosti novih metod zdravljenja do sedaj neozdravljivih bolezni. Temu področju
               strokovnjaki napovedujejo skokovit razvoj in napredek, predvsem pa tudi njegovo
               vsakdanjo uporabo. Vendar kljub temu to področje vseeno skriva številne nevarnosti,
               ki bi lahko vodile tudi do zlorabe tako etičnih, kot tudi moralnih vrednot, predvsem
               pa tudi človekovih pravic.</p>
               <p>Ravno zato mora biti to področje zakonsko dobro urejeno, da v čim večji meri
               onemogoča zlorabo tega področja, vendar da ob tem še vedno zagotavlja takšne okvire,
               ki zagotavljajo potem tudi možnost razvoja tega področja, predvsem pa uporabo pri
               naših pacientih. Ta predlog zakona po vsebini vnaša na to področje resnično zelo
               visoke standarde kakovosti in varnosti pri darovanju, pridobivanju, testiranju,
               obdelavi, konzerviranju, shranjevanju, dodeljevanju in tudi razdeljevanju človeških
               tkiv in celic. Predvsem pa se nam zdi pomembno, da je zagotovljena tudi sledljivost,
               kar je izredno pomembno.</p>
               <p>Pri pripravi tega zakona so sodelovali številni strokovnjaki s tega področja, vendar
               so se v času obravnave tega zakona v parlamentarni proceduri še vedno pokazale
               nekatere pomanjkljivosti, katerim je veljalo poiskati tudi ustrezne rešitve.</p>
               <p>Skozi strokovno razpravo na matičnem odboru je Ministrstvo za zdravje upoštevalo vse
               predloge rešitev, ki lahko osnovno besedilo tega zakona lahko še izboljšajo. Sami
               takšno sodelovanje pozdravljamo in ocenjujemo, da je to dejansko prispevalo k res
               dobremu besedilu. Tako imamo danes pred sabo zakon, ki je praktično v celoti
               usklajen, tako s strokovno javnostjo, dosedanjimi zakonskimi določili, ki veljajo v
               Sloveniji in Evropi, predvsem pa z določili Evropske direktive.</p>
               <p>V Poslanski skupini Slovenske demokratske stranke smo s tem besedilom zadovoljni in
               ga bomo seveda tudi podprli, skupaj z amandmaji, ki so bili sprejeti tudi že na
               matičnem delovnem telesu in ki so bili vloženi s strani koalicijskih strank.
               Hvala.</p>
            </sp>
            <sp xml:id="SDZ4-Redna-29-2007-06-20.sp21">

               <speaker>PREDSEDNIK FRANCE CUKJATI:</speaker>

               <p>Hvala. S tem smo končali s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na
               podlagi pregleda vloženih amandmajev z dne, 19. junija 2007.</p>
               <p>V razpravo dajem 4. člen in dva amandmaja, in sicer amandma Poslanske skupine
               Slovenske nacionalne stranke ter amandma Poslanskih skupin: SDS, NSi, SLS in DeSUS.
               Odpiram možnost prijave za razpravo o 4. členu in dveh amandmajih.</p>
               <p>Gospod Janez Drobnič, izvolite, imate besedo.</p>
            </sp>
            <sp xml:id="SDZ4-Redna-29-2007-06-20.sp22">

               <speaker>MAG. JANEZ DROBNIČ:</speaker>

               <p>Hvala lepa za besedo. Spoštovani gospod predsednik, drage kolegice in kolegi.</p>
               <p>Sam lahko na splošno rečem k zakonu, glede na to, da je to prvi amandma, da se je
               Vlada lotila tega področja na pravi način. Nenazadnje je tudi Evropska unija sprejela
               visoke standarde, kar se tiče manipulacij oziroma rokovanja v zvezi s človeškimi
               tkivi in celicami. Torej zato amandmaje v smeri večje privatizacije na tem področju
               ne podpiram. Zakaj ne?</p>
               <p>Zato, ker v prvi vrsti je potrebno poudariti, da pač manipulacija s temi
               občutljivimi organi je seveda zelo zahtevna in popolne varnosti ni. V splošnem pa
               velja, da je za takšne primere bolj ustreznejša regulativa javni sektor oziroma javno
               področje, mnogo manj možnosti zlorab, čeprav popolne varnosti pa vendarle ni. Če to
               uredimo na način zasebnosti, zasebne dejavnosti, je izpostavljeno večjemu tveganju.</p>
               <p>Zasebna iniciativa resnično zagotavlja večjo gospodarnost in učinkovitost. Ampak,
               kaj pa je prioriteta na teh področjih? Ali je učinkovitost in gospodarnost? Ne, ni
               to. Ta je daleč v ozadju, je pa v prvi vrsti varnost in široka dostopnost vsem
               državljanom. To je prioriteta. Da bi pa zagotovili gospodarnost in učinkovitost,
               imamo pa vrsto drugih področij v naši stvarnosti, na gospodarskem področju in ne vem
               kje še vse, kjer ni izvedena privatizacija. In tam jo delajmo, privatizacijo,
               zagotovo pa ne na tem področju. Torej, v pravi smeri je pripravljen ta zakon, zato
               ker zagotavlja ustrezen nivo etičnosti, ustrezen način preprečevanja nepravih,
               neustreznih nakupov, preprodaj in zlorab.</p>
               <p>Tu je v prvo vrsto postavljena etika, zato je konzervativni način reševanja
               primeren. Je primeren in bi se morali tega tudi v Sloveniji zavedati.</p>
               <p>Torej, to ni zgolj tehnični zakon, čeprav na prvi pogled zgleda. Ni, ker ima
               posledice še kako širokih dimenzij. In niso dimenzije gospodarstvo, učinkovitost.
               Težko bi slovensko javnost, slovenskega človeka, usodo postavljali v zasebne roke na
               takšen način, s prepuščanjem zasebnemu sektorju. Zato argumenti, da bodo drugi
               zasebniki iz drugih držav lahko tu delali, naši državljani pa ne, seveda ne držijo.
               Če obstaja kakšna taka nevarnost, če obstaja, je treba vnesti takšne regulative, ki
               bodo to preprečevale.</p>
               <p>Kolikor sem se jaz imel možnost seznaniti z vsebino tega zakona, zagotovo pa nisem
               velik strokovnjak za to področje, menim, da je na primerni ravni urejeno. Lahko pa se
               bo zgodilo, da kakšno področje ni zadosti urejeno in se nam lahko kaj izmuzne. Tega
               pa vnaprej ni možno v celoti odpraviti, bo pa zagotovo tudi praksa prinesla. Sem pa
               trdno prepričan, da je bilo v zavesti regulatorja, pripravljavca zakona to vprašanje
               postavljeno. To se vidi tudi iz priprave na ta zakon, iz obrazložitev in kompozicije
               tega zakona oziroma pravne materija.</p>
               <p>Torej, sam menim, da zakon ureja to občutljivo vprašanje v pravi smeri, s pravimi
               ukrepi in pravimi orodji. Seveda pa ne podpiram tega amandmaja, ki omogoča
               privatizacijo, pa tudi ostalih amandmajev, ki se nanašajo na ostale člene, ki gredo v
               enaki smeri, da bi zagotovili torej večji obseg zasebnega sektorja na tem področju.
               Za privatizacijo, za večji zasebni sektor imamo druga področja, kjer dajmo pospešit
               privatizacijo. Tu pa, hvala lepa, ne.</p>
            </sp>
            <sp xml:id="SDZ4-Redna-29-2007-06-20.sp23">

               <speaker>PREDSEDNIK FRANCE CUKJATI:</speaker>

               <p>Hvala. Gospod Barovič.</p>
            </sp>
            <sp xml:id="SDZ4-Redna-29-2007-06-20.sp24">

               <speaker>BOGDAN BAROVIČ:</speaker>

               <p>Hvala, gospod predsednik. Najprej dovolite, če smem, rekli ste, da imamo k 4. členu
               dva amandmaja, jaz mislim, da so trije. Dva od teh sta amandmaja Slovenske nacionalne
               stranke. To je prvi popravek, prosim, da preverite. Drži, kajne?</p>
               <p>Drugič, spoštovani kolega, moram povedati, da smo absolutno prepričani, da gre za
               popolnoma tehničen zakon. Gre za prevod evropske direktive. Lahko se pozanimate in mi
               boste mogoče dali kdaj prav. In da se vrnem k amandmaju k 4. členu, prvemu amandmaju
               in drugemu seveda. Bom zelo konkreten. Amandma k 4. členu v 2. točki se besedilo
               <q>"donorski center je javni zavod ali enota tega zavoda, ki izvaja dejavnost
               pridobivanje tkiv in celic za potrebe zdravljenja s presaditvijo"</q> spremeni tako, da
               se glasi <q>"donorski center je zdravstveni zavod ali enota tega zavoda oziroma tudi
               pravne in fizične osebe, ki izvajajo dejavnosti pridobivanja tkiv in celic za potrebe
               zdravljenja s presaditvijo"</q>.</p>
               <p>Obrazložitev je zelo jasna. Avtologne terapije zahtevajo odvzem tkiv in celic.
               Izvajajo se lahko tudi izven javnih zavodov v zasebnih klinikah ali pa stomatoloških
               ordinacijah.</p>
               <p>In drugi amandma, ki ga je vložila Slovenska nacionalna stranka k 4. členu, da se v
               21. točki pred besedno zvezo <q>"zdravstveni zavod ali enota bolnišnice"</q> izpusti beseda
               <q>"javni"</q>. Obrazložitev je dana. Ne bom je prebiral in ne bom kratil časa.</p>
               <p>Prepričani smo, da sta oba amandmaja upravičena. Ne razumem pa tudi besede
               spoštovanega kolega gospoda Drobniča, da temu amandmaju, kakor sem ga jaz razumel,
               nasprotuje. Če pa je njihov identičen, ker piše, da se v primeru, če bo amandma k 4.
               členu, ki ga je vložila Slovenska nacionalna stranka, sprejet, da bo amandma, ki ga
               je vložila koalicija, brezpredmeten.</p>
               <p>Torej, da nasprotujejo amandmaju, ki je identičen njihovem, je seveda popolna
               nelogičnost. To potrjuje, spoštovani kolega, da gre samo za, to je to, kar sem v
               uvodu povedal, politično vtikanje v popolnoma tehnični zakon oziroma politično
               vtikanje v prevod evropske direktive. In to je bil dokaz. Lahko pa preberemo v
               magnetogramu. Hvala lepa.</p>
            </sp>
            <sp xml:id="SDZ4-Redna-29-2007-06-20.sp25">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati o tem členu in amandmajih? Ponovno odpiram prijavo.
               Gospod Germič, izvolite.</p>
            </sp>
            <sp xml:id="SDZ4-Redna-29-2007-06-20.sp26">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Jaz bi samo opozoril na to, kar sem že v
               okviru predstavitve mnenja poslanske skupine. Meni je žal, da je seveda v teh točkah
               zakon v predlogu bil nedodelan. Zakaj?</p>
               <p>Zato, ker daje velik občutek negotovosti in nepoznavanja predlagatelja kako naj
               uredi to področje v Sloveniji, da bo izpolnil tri ključne cilje: kakovost, varnost in
               nadzor. Seveda spremeniti ključno vsebino v zakonu pomeni to, da ta rešitev prej ni
               bila korektno domišljena.</p>
               <p>Jaz bi tu opozoril na dejstvo, da smo imeli v osnovnem zakonu definicijo donorskega
               centra na eden način. Sedaj jo z amandmaji spreminjamo v drugačni način. Jaz bi tukaj
               rad opozoril tudi na bistveno distinkcijo med dvema amandmajema dveh predlagateljev
               SNS in koalicije in glede na argument, da je drugi amandma ne, ni potrebno
               glasovanje, če bo sprejet prvi.</p>
               <p>Ampak drugi amandma ima bistveno razliko, na katero je treba res opozoriti. Kajti,
               mi imamo dve vrsti, torej alogenske in avtologne uporabe tkiv in celic. Amandma
               koalicije govori, da je možno donorski center dopolniti s tem, da bo lahko na trgu,
               če lahko tako rečem, samo za področje avtologne uporabe tako, da ne bi bilo
               nedvoumnosti.</p>
               <p>Seveda vprašanje, ki se meni pojavlja pri tem, je: Zakaj predlagatelj ni razčistil
               tega vprašanja v fazi priprave tega zakona? Kajti če tega ni razčistil takrat, se
               meni postavlja jasno vprašanje, ali je zagotovljen popoln nadzor kakovosti v primeru
               takšne uporabe tkiv in celic?</p>
               <p>Tukaj se postavlja sedaj temeljno vprašanje. Kajti, na isto vsebino bomo trčili pri
               6. členu, ki ga spreminjamo dvakrat. Enkrat na odboru in enkrat danes z dopolnilnim
               amandmajem na 6. člen. Seveda tukaj je bojazen, ali imamo potem poslanci rajši
               konzervativen pristop k temu področju, kajti predlagatelj ne zagotavlja jamstva, da
               bodo uporabe tkiv in celic nadzorovane, preprečena vsaka zloraba in okoriščanje
               tistih, ki se bodo s tem ukvarjali.</p>
               <p>Mislim, da bi tukaj predlagatelj seveda moral jasno opredeliti, kako v zakonu
               zagotavlja z uvajanjem te spremembe sledenje kakovosti, varnosti in kako je
               zagotovljen nadzor. Hvala lepa.</p>
            </sp>
            <sp xml:id="SDZ4-Redna-29-2007-06-20.sp27">

               <speaker>PREDSEDNIK FRANCE CUKJATI:</speaker>

               <p>Hvala. Gospod Grill.</p>
            </sp>
            <sp xml:id="SDZ4-Redna-29-2007-06-20.sp28">

               <speaker>IVAN GRILL:</speaker>

               <p>Hvala za besedo. Spoštovani gospod predsednik, spoštovani državni sekretar s
               sodelavci.</p>
               <p>Ta amandma k temu 4. členu je praktično eden izmed tistih bistvenih izboljšav, ki je
               v osnovnemu besedilu doprineslo bistveno večjo uporabnost tega področja predvsem na
               področju zdravljenja. Strinjam se, da bi mogoče lahko predlagatelj v samem besedilu,
               ko ga je pripravljal imel neko tako rešitev. Vendar, kot smo to ugotovili, je to
               izredno občutljivo področje. Tukaj je potrebno zagotavljati ali pa slediti varnosti,
               sledljivosti in še številnim možnostim ali pa nevarnostim, ki so lahko na tem
               področju tudi tarča takih ali drugačnih zlorab. Vendar skozi razpravo na matičnem
               delovnem odboru, kjer je v veliki meri imela možnost razpravljati tudi stroka, ki s
               tega področja ima veliko izkušenj, ki jih je tudi predstavila, se je dejansko potem
               oblikovalo tako besedilo, ki ga tudi vsebuje amandma k 4. členu, in to predvsem
               koalicijskih strank. Zato v Slovenski demokratski stranki oziroma v koaliciji
               podpiramo ta amandma. Kajti ta amandma praktično nekoliko širi prostor, vendar še
               vedno vsebuje toliko varnosti oziroma tistih določil, ki bo preprečevalo zlorabe.
               Tega amandmaja, ki ga predlaga Slovenska nacionalna stranka, žal nima.</p>
               <p>Tukaj je dejansko potrebno ločiti avtologni način zdravljenja. Pomeni, da eni in
               isti osebi, ki se celice odvzame, se potem tudi tiste celice, ki so bile potem
               razvite v tkivo, vrača nazaj. Pomeni, da tukaj je stvar s tem amandmajem
               poenostavljena. Še vedno pa bo tukaj možen takšen nadzor, kot ga tudi to področje
               potrebuje. Danes smo že v razpravi slišali, da gre tukaj za privatizacijo. Jaz sam ne
               delim tega mnenja, tega stališča. Kajti kot smo že povedali, gre tukaj za povsem
               brezplačno darovanje tkiv in celic in tudi se bodo te storitve potem poravnavale iz
               zdravstvene zavarovalnice.</p>
               <p>Seveda pa se tukaj dopušča možnost, da bo tudi privatna iniciativa imela možnost na
               tem področju delati raziskave in tudi opravljati samo raziskavo iz tega.</p>
               <p>Kar pa se tiče samega nadzora. Nadzor je več ali manj vedno mogoč samo na način, da
               so točno določena pravila, da so točno določene institucije oziroma organi, ki bodo
               opravljali nadzor. Tukaj sam ne vidim razlike, da bi bil lahko nadzor večji v javnem
               zavodu v primerjavi z neko privatno kliniko ali pri zasebniku. Tukaj bo imela
               agencija resnično to pristojnost, to nalogo in tudi možnost, da bo postavila visoke
               kriterije za dodeljevanje licenc oziroma dovoljenj za opravljanje te dejavnosti,
               predvsem pa, da bo tudi zagotavljala nadzor in sledljivost nad izvajanjem te
               dejavnosti.</p>
               <p>Tako, da sam tukaj ne vidim nekih razlik. In kot sem že omenil, amandma k temu členu
               bistveno popravlja ta zakon in ga bomo kot takšnega tudi podprli, in sicer amandma,
               ki smo ga vložile štiri koalicijske stranke. Hvala lepa.</p>
            </sp>
            <sp xml:id="SDZ4-Redna-29-2007-06-20.sp29">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati o tem členu? Gospod Barovič, izvolite.</p>
            </sp>
            <sp xml:id="SDZ4-Redna-29-2007-06-20.sp30">

               <speaker>BOGDAN BAROVIČ:</speaker>

               <p>Hvala lepa. Jaz mislim, da je prav, da se o tem pogovarjamo in da razčistimo stvari.
               Najprej na tisto, kar je spoštovani kolega predstavnik Liberalne demokracije
               Slovenije povedal. Da je hud kiks, da napišemo, da se dva amandmaja izključujeta,
               čeprav sta po vsebini zelo različna, bistveno različna.</p>
               <p>Drugič. V zvezi z amandmajem k 4. členom me pa nekaj zanima, spoštovane kolegice in
               kolegi, pa dajmo si naliti enkrat čistega vina.</p>
               <p>Po eni strani lahko govorim tudi kot, se bom prelevil, ker je v povezavi z
               amandmajem k 4. členu. Kot župan se borim ravno po želji te Vlade, ki želi
               privatizirati, daje možnost, ker je pošteno in prav po eni strani, možnost v javnem
               zdravstvu zasebnikom.</p>
               <p>Sprejeli smo Zakon o javnem zasebnem partnerstvu. Govorimo o gradnji bolnišnic skozi
               javno zasebno partnerstvo, govorimo o dodeljevanju koncesij zato, da zadovoljimo
               potrebe bolnikov. Po eni strani ta Vlada absolutno podpira in jaz se strinjam,
               zasebnost.</p>
               <p>A, ko pridemo do tega zakona, je nenadoma ta zasebnost bav-bav, strah in trepet. In
               pride kolega in pravi: Ja, kaj, ali boste zdaj trgovali s človeškimi organi?</p>
               <p>Lepo vas prosim, ne se delati norce iz nas. Govorimo oziroma govorite v nasprotju
               sami s seboj. Če gremo v zasebnost, če dajemo možnost razvoju, jo dajmo vsem, če ne,
               ne imeti dvojnih meril. To je dejstvo. Dvojna merila iščete. V tem primeru samo eden,
               samo eden in to prirejen pri prevodu tehničnega, zgolj tehničnega dela Evropske
               unije. Čisto druga slika kot osnovno merilo v smeri javnega zdravstva, ki jo, še
               enkrat poudarjam, podpiram. Prav je, zdravstvo v kolikor v javnem zdravstvu ne
               deluje, mora dati možnost koncesiji, zasebništvu, zato, da se bo zdravstvo razvilo,
               je pač tako v življenju. Ampak dajmo imeti enake vatle. Veste, meter je meter. Meter
               je enak za vse, gospe in gospodje. Ne tam tako, tukaj pa tako. In edino, kar
               zahtevamo v tem amandmaju, je, da je ta meter enak za vse in ne se pretvarjati po eni
               strani tako, po drugi strani tako.</p>
               <p>Nihče ne bo trgoval. Tisti, ki že trguje s človeškimi organi na žalost, na veliko
               žalost, tako ali pa tako že trguje. In tudi tisti, ki bo imel koncesijo in bo sveta
               krava, bo enako delal. Z vednostjo ali ne. Odvisno je od poštenosti človeka in
               njegovega odnosa. Ampak imejmo enaka merila za vse.</p>
               <p>Prosim vas, bodimo pošteni do ljudi, bodimo pošteni do sebe. Ali pa, recimo, da v
               javnem zdravstvu imamo samo javno zdravstvo. Nimamo koncesij, nimamo zasebnega
               zdravstva. Ne dovolimo ga nikjer ali pa povsod.</p>
               <p>Drugače, spoštovane gospe in gospodje ne gre. In še enkrat prosim, takšne, jaz
               mogoče sem, ne vem, jaz nisem nič slabega mislil do spoštovanega kolega Drobniča.
               Ampak hecno je, da sta dva amandmaja popolnoma različna. Ampak v tekstu pa piše
               vsebinsko izključujeta, če bo sprejet prvi, drugi ne bo sprejet. Ampak sta popolnoma
               različna. To je pač kiks, ki ga je treba drugič upoštevati in popraviti, ne da se mi
               zato tukaj prepiramo. Hvala lepa.</p>
            </sp>
            <sp xml:id="SDZ4-Redna-29-2007-06-20.sp31">

               <speaker>PREDSEDNIK FRANCE CUKJATI:</speaker>

               <p>Hvala. In še beseda gospoda Marušiča.</p>
            </sp>
            <sp xml:id="SDZ4-Redna-29-2007-06-20.sp32">

               <speaker>DORJAN MARUŠIČ:</speaker>

               <p>Spoštovani, hvala za besedo. Spoštovane poslanke, spoštovani poslanci!</p>
               <p>Morda kratek komentar na nekatere izjave, ki so bile oziroma navedbe, ki so bile
               omenjene, zakaj je potreben ta amandma. Razprava na odboru je zelo pohvalna. Z
               vključitvijo stroke je odprla določene točke, ki jih po mojem amandma, ki je pred
               vami, ki ga tudi predlaga koalicija, v večjem delu razreši.</p>
               <p>Pri delovanju zdravstvene službe pač moramo upoštevati tisto, kar je v okviru javne
               zdravstvene službe. V nekem smislu minister podeli koncesijo tem in tisti, ki so
               izven javne zdravstvene službe, vendar še vedno delujejo z ustrezno registracijo.</p>
               <p>V prvem predlogu smo menili, da bi bilo potrebno s podeljevanjem koncesij dovoliti
               tudi vsem ostalim, da bi delovali v okviru javne mreže in bili tako izpostavljeni
               nadzoru ministrstva. Menimo, da je sedanja rešitev, kjer celotno problematiko, ki je
               bila danes tudi odprta, podelitev dovoljenja, nadzor kakovosti in varnosti, izvaja in
               vodi po tem zakonu Agencija za zdravila in medicinsko tehnične pripomočke.</p>
               <p>Menimo, da je to korak naprej, da se bo dejansko ob nadzorih, ki jih do sedaj imamo,
               razširil nadzor tudi na vse tiste, ki ne delujejo v okviru javne zdravstvene mreže.</p>
               <p>To pomeni, da nimajo koncesije z Zavodom za zdravstveno zavarovanje, ampak izvajajo
               tudi določeno zdravstveno dejavnost. Na tem področju, ki je zelo tankočutno, bo
               izvajala agencija nadzor. Seveda za določena omejena področja. In tu zakon v bistvu
               legalizira to, kar je bilo v Sloveniji že, da se je za določeno področje, to pomeni,
               za avtologen način zdravljenja omogoči tudi tistim, ki niso v javni zdravstveni
               službi, izvajati ta del programa. Preostali del je pa tako občutljiv, da mora biti
               prepuščen samo določenim verificiranim akreditiranim zavodom.</p>
               <p>Zato menim, da amandma, ki ga je predlagala koalicija, dejansko nadgradi in odpravi
               te bojazni. Zanesljivo bo bistveno boljša varnost in kakovost, nadzor agencije nad
               celo vsemi tistimi, ki bodo delovali v tem omejenem delu programa. Hvala.</p>
            </sp>
            <sp xml:id="SDZ4-Redna-29-2007-06-20.sp33">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati o 4. členu in amandmajih? Ne. Potem zaključujem
               razpravo in dajem v razpravo 6. člen in amandma poslanskih skupin SDS, NSi, SLS in
               DeSUS ter amandma poslanske skupine Slovenske nacionalne stranke. Odpiram prijavo za
               razpravo. Gospod Grill imate besedo.</p>
            </sp>
            <sp xml:id="SDZ4-Redna-29-2007-06-20.sp34">

               <speaker>IVAN GRILL:</speaker>

               <p>Še enkrat hvala za besedo. 6. člen je dejansko člen, ki ravno tako s sprejetjem tega
               amandmaja celoten zakon ali pa celotno besedilo tega zakona bistveno popravlja
               oziroma dopušča možnost, da avtologno zdravljenje praktično lahko opravljajo tudi
               institucije, ki niso javni zdravstveni zavodi. Tudi to besedilo tega amandmaja je
               praktično bila posledica resnično dolge strokovne razprave na matičnem delovnem
               telesu. Tukaj je ministrstvo zopet upoštevalo vse tiste strokovne argumente in
               prisluhnilo, kar smo jim seveda tudi hvaležni, da je mnenje stroke tukaj v celoti
               upoštevalo in seveda tudi podprlo takšen amandma, ki ga je vložila koalicija.</p>
               <p>Ta amandma bomo seveda tudi podprli, kajti kot sem že omenil, 4. člen in ta člen sta
               tista, ki praktično ta zakon bistveno izboljšata. Ga s tem tudi delata bolj
               uporabnega, predvsem pa zagotavljata še vedno zadostno mero varnosti iz tega
               področja. Hvala lepa.</p>
            </sp>
            <sp xml:id="SDZ4-Redna-29-2007-06-20.sp35">

               <speaker>PREDSEDNIK FRANCE CUKJATI:</speaker>

               <p>Hvala. Gospod Barovič.</p>
            </sp>
            <sp xml:id="SDZ4-Redna-29-2007-06-20.sp36">

               <speaker>BOGDAN BAROVIČ:</speaker>

               <p>Jaz upam, da je vsaj ta del dejansko usklajen, kot tu piše. Amandma Slovenske
               nacionalne stranke gre identično k 2. točki. Je nekaj besednih razlik k drugi točki k
               6. členu in govori o tem, da ne glede na določbo prejšnjega odstavka smejo dejavnost
               testiranja, obdelave, konzerviranja, shranjevanja in razdeljevanja tkiv in celic
               opravljati domače in tuje fizične osebe, ki so registrirane za opravljanje dejavnosti
               na področju zdravstva. To je nekaj razlik. Da podam obrazložitev. Dovoljenje za
               opravljanje dejavnosti na področju zdravstva mora prav tako podeliti Ministrstvo za
               zdravje. Ni smiselno, da je izvajanje vseh dejavnosti na področju zdravljenja s tkivi
               in celicami, pogojeno s koncesijo. Mislim, da je vsaj v tem primeru intencija
               amandmaja tako s strani koalicijskih strank kot naše strani potrjena. Tako, da tukaj
               ne vidim pri odločanju kasneje nobenih problemov. Hvala lepa.</p>
            </sp>
            <sp xml:id="SDZ4-Redna-29-2007-06-20.sp37">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati? Gospod Germič, izvolite. Ker ste sam dvignil roko,
               kar izvolite. Imate besedo.</p>
            </sp>
            <sp xml:id="SDZ4-Redna-29-2007-06-20.sp38">

               <speaker>LJUBO GERMIČ:</speaker>

               <p>Hvala lepa, gospod predsednik. Jaz bi želel verjeti, gospod državni sekretar, vaši
               utemeljitvi in da ste v tem prepričljiv. Žal ne morem slediti vaši prepričljivosti in
               se mi poraja vrsta dvomov.</p>
               <p>Zakaj se mi poraja vrsta dvomov? Zato, ker ta drugi odstavek spreminjamo, kakorkoli
               pač pade.</p>
               <p>Meni je žal, mi smo politiki. Vi ste stroka. Vi ste morali premisliti zgodbo. Prišli
               smo na odbor in smo bistveno spremenili člen v drugem odstavku, kjer smo zapisali, da
               je dejavnost testiranja, se opravičujem, kjer se dejavnost presaditve, torej govorimo
               o glagolu presaditev kosti, kože, žil in roženice, opravljajo domače, tuje osebe, ki
               opravljajo javno službo na podlagi koncesije.</p>
               <p>Torej ne govorimo, torej govorimo o presaditvi. Ali je to lapsus, napaka? Ne vem,
               ampak saj kolikor sem se jaz pozanimal, gre za popolnoma drugo vsebino, ki jo
               zapišemo v amandma, kjer govorimo, da smejo dejavnost testiranja, obdelave itd.
               skladno z direktivo zapišemo in še vedno držimo javno službo na podlagi koncesij.</p>
               <p>Torej še vedno. Torej spremenimo dejavnost, kaj, ohranimo pa na kakšen način. In
               takrat ministrstvo ni govorilo o tem, da pa je sedaj to problem, da je pa javna
               služba, in da je problem v koncesijah.</p>
               <p>Sedaj dobimo na mizo amandma, ki pa govori o tem, da pa za avtologen način
               zdravljenja dovoljujemo tudi pridobivanje. Torej tudi pridobivanje, ki ga v drugem
               amandmaju, amandmaju v okviru odbora ni bilo govora in je bilo jasno rečeno, da
               pridobivanje, ja, to pa ja ne. In takrat ministrstvo ni izražalo pomisleke, pa bi
               reklo a ha, pridobivanje avtolognih celic pa je stvar, ki jo pa lahko prepustimo
               trgu. In tu se nam pojavljajo dileme o tem, ali ministrstvo ve, kaj počne.</p>
               <p>Ker če je v zelo kratkem času vse sprejemljivo ali pa bistveno drugače glede na
               predlog, potem se vprašam: Kako je bila razčiščena stroka v pripravi tega zakona?
               Kajti, mi v tem drugem odstavku govorimo zdaj o bistveno drugačni vsebini, torej
               tretjič. Prvič uvodni predlog v zakonu, drugič amandma, ki je bil sprejet na odboru,
               in tretjič, ko govorimo o tem, da pa zdaj dejavnost pridobivanja tkiv dopuščamo za
               avtologen način zdravljenja.</p>
               <p>Seveda, tu so pri nas pač pomisleki, za katere niste prepričljivi v argumentaciji,
               da zdaj pa ni treba več javne službe in ni treba več koncesij. Torej delamo izjemo.
               Kajti, ta člen nosi naslov nadzor nad preskrbo s tkivi in celicami. Torej nadzor,
               ključen element, kaj se bo na tem področju dogajalo.</p>
               <p>In če na tej točki dovolimo v zelo kratkem obdobju takšne korenite spremembe, vsaj
               po mojem mnenju, kolikor sem se uspel posvetovati, je bojazen v tem, da nadzor nad
               tem ne bo funkcioniral. Strinjam se s kolegom Grillom, da ni tako bistveno, ali je to
               javno ali zasebno, kajti če nadzor funkcionira, mora funkcionirati tako v zasebnem
               kot v javnem. Toda če mi počnemo takole povprek, se mi pa zdi seveda dvomljivo, ali
               bo nadzor sploh lahko funkcioniral.</p>
               <p>In ključen element tu je varnost, kakovost. Preprečiti je treba kakršnekoli možnosti
               zlorab. In če dovoljujemo tukaj takšne pravzaprav salte na tem področju, potem s
               strani ministrstva dajete občutek negotovosti, nepoznavanja in ne dovolj razčiščene
               vsebine v fazi, ko ste ta zakon pripravljali. Kajti to področje ne posega direktno v
               prevod direktive, ampak posega v urejanje domačih razmer. In tako, kot ste na
               marsikaterem področju, če samo spomnim na Zakon o zdravilih, smo se tudi pri tistem
               zakonu v fazi sprejemanja lovili tako, da smo cela poglavja vnašali na način, da bomo
               uredili to področje, medtem ko danes govorite, da bo nadzor kot del službe Agencije
               za zdravila in medicinske pripomočke, torej del te agencije bo zadolžen za to in da
               bo na ta način zagotovljena popolnoma kontrola nad tem, da ne bi prihajalo do zlorab.</p>
               <p>Bojim se, predstavniki ministrstva, da pri tem niste prepričljivi. Seveda si pa
               želim v imenu vseh, ki bomo kakorkoli ali bodo kakorkoli vezani na storitve pri
               zdravljenju s tkivi in celicami, da ne bo dopuščena kakršnakoli zloraba. Zato si v
               prizadevanjih, da bo temu tako, želim, da bodo amandmaji, ki jih je koalicija
               predlagala, to tudi dosegli. Hvala.</p>
            </sp>
            <sp xml:id="SDZ4-Redna-29-2007-06-20.sp39">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marušič, želite odgovoriti na zastavljena vprašanja? Prosim.</p>
            </sp>
            <sp xml:id="SDZ4-Redna-29-2007-06-20.sp40">

               <speaker>DORJAN MARUŠIČ:</speaker>

               <p>Hvala za besedo. Spoštovani gospod poslanec! Naj ponovim to, kar sem v razpravi o 4.
               členu razpravljal. Ali so vaše bojazni upravičene ali ne, seveda danes ne morem
               odgovoriti. Zanesljivo pa sem prepričan, da bo bodočnost pokazala, da imamo prav.
               Namreč z zakonom legaliziramo in vpeljujemo nadzor na tudi tista področja, ki so bila
               lahko delno izven nadzora. Kot sami veste, sem prej opisal imamo javno zdravstveno
               službo. Poleg te imamo tudi določene izvajalce, ki so zasebni izvajalci. Recimo,
               zobozdravniki, ki so vsem poznani. Okrog 200 jih je v Sloveniji. Ti seveda so v fazi
               registracije svoje dejavnosti, se prijavijo na ministrstvu, kasneje so prepuščeni
               nadzoru Zdravniške zbornice, če gre za zdravnike glede strokovnosti.</p>
               <p>S tem zakonom želimo na to področje, ki se je tudi danes izvajalo pri teh in tudi
               nekaterih drugih zdravnikih, zobozdravnikih, strokovnjakih na tem področju, vendar
               vselej na področju avtolognega zdravljenja, recimo, odvzem tkiva, dlesni ali zoba ali
               kaj drugega, želimo z vpeljavo nacionalne agencije, Agencije za zdravila in
               medicinsko tehnične pripomočke, lahko z oddelkom, ki bo bdel nad celotno to
               dejavnostjo in bo lahko bdel nad področjem, ki deluje v javnem zdravstvu, torej na
               podlagi koncesije, ki jo podeli župan ali minister oziroma tudi tistega drugega dela,
               ki ne deluje na področju koncesije.</p>
               <p>Naša prejšnja usmeritev. Ob razpravi se je izkazala, da bi potem lahko menili, da
               dejansko del zdravstvene službe danes bi moral po prejšnjem postopku prenehati s to
               dejavnostjo ali celo lahko deloval nelegalno. Postavili smo se v vlogo državljana.
               Državljan bi potem, če ne bi bilo prepuščeno tudi tem, moral na odvzem tkiva v javno
               službo. Torej pomeni v zdravstveni dom ali bolnišnico. Kasneje bi lahko morda celo to
               pridobil pri tistem, ki je izven javne mreže.</p>
               <p>Menimo, da na ta način, ko s to spremembo vpeljujemo to dejavnost, tudi seveda samo
               na avtologen način tudi pri tistih, ki delujejo izven javne mreže, vendar s
               centralnim nadzorom, izdajanje dovoljenja, nadzora nad kakovostjo, varnostjo tega
               programa vpeljujemo v sistem pač to, kar Evropska direktiva tudi zahteva. Hvala.</p>
            </sp>
            <sp xml:id="SDZ4-Redna-29-2007-06-20.sp41">

               <speaker>PREDSEDNIK FRANCE CUKJATI:</speaker>

               <p>Hvala. Gospod Grill.</p>
            </sp>
            <sp xml:id="SDZ4-Redna-29-2007-06-20.sp42">

               <speaker>IVAN GRILL:</speaker>

               <p>Še enkrat hvala za besedo.</p>
               <p>Jaz bi začel ta moj nagovor s tem: <q>"Noben zakon ni tako dober, da ne bi mogel biti
               še boljši."</q></p>
               <p>Če temu ne bi bilo tako, potem tudi ne bi imeli v naši parlamentarni proceduri
               praktično tri obravnave vsakega zakona. Saj sistem dopušča, da skozi obravnavo iščemo
               skupaj, tako poslanci, kot tudi strokovna javnost, Vlada rešitve, ki bi bile
               najboljše. In ravno pri tem zakonu je tovrsten primer, da smo skozi razpravo na
               matičnem delovnem telesu, kot smo že omenili, s strani stroke bili deležni številnih,
               tudi praktičnih ponazoritev, kaj lahko takšna rešitev, kot jo danes sprejemamo,
               prispeva k boljši uporabnosti tega področja oziroma tega zakona na tem izredno
               pomembnem področju.</p>
               <p>Sam tukaj dejansko ne vidim kakšnih razlogov ali pa argumentov, da bi se karkoli
               tukaj očitalo ministrstvu, da s temi amandmaji ta zakon prevaja ali pa mu določa
               povsem drugo vsebino. Kajti, to ne drži. Ta zakon ali pa te spremembe praktično
               določene zadeve poenostavlja. Še vedno pa, ponavljam, je agencija tista, ki bo
               skrbela in mora skrbeti za ustrezen nadzor. Saj tukaj ni nobene dileme, da bi lahko
               to področje opravljal vsak zavod oziroma vsak zasebnik. To dejavnost bo lahko
               opravljal samo tisti, kateremu bo agencija dala za to dovoljenje in bo moral
               izpolnjevati zelo visoke standarde tako kakovosti kot tudi varnosti.</p>
               <p>Pomeni, če bo agencija nekje ocenila in tudi takemu ali zasebniku ali javnemu zavodu
               podelila dovoljenje, bo potem s tem tudi imela istočasno imela obveznost, da bo
               skrbela za ustrezni nadzor.</p>
               <p>Tukaj bi na koncu samo še enkrat pozdravil, da je Ministrstvo za zdravje tudi samo
               soglašalo s takšno spremembo tega člena in da je dejansko tudi soglašalo, da smo ta
               amandma v taki vsebini tudi vložili in ga bomo tudi sprejeli. Kajti, to je tisti
               pravi način, da se zakon pripelje do tiste njegove prave uporabne vrednosti. Hvala
               lepa.</p>
            </sp>
            <sp xml:id="SDZ4-Redna-29-2007-06-20.sp43">

               <speaker>PREDSEDNIK FRANCE CUKJATI:</speaker>

               <p>Hvala. Gospod Germič.</p>
            </sp>
            <sp xml:id="SDZ4-Redna-29-2007-06-20.sp44">

               <speaker>LJUBO GERMIČ:</speaker>

               <p>Hvala. Samo na kratko. Ne morem stati na dejstvu, gospod državni sekretar, da sledite
               direktivi, kako potem utemeljiti tekst, ki je v izvirniku, da gre za presaditev kože
               kosti žil in roženice zamenjan s popolnoma drugačno vsebino, s katero se lahko
               strinjamo ali pa ne?</p>
               <p>Ampak ugotavljam samo dejstvo. Opozarjam, da v enem primeru niste sledili direktivi
               ali tekstu, ki je bil zapisan v predlog zakona ali pa s predlogom amandmajem, ki jih
               bomo sedaj sprejemali v času dopolnitve tega zakona. To je pač enostavna logika, če
               tako bistveno spremenimo besedilo določenega člena. Ker ta člen govori o nadzoru, je
               ta člen seveda izredno pomemben. Zaradi tega se ne morem strinjati, da tako korenita
               sprememba lahko pomeni, da smo v obeh primerih sledili določitvam direktive. Hvala
               lepa.</p>
            </sp>
            <sp xml:id="SDZ4-Redna-29-2007-06-20.sp45">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo? Ne. Potem, zaključujem razpravo in dajem v razpravo 13. člen ter
               amandma poslanskih skupin SDS, NSi, SLS in DeSUS k temu členu. Ker se jih prijavlja
               malo, prosim, če kdo želi razpravljati, naj dvigne roko. Nihče. Potem zaključujem
               razpravo. O amandmajih bomo v skladu s časovnim potekom seje zbora odločali danes v
               okviru glasovanj pol ure po prekinjeni 12. točki dnevnega reda oziroma najkasneje ob
               23.30 uri. S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA - DRUGA OBRAVNAVA PREDLOGA ZAKON O
                  SPREMEMBAH IN DOPOLNITVAH ZAKONA O OMEJEVANJU UPORABE TOBAČNIH IZDELKOV.</title> Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade za dopolnilno obrazložitev predloga zakona. Gospod Marušič,
               izvolite. Imate besedo.</p>
            </sp>
            <sp xml:id="SDZ4-Redna-29-2007-06-20.sp46">

               <speaker>DORJAN MARUŠIČ:</speaker>

               <p>Spoštovani predsednik Državnega zbora, cenjene poslanke in poslanci! Dovolite mi, da
               na hitro predstavim zakon oziroma spremembe, ki so bile v zakonu tudi urejene. Torej,
               Ministrstvo za zdravje je pripravilo predlog sprememb Zakona o omejevanju uporabe
               tobačnih izdelkov, ki upošteva nova spoznanja o škodljivosti pasivnega kajenja. Sledi
               določilom okvirne konvencije Svetovne zdravstvene organizacije za nadzor nad tobakom
               in upošteva sklepe konference ministrov Evropske unije Evropa brez tobaka iz junija
               leta 2005.</p>
               <p>Osnovna cilja, ki ju s tem zakonom zasledujemo, sta zmanjšati izpostavljenost ljudi
               škodljivim vplivom tobačnega dima ter omejiti dostop tobačnih izdelkov mladoletnim
               osebam. Ključna sprememba se nanaša na 16. člen obstoječega Zakona o omejevanju
               uporabe tobačnih izdelkov, kjer se predlaga uvedba popolne prepovedi kajenja v vseh
               zaprtih delovnih in javnih prostorih.</p>
               <p>Predlog zakona o splošni prepovedi kajenja dopušča kajenje le v posebnih prostorih,
               in sicer za kadilce določenih prostorih nastavitvenih obratov in drugih ponudnikov
               nočitev, v domovih za ostarele in zaporih, v prostorih, ki niso namenjeni skupni
               rabi, kadar v njih bivajo samo kadilci, v posebej za kadilce določenih prostorih
               psihiatričnih bolnišnic in drugih izvajalcev zdravstvene obravnave duševnih bolnikov
               ter v prostorih, namenjenih izključno kajenju, tako imenovanih kadilnicah.</p>
               <p>Predlagatelj zakona podpira vse amandmaje, ki jih je Odbor Državnega zbora za
               zdravstvo sprejel na 21. seji. Namreč, amandmaji, ki so predlagani izjemi glede
               prepovedi kajenja v lokalih, kjer se streže samo pijača in bi bili namenjeni samo
               kadilcem in v prostorih, v katerih se izvajajo predstave s področja scenskih
               umetnosti, pa bili v nasprotju z osnovnimi cilji zakona. Zato jih ne moremo podpreti.</p>
               <p>Glede obveznosti zagotavljanja spoštovanja prepovedi kajenja, za katero je po
               predlogu zakona odgovoren lastnik, najemnik ali upravitelj prostora, kjer je kajenje
               prepovedano, je potrebno pojasniti, da je na enak način določena ta obveznost
               lastnikov, najemnikov ali upraviteljev prostorov že v sedanjem veljavnem zakonu.
               Vsekakor bo lastnik, najemnik ali upravitelj prostorov, ki nikakor niso samo
               gostinski lokali, ampak so tudi vsi drugi javni in delovni prostori, takšno
               spoštovanje prepovedi lahko zagotovil na različne načine. Recimo s prijavo kršitve,
               zavrnitve strežbe, prošnje, da zapusti lokal in podobno. Za prekršek pa bo odgovarjal
               le, če mu bo dokazana krivda. Zato ni utemeljena bojazen, da bodo lastniki lokalov
               neupravičeno odgovarjali za kajenje svojih gostov, na kar kaže ne nazadnje statistika
               prekrškovnih ukrepov. Zato predlagatelj zakona tudi ne podpira predloga, da bi se
               izrekla globa le za opustitev opozorila kršitelja za prepoved kajenja.</p>
               <p>Druga pomembna sprememba se nanaša na kajenje mladih. Omejitev dostopa tobačnih
               izdelkov mladoletnim osebam bo v skladu z okvirno konvencijo za nadzor nad tobakom
               dosežena z višanjem starostne meje s 15 na 18 let tako za prodajalce, kot za kupce
               tobačnih izdelkov. Zato tudi nikakor ni mogoče upoštevati predlogov, da se starostna
               meja za prodajalce tobačnih izdelkov zniža.</p>
               <p>V skladu s cilji zakona je predlagana tudi sprememba, ki na embalažo tobačnih
               izdelkov poleg drugih zdravstvenih opozoril uvaja poleg dosedanjih opozoril še
               telefonsko številko za pomoč pri odvajanju od kajenja. S tem bo kadilcem, ki bodo
               želeli prenehati s kajenjem, omogočena hitra pomoč pri odvajanju in seznanitev s
               posameznimi programi odvajanja od kajenja. Telefonsko številko in pogoje za delovanje
               službe na tej številki bo določil minister s posebnim podzakonskim aktom. Glede
               prehodnega obdobja v delu, ki se nanaša na označevanje tobačnih izdelkov oziroma
               natis novega opozorila ter telefonske številke za odvajanje od kajenja. Predlagatelj
               podpira amandma odbora, da se dovoljuje odprodaja tobačnih izdelkov, ki nimajo novega
               opozorila še eno leto po roku, ko morajo proizvajalci in uvozniki zagotoviti natis
               le-tega.</p>
               <p>Spoštovane poslanke in poslanci! Predlagam, da Državni zbor predlagane amandmaje
               Odbora za zdravstvo sprejme, saj ima tak ukrep po izkušnjah držav, ki so ga že
               uvedle, tudi pozitivne ekonomske učinke in hkrati vpliva na zmanjšanje povpraševanja
               po tobačnih izdelkih in večje opuščanje kajenja. Hvala.</p>
            </sp>
            <sp xml:id="SDZ4-Redna-29-2007-06-20.sp47">

               <speaker>PREDSEDNIK FRANCE CUKJATI:</speaker>

               <p>Havla. Predlog zakona je obravnaval Odbor za zdravstvo kot matično delovno telo.
               Prosim predsednika odbora gospoda Ljuba Germiča, da predstavi poročilo.</p>
            </sp>
            <sp xml:id="SDZ4-Redna-29-2007-06-20.sp48">

               <speaker>LJUBO GERMIČ:</speaker>

               <p>Hvala za besedo, gospod predsednik. Še enkrat vsem lep pozdrav! Odbor Državnega
               zbora Republike Slovenije za zdravstvo je na svoji 21. resni seji kot matično delovno
               telo obravnaval predlog Zakona o spremembah in dopolnitvah zakona o omejevanju
               uporabe tobačnih izdelkov, ki ga je Državnemu zboru Republike Slovenije v obravnavo
               in sprejem predložila Vlada Republike Slovenije.</p>
               <p>V skladu s Poslovnikom Državnega zbora so amandmaje k predlogu zakona vložili
               poslanec SNS-a gospod Bogdan Barovič in Poslanska skupina nepovezanih poslancev ter
               Poslanski klub LDS. Odbor je bil seznanjen tudi z mnenjem Zakonodajno-pravne službe,
               ki je navedeni predlog zakona preučila z vidika skladnosti z Ustavo in pravnim
               sistemom ter zakonodajno-tehničnega vidika ter k posameznim členom oblikovala
               konkretne pripombe.</p>
               <p>V okviru druge obravnave predloga zakona je uvodoma predstavnik predlagatelja
               predstavil besedilo predloženega zakona, katerega najpomembnejši cilji in načela so
               popolna zaščita zaposlenih v vseh poklicnih skupinah pred izpostavljenostjo pred
               škodljivim vplivom tobačnega dima v delovnih prostorih in oseb v javnih prostorih,
               zmanjševanje dostopnosti do tobačnih izdelkov mladoletnim osebam ter uskladitev
               zakona z določili okvirne konvencije za nadzor nad tobakom in nenazadnje zmanjšanje
               povpraševanja po tobačnih izdelkih ter zmanjšanje kajenja zlasti med mladimi.</p>
               <p>Večji del razprave, ki je sledila uvodni predstavitvi, je potekala v zvezi s 6.
               členom predloga zakona v povezavi z 10. členom. Nekateri člani odbora so bili mnenja,
               da ob izvedenih določenih ukrepih lastnika objekta oziroma uporabnika na primer
               opozoril lastnika ni primerno vso odgovornost zaradi morebitnega kršenja zakonskega
               določila naprtiti lastniku oziroma uporabniku objekta, kjer je kajenje
               prepovedano.</p>
               <p>Posebej ni to primerno glede na kar visoke kazni, ki jih predvideva 10. člen
               predloga zakona. Tem pomislekom so pritrdili predvsem predstavniki Obrtne zbornice
               Slovenije in Združenja ponudnikov gostinskih storitev. Nasprotnega mnenja so bili
               predstavniki Inštituta za varovanje zdravja, ki menijo, da je potrebno vztrajati na
               restriktivnejših določbah zakona. Predstavniki predlagatelja so poudarili, da je na
               lastniku objekta vsa odgovornost za izvrševanje prepovedi kajenja, pri čemer ima na
               razpolago vrsto možnosti za zagotovitev izvajanja zakonskih določb.</p>
               <p>Nekateri člani odbora so bili tudi mnenja, da mora predlog zakona imeti čim manj
               kompromisnih rešitev, same zakonske določbe pa morajo biti jasno definirane, kar
               pomeni, da se bodo tudi lažje nadzirale. Glede na razpravo ter pripombe
               Zakonodajno-pravne službe in predloge Poslanskih skupin SDS, NSi in SLS je odbor
               sprejel tudi nekaj svojih amandmajev: amandma k 1. členu, amandma k 2., 3., 9. členu,
               k 10. in 12. členu predloga zakona.</p>
               <p>Odbor je obravnaval amandmaje poslanca SNS, Bogdana Baroviča, Poslanske skupine
               nepovezanih poslancev ter Poslanskega kluba LDS ter nobenega od predloženih
               amandmajev ni sprejel. Odbor je v skladu s poslovnikom glasoval o posameznih členih
               predloga zakona ter vse člene sprejel. Glede na sprejete amandmaje na seji odbora, je
               pripravljen dopolnjen predlog zakona, ki je sestavni del tudi pisnega poročila, ki
               ste ga prejeli in je tudi predmet obravnave v tem trenutku v Državnem zboru. Hvala
               lepa.</p>
            </sp>
            <sp xml:id="SDZ4-Redna-29-2007-06-20.sp49">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Izvolite! Gospod Germič bo
               predstavil stališča Poslanske skupine Liberalne demokracije Slovenije.</p>
            </sp>
            <sp xml:id="SDZ4-Redna-29-2007-06-20.sp50">

               <speaker>LJUBO GERMIČ:</speaker>

               <p>Hvala lepa in lep pozdrav! Torej tobak je s 25% za kamikalijami, ki predstavljajo
               75% smrti, drugi največji vzrok smrti v svetu. Odgovorni za smrt enega izmed desetih
               odraslih na svetu, kar pomeni 5 milijonov smrti letno. Žal statistika pokaže, da bo
               približno 650 milijonov ljudi umrlo za posledicami kajenja. Kajenje je četrti
               največji dejavnik tveganja za nastanek bolezni na svetu in drugi največji dejavnik
               tveganja za nastanek bolezni v evropski regiji. Evropske raziskave so pokazale, da je
               kar 88% Evropejcev za prepoved kajenja v vseh zaprtih delovnih in javnih prostorih.
               Prepoved v restavracijah in barih pa podpira že 77%.</p>
               <p>Na podlagi raziskav in podanih podatkih javnega mnenja so številne evropske in druge
               države že uvedle zakonodajo, ki prepoveduje kajenje v zaprtih javnih in delovnih
               prostorih.</p>
               <p>Tako je Evropska komisija pripravila zeleno knjigo <q>"V Evropi brez tobačnega dima."</q>
               Politične možnosti na ravni EU. Na ta način se je pričela široka javna razprava in
               posvetovanje o najboljšem načinu spodbujanja okoli brez tobačnega dima v Evropski
               uniji. V knjigi so predstavljena zdravstvena, ekonomska bremena, povezana s pasivnim
               kajenjem, javna podpora prepovedi kajenja ter do sedaj sprejeti ukrepi na nacionalni
               in evropski ravni. Pasivno kajenje, ki povečuje tveganje pljučnega raka pri
               nekadilcih za dobrih 20 in bolezni srca za dobrih 25%, v EU obstaja razširjen razlog
               smrti in bolezni. Vendar pa je dejstvo, da se jih da z ustreznimi ukrepi tudi
               preprečiti. Ker pa kajenje v javnih prostorih ureja zakonodaja, se je tudi Slovenija
               lotila sprememb, ki bodo doprinesle, da bodo tudi neprostovoljni kadilci z zakonskimi
               ukrepi zaščiteni pred tobačnim dimom.</p>
               <p>Spremembe, ki jih uvajamo z današnjim zakonom, prinašajo uvedbe popolne prepovedi
               kajenja v vseh zaprtih delovnih in javnih prostorih ter zvišanje starostne meje za
               nakup tobačnih izdelkov. K spremembam na tem področju Slovenijo zavezuje tudi okvirna
               konvencija Svetovne zdravstvene organizacije za nadzor nad tobakom, ki jo je
               ratificirala tudi Slovenija.</p>
               <p>V Poslanskem klubu LDS podpiramo intenco predlagatelja, da ima vsakdo v skladu s
               pravico do zdravja tudi pravico do čistega, za zdravje neoporečnega zraka v zaprtih
               prostorih, kot izhaja iz konvencije Svetovne zdravstvene organizacije in intenco, da
               na ta način zmanjšamo delež pasivnega kajenja. Skladno s prvotno namero, skrbjo za
               zdravje zaposlenih smo na matično delovno telo vložili predloge amandmajev, ki so
               pritrjevali tudi predstavnikom iniciative Združenja ponudnikov gostinskih storitev,
               ki so s predlogi želeli izpostaviti dodatne možnosti za ustrezno rešitev obravnavane
               problematike. Tako smo skušali predlagati, da se opredelitvi pogojev v zvezi s
               kadilnicami iz zakonskega besedila črta prepoved uživanja pijače, ki bi si jo v
               kadilnico želeli prinesti kadilci sami, ter določiti čas za določene podrobnejše
               pogoje, ki jih mora izpolnjevati kadilnica. Kar pomeni, da ob uveljavitvi zakona
               pogoji za ureditev kadilnic še ne bodo znani. Omejitve pa bodo že v celoti
               uveljavljene. Predlagali smo še, da lastnik, upravljavec ali najemnik gostinskega
               lokala ne more prevzeti pooblastil in odgovornosti za ravnanje posameznikov in
               njihovo morebitno nespoštovanje zakonskih prepovedi. Lahko pa kršitelja opozori na
               takšne kršitve in ga pozove k prenehanju kršitve.</p>
               <p>Vse predlagane rešitve so po našem mnenju sprejemljive in skladne s cilji zakona,
               saj upoštevajo zdravstvene, delovne in gospodarske vidike pri omejevanju uporabe
               tobačnih izdelkov. Vendar pa so bile na odboru preglasovane. Ob napovedani podpori
               ciljem zakona pa bi rad navedel še nekaj pomislekov.</p>
               <p>V Poslanskem klubu Liberalne demokracije se sprašujemo, kam vodijo rešitve, ki
               skorajda mesečno posegajo v polje posameznika. Vedno več imamo namreč prepovedi
               posameznikom. Sprašujemo se, kje so predvsem preventivni ukrepi Ministrstva za
               zdravje. V Poslanskem klubu LDS smo namreč prepričani, da bi že obstoječi zakon v
               praksi deloval z bistveno večjim učinkom ob ustreznem nadzoru in sankcijami v
               primerih nespoštovanja zakonskih določb.</p>
               <p>Tako imamo le še en dokaz, da država oziroma njene ustrezne službe, inšpekcije na
               primer, neustrezno nadzorujejo ...<stage>/opozorilni znak za konec razprave/</stage>... izvajanje
               veljavnih zakonov. Bojimo se, da bomo s sprejetjem zakona omejevali pravice
               posameznika in konsenz družbe ter prepustili odločanje posameznikom o morali in
               etični drži države. Zato bo v bodoče težko dopustiti, da bi nadaljnja dejanja vodila
               do stigmatizacije kadilcev in pojava skrivalnic.</p>
               <p>Za konec pa mogoče samo še o tem. Pri mladih smo uvedli <q>"hora legalis"</q>, kjer smo
               zaprli mladim vrata lokalov, kjer tako ali tako že sedaj ne smejo točiti alkoholnih
               pijač ...<stage>/opozorilni znak za konec razprave/</stage>... mladoletnim. Ostalo jim je le eno:
               preživljanje prostega časa na ulici. Žal verjetno s steklenico ali cigareto. Vsled
               navedenega je očitno, da so pogledi na vsebino zakona v LDS različni in takšno bo
               tudi naše glasovanje. Hvala lepa.</p>
            </sp>
            <sp xml:id="SDZ4-Redna-29-2007-06-20.sp51">

               <speaker>PREDSEDNIK FRANCE CUKJATI:</speaker>

               <p>Hvala. Gospa Mojca Kucler Dolinar bo predstavila stališče Poslanske skupine Nove
               Slovenije. Prosim.</p>
            </sp>
            <sp xml:id="SDZ4-Redna-29-2007-06-20.sp52">

               <speaker>MOJCA KUCLER DOLINAR:</speaker>

               <p>Hvala še enkrat. Lep pozdrav.</p>
               <p>V Poslanski skupini Nove Slovenije podpiramo predlog sprememb in dopolnitev Zakona o
               omejevanju uporabe tobačnih izdelkov, saj ima vsakdo pravico do čistega zraka in
               pravico do zdravja.</p>
               <p>Izpostavljenost tobačnemu dimu namreč krši osnovno pravico do vdihovanja zraka brez
               za zdravje škodljivih vplivov tobačnega dima. Pred tobačnim dimom pa je potrebno
               zaščititi tudi vse poklicne skupine v delovnih prostorih, kakor tudi osebe v javnih
               prostorih. Posledično pa zaradi sprejetja zakona pričakujemo tudi zmanjšano
               povpraševanje po tobačnih izdelkih ter seveda zaradi tega zmanjšanje števila kadilcev
               oziroma povečano opuščanje kajenja, s čimer naj se zasleduje predvsem cilj ohranjanja
               zdravja.</p>
               <p>Glede na izkušnje, kako so zvodenele rešitve v zvezi z omejitvami kajenja, ki so ga
               imele za cilj pretekle spremembe in dopolnitve tega zakona, je bilo v naši Poslanski
               skupini Nove Slovenije sprva nekaj pomislekov glede kadilnic.</p>
               <p>Vendarle pa predlog rešitve glede kadilnic predvideva, da so to fizično ločeni
               prostori, iz katerih ni možen pretok s tobačnim dimom onesnaženega zraka v druge
               prostore, da so namenjene so izključno kajenju in v njih ni dovoljena strežba. Prav
               tako pa v nje ni dovoljeno nositi pijače ali hrane.</p>
               <p>Tekom postopka so se pojavili določeni predlogi gostincev, da bi bilo smiselno
               določiti prehodno obdobje glede kadilnic, vendar pa se je ob tem pojavila bojazen, da
               bodo to obdobje predvsem izrabili tisti, ki kadilnic sploh ne bi imeli namen
               vzpostaviti.</p>
               <p>V naši poslanski skupini podpiramo, da se ne dovoljuje prodaja in nakup tobačnih
               izdelkov osebam, mlajšim od 18 let, saj smo prepričani, da s to določbo smiselno
               zasledujemo cilj zmanjšanja dostopnosti mlajšim osebam do cigaret na sploh. In kot
               rečeno, pri tem predvsem zasledujemo cilj ohranjanja zdravja. Seveda pa se zavedamo,
               da imajo tukaj nepogrešljivo vlogo ne le zakon, temveč starši, družina, vzgoja v
               vrtcu in nadaljnjem izobraževanju, predvsem pa tudi mediji.</p>
               <p>Podpiramo rešitve, da je v primeru kršenja zakona prepovedi kajenja v gostinskem
               lokalu odgovornost tako na kršitelju, torej stranki v gostinskem lokalu, kakor tudi
               gostincu, ki kršitelja ne opozori in ne prijavi ustrezni inšpekcijski službi.</p>
               <p>Seveda pa je ključna odgovornost na kršitelju samemu. Torej, kršitelj sam in ne
               gostinec, v kolikor je kršitelja pravočasno opozoril o njegovi kršitvi ter pri tem
               tudi ustrezno obvestil pristojne organe.</p>
               <p>V zvezi s tem pa ministra pozivamo, da na ustrezen način zagotovi nadzor nad
               uspešnim izvajanjem zakona tudi s, če je potrebno, povečanim številom inšpektorjev,
               ki bodo nadzorovali izvajanje omenjenih določb, ki jih bomo danes sprejeli. Predvsem
               pa tudi z možnostjo telefonske številke, kamor lahko gostinci v primeru kršitev
               njihovih strank v lokalu pokličejo oziroma prijavijo kršitve.</p>
               <p>Zakon bomo v Poslanski skupini Nove Slovenije podprli in naj mine dan brez cigarete,
               vas vabimo poslanci Poslanske skupine Nove Slovenije, sami nekadilci.</p>
            </sp>
            <sp xml:id="SDZ4-Redna-29-2007-06-20.sp53">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mihael Prevc bo predstavil stališče Poslanske skupine Slovenske
               ljudske stranke.</p>
            </sp>
            <sp xml:id="SDZ4-Redna-29-2007-06-20.sp54">

               <speaker>MIHAEL PREVC:</speaker>

               <p>Še enkrat hvala lepa za besedo, gospod predsednik. Spoštovani državni sekretar s
               sodelavci, spoštovane kolegice in kolegi! V Poslanski skupini Slovenske ljudske
               stranke bomo zakon podprli. Predvsem iz treh razlogov. In sicer, iz razloga pravice
               vsakega, da živi v zdravem okolju. Iz razloga pravice države, da omeji škodljiv vpliv
               uporabe tobačnih izdelkov, ker se s tem obvaruje marsikatero življenje in
               privarčujejo dragocena sredstva za drago zdravljenje posledic. In iz razloga
               ozaveščanja in vzgoje mladih, da sami lahko nekaj storimo za bolj zdravo okolje in
               prispevamo k omejitvam škodljivih izpustov, ki že povzročajo nenazadnje tudi
               klimatske spremembe.</p>
               <p>V Poslanski skupini Slovenske ljudske stranke podpiramo najpomembnejše cilje in
               načela Zakona o omejevanju uporabe tobačnih izdelkov, ki so: popolna zaščita
               zaposlenih iz vseh poklicnih skupin pred izpostavljenostjo škodljivim vplivom
               tobačnega dima v delovnih prostorih in oseb v javnih prostorih, zmanjšanje
               dostopnosti do tobačnih izdelkov mladoletnim osebam ter uskladitev zakona z določili
               Okvirne konvencije za nadzor nad tobakom in nenazadnje zmanjšanje povpraševanja po
               tobačnih izdelkih ter zmanjšanje kajenja zlasti med mladimi.</p>
               <p>Podpiramo tudi poglavitne rešitve predloga zakona, ki se nanašajo na opremo embalaže
               s telefonsko številko za svetovanje in pomoč pri odvajanju kajenja. Zvišuje se
               starostna meja za nakup tobačnih izdelkov z dosedanjih 15 let na 18 let. Pri tem pa
               opozarjamo, da je treba zagotoviti tudi nadzor nad izvajanjem takih določil za tiste,
               ki prodajajo tobačne izdelke.</p>
               <p>Predlog zakona natančneje definira, kaj je to zaprt javni ali delovni prostor. Izjem
               predlagani zakon ne dopušča več, s čimer bo odpravljena nedoslednost sedanje
               ureditve.</p>
               <p>Zdi pa se nam potrebno, da bi prisluhnili pripombam na zakon, ki bolje rešujejo
               izvajanje teh prepovedi v javnih prostorih, predvsem gostinskih lokalih, in
               opozarjajo na neprimernost uvedbe kadilnic.</p>
               <p>Sprašujemo se: Ali res ni druge možnosti, kot da je izključno na lastniku
               gostinskega objekta vsa odgovornost za izvrševanje prepovedi kajenja, pri čemer ima
               res na razpolago vrsto možnosti za zagotovitev izvajanja zakonskih določb? Mnogim,
               predvsem imamo tu v mislih kmečkim turizmom, bo z nizkimi prihodki verjetno težko
               uvesti vse predpisane rešitve. Mogoče bi bilo bolje prisluhniti tistim, ki so
               predlagali ločitev na kadilske in nekadilske lokale. In naj se gostje sami odločajo,
               kje bodo bolj uživali, sedeli, jedli in plesali.</p>
               <p>Na drugi strani pa je povsem legitimno, da ima država, ki mora zagotavljati tudi
               pravico vsakega do zdravega okolja in ki istočasno zagotavlja zelo drago zdravstveno
               oskrbo bolnikov, ki trpijo zaradi posledic kajenja, legitimno pravico postaviti
               pravila igre in omejiti uporabo škodljivih snovi na človeški organizem, kamor sodi
               tudi tobačni dim. Zavedamo se, da, če želimo, da bo zakon učinkovit in bo nadzor
               mogoč, mora imeti čim manj kompromisnih rešitev. Zakonske določbe pa morajo biti
               jasne, da se bodo tudi lahko nadzirale. Kot že rečeno, bomo poslanci Slovenske
               ljudske stranke ta zakon podprli. Hvala lepa.</p>
            </sp>
            <sp xml:id="SDZ4-Redna-29-2007-06-20.sp55">

               <speaker>PREDSEDNIK FRANCE CUKJATI:</speaker>

               <p>Hvala. Gospa Cveta Zalokar Oražem bo predstavila stališče Poslanske skupine
               nepovezanih poslancev. Prosim.</p>
            </sp>
            <sp xml:id="SDZ4-Redna-29-2007-06-20.sp56">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, gospod predsednik. Državni sekretarji, sodelavci z Ministrstva
               za zdravje, kolegice in kolegi! V preteklosti je v večini evropskih držav vstopila v
               veljavo zakonodajo, ki prepoveduje kajenje na javnih mestih. Sem spada tudi prepoved,
               ki se nanaša na delovna mesta. Gostinsko področje pa je vedno ostajalo delna izjema.
               Četudi so imeli delavci pravico do s tobačnim dimom neonesnaženega zraka, pa to ni
               veljalo za gostinske delavce.</p>
               <p>To popravlja nov val zakonodaje, ki se postopno uveljavlja v posameznih evropskih
               državah in ki v prepoved kajenja vključuje tudi restavracije, bare, klube in podobne
               prostore. Nekatere države dovoljujejo posebne kadilnice. Druge kajenje prepovedujejo
               popolnoma in brez izjem.</p>
               <p>Dejstvo pa je, da je Slovenija doslej imela že po naši oceni relativno strog zakon,
               ki je bil primeren in dovolj omejujoč, a žal se v praksi ni v celoti izvajal.
               Izostajal pa je predvsem primeren in stalen nadzor.</p>
               <p>Slovenija z novelo Zakona o omejevanju tobačnih izdelkov sledi najstrožjim in
               najbolj omejujočim trendom v Evropi, rešitvam, ki sledijo osnovnemu cilju, in sicer,
               da se zaščiti vse zaposlene in druge osebe v delovnih, javnih prostorih pred s
               tobačnim dimom onesnaženim zrakon, se težko nasprotuje.</p>
               <p>Cilj je omogočiti vsem ljudem svobodo do izbire življenjskega stila ter obenem
               kvaliteto življenja. Ob raziskavah, ki dokazujejo škodljivost cigaretnega dima za
               zdravje posameznikov, je v popolni prepovedi kajenja v javnih prostorih nemogoče
               oporekati, če tudi bi morda lahko razmišljali tudi o drugačnih rešitvah. Na primer o
               ločenih delih javnih prostorov, lokalov, gostinskih objektov, barov in podobno, kjer
               bi se lahko družili samo kadilci in v njih omogočili tudi pitje pijač in kave, ki bi
               jih vanjo prinesli sami.</p>
               <p>Ob javni razpravi, kot tudi ob obravnavi v Državnem zboru pa se je odprlo še nekaj
               vprašanj in nedorečenih rešitev v zakonu, ki potrebujejo ponovni premislek in
               spremembe. Ena takšnih je prepoved kajenja v gledaliških in drugih scenskih
               uprizoritvah, če želimo spoštovati svobodo umetniškega izražanja in pravico do
               zaščite avtorskih del, kajenje kot sestavnega dela predstave ta zakon ne bi smel
               preprečiti.</p>
               <p>Že z amandmajem k drugi obravnavi na seji matičnega odbora smo skušali v poslanski
               skupini Zares uveljaviti izjemo tudi za kajenje v gledališčih in drugih scenskih
               uprizoritvah, vendar je bil kljub zagotovilom ministra amandma zavrnjen. To skušamo
               danes urejati ponovno.</p>
               <p>Seveda pa je vendarle potrebno pri tako drastično omejujočem zakonu, ki ga
               sprejemamo, opozoriti še na nekaj. Na določeno vrsto dvojne morale in hipokrizije, ki
               vlada v naši družbi, saj se je v času javne obravnave na veliko govorilo o kadilcih
               in stigmatiziralo njihovo navado. Ob tem pa se o številnih drugih oblikah
               zasvojenosti, ki so mnogokrat za družbo in posameznika še veliko bolj obremenjujoče,
               ne razpravlja na podobno in enakovredno strog in kritičen način.</p>
               <p>Naj omenim precej bolj splošno sprejeto in na tradicionalno ljudsko folkloro
               naravnan odnos do alkohola. Ta ima po mojem osebnem, trdnem prepričanju bistveno
               hujše družbene posledice - razbite družine, nasilje v družini, prometne nesreče in
               podobno. Pa vendarle, celo na nacionalni televiziji lahko spremljamo oddajo, ki nosi
               naslov <q>"Na zdravje"</q>. V tej in drugih podobnih oddajah sodelujoči nazdravljajo. Na
               mizah in na sceni pa lahko opazujemo alkoholno pijačo. Enako velja na primer za
               pretirano uživanje hrane, zlasti premastne, kjer reklamiranje sploh ni omejeno.</p>
               <p>Zato je prav, da ohranimo zdravo razumski odnos do kadilcev, ki v zadnjem času
               vendarle vse večkrat sporočajo, da se počutijo v družbi kriminalizirani,
               stigmatizirani. Ustvarja se klima njihove drugorazrednosti in odslej tudi
               odrinjenosti in ločevanja z uvajanjem nekakšnih kadilskih komor.</p>
               <p>Se bomo z enakimi vatli strogosti in omejevanja lotili tudi drugih zasvojenosti in
               nezdravih navad? Je to pravi in najbolj primeren način za spreminjanje ljudi in
               navajanje na bolj zdrav način življenja? Tudi o tem razmišljajmo danes, spoštovani
               kolegi in kolegice.</p>
            </sp>
            <sp xml:id="SDZ4-Redna-29-2007-06-20.sp57">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bogdan Barovič bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-29-2007-06-20.sp58">

               <speaker>BOGDAN BAROVIČ:</speaker>

               <p>Spoštovani gospod predsednik, kolegice in kolegi, predstavniki Vlade.</p>
               <p>Na žalost, veliko žalost, se je v 200-tih letih rudarjenja v Zasavju zgodilo kar
               nekaj nesreč v rudnikih s smrtnim izidom. Vlada in država, dve sta bili oziroma ena v
               tem obdobju, ni odreagirala. Ni sprejela zakona. Rekla je: <q>"Zaprli bomo rudnik in
               nesreč ne bo več."</q> In jo ne skrbi - Vlade.</p>
               <p>Mi delamo pač pod stresom, lepo ali grdo. Moramo si priznati tisti, ki je delal dela
               in dela pod stresom, nihče ni nikoli zapisal <q>"stres ubija"</q> in nikogar ne zanima, kako
               delaš pod stresom.</p>
               <p>In ko smo vstopili v Evropo, smo bili vsi veseli in zdaj smo hlapci te Evrope in
               prepisujemo zakone, ki jih Evropa predpisuje. Nekomu je pač postalo moderno. So
               rekli, zdaj pa ne bomo kadili in ne bomo kadili. Ampak jaz te dvoličnosti ne razumem.
               Mi imamo zakon, ki je odličen. Nihče med nami - jaz sem sedem let v tem prostoru,
               glejte v žepu imam cigarete, kdo me je videl v tem prostoru kaditi? Nikoli, ja, pred
               <q>"sekretom"</q>, pred <q>"sekretom"</q> ste me zdaj. Pred <q>"sekret"</q>, ampak tam imamo še pravico,
               ampak zdaj še tja ne <q>"pašemo"</q> več. Ampak tudi dobro.</p>
               <p>Jaz spoštujem, v javnih zavodih se ne kadi in se ne bo kadilo. Niti na občini, niti
               v Državnem zboru, niti v bolnici, hvala bogu.</p>
               <p>Ampak, povejte mi logiko, če Bogdan Barovič, kupim lokal 20 kvadratnih metrov. Je
               moja last, jaz plačujem davke, jaz plačujem vse državi. Moje je, da pride nekdo in mi
               prepove. Zakaj hudiča teh pet, šest amandmajev, ki smo jih vložili, ne sprejmete?
               Povejte mi, kaj škodi, če nekdo, ki je lastnik nekega lokala 20, 30, 40 kvadratnih
               metrov, hoče imeti kadilski lokal in bo za to plačal tudi večje dajatve. Še celo to
               smo predlagali. Ne sme. S kakšno pravico? S kakšno pravico prepovedujete? Saj smo se
               mi odločili za zasebno družbo.</p>
               <p>Tukaj je Ustava, sveta knjiga. Kdor jo nima. Jaz jo imam vedno s seboj, preberite
               jo. To je kršitev Ustave. To je kršitev osnovnih človekovih pravic.</p>
               <p>Dvoji smo. Tisti, ki ne kadite, in tisti, ki kadimo. In jaz ne bom nikoli nikjer
               kadil tam, kjer je prepovedano in ne bom motil nikogar. Ampak tisti, ki ne kadi, naj
               pusti mene in meni enake, da bomo kadili tam, kjer je dovoljeno.</p>
               <p>Ampak po tem zakonu ne bo dovoljeno nikjer več. Nikjer več. Po tem zakonu ne smemo
               kaditi nikjer več, dali nas boste v komore.</p>
               <p>Nekdo v zgodovini je postavljal take komore, samo namesto cigaretnega dima je
               spuščal... Ali ste kdaj bili kadilci na kakšnem letališču? Tam, kjer je ena majhna
               sobica? Kako to, kaj to pomeni, kam bomo dali komoro, komor v Državnem zboru za
               tiste, ki kadijo, kadimo? Kam? Ja, saj bomo popadali po tleh v tistih dveh kvadratnih
               metrih. Dajte razumeti.</p>
               <p>Nihče nima nič proti temu zakonu, proti prepovedi kajenja, kot je bilo v preteklem.
               Ampak, zakaj omejevati? Jutri ne bom smel jesti rdečega mesa zato, ker je, baje,
               škodljivo. Pojutrišnjem ne bom smel seksati. To je totalitarizem. Lepo ali pa grdo,
               gospe in gospodje, ni pošteno in ni fer do vseh ljudi, ni.</p>
               <p>Ali je kdo kdaj izračunal ekonomski učinek? Direktiva, da nekdo ne sme prodajati,
               pazite, ne komu, ampak ne sme. Oseba, ki je stara 16 let, ne sme prodati meni, ki sem
               star 52 let ...<stage>/Opozorilni znak za konec razprave./</stage>... cigarete.</p>
               <p>Ali ste kdaj pomislili, po zakonu, po 15. letu se lahko otroci oziroma ljudje
               zaposlijo. Zdaj bo nekdo izgubil službo zato, ker ne bo smel prodati cigaret nekomu?
               Pa to so neumnosti, no. Pa dajte malo pameti. Nihče nima proti skrbi za zdravje,
               proti prepovedi kajenja v javnih zavodih, proti urejenemu življenju. Pa vendarle, to
               je totalitarizem. Otrok, ki pride iz trgovske šole, star 16 let ne bo smel dobiti
               službe zato, ker ne sme prodajati cigarete. Cigarete prodajajo pa, gospe in gospodje,
               povsod, v trafikah in v trgovinah. Samo malenkosti, ki sem jih navedel. In dajte
               malo. Lepo vas prosim in končam malo pameti v glavo. Predvsem pa tisti, ki kadite,
               povejte: Ne bomo kadili, o.k. ne bomo.</p>
            </sp>
            <sp xml:id="SDZ4-Redna-29-2007-06-20.sp59">

               <speaker>PREDSEDNIK FRANCE CUKJATI:</speaker>

               <p>Gospod Barovič.</p>
            </sp>
            <sp xml:id="SDZ4-Redna-29-2007-06-20.sp60">

               <speaker>BOGDAN BAROVIČ:</speaker>

               <p>Ja, končam. Ne bomo, ampak bodite pošteni in ne tamle sedajle reči, da ste za zakon
               proti kajenju, potem greste pa ven enega pokaditi.</p>
            </sp>
            <sp xml:id="SDZ4-Redna-29-2007-06-20.sp61">

               <speaker>PREDSEDNIK FRANCE CUKJATI:</speaker>

               <p>Hvala. Mag. Vasja Klavora bo predstavil stališče Poslanske skupine Demokratične
               stranke upokojencev.</p>
            </sp>
            <sp xml:id="SDZ4-Redna-29-2007-06-20.sp62">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovani državni sekretar s sodelavci, poslanke in
               poslanci! Malo drugače moram spet začeti, in sicer povedati, da v EU zaradi kajenja
               in s tem povezanimi boleznimi vsako leto umre okoli 650.000 ljudi. V Sloveniji zaradi
               kajenja umre na leto 3.000 ljudi, del teh ljudi tudi zaradi pasivnega kajenja. Na
               leto za posledicami pasivnega kajenja na delovnem mestu umre približno 15 ljudi.
               Zaradi pasivnega kajenja doma pa okoli 300 ljudi. V Sloveniji kadi že skoraj 24%
               odraslih, kar nedvomno pomeni eno izmed največjih javnih zdravstvenih težav. Vendar
               bom ob tem tudi realist in ne bom pozabil tudi problema, ki ga imamo z alkoholizmom
               in tudi z drogami. Za mene je morda to večji problem.</p>
               <p>Danes imamo trdne dokaze, da je kajenje vzrok za 25% vseh koronarnih bolezni, 75%
               vseh kroničnih obstruktivnih bolezni pljuč in 90% vzrok pljučnega raka. Še posebej
               skrb vzbujajoče pa je dejstvo, da število kadilcev narašča predvsem med mladostniki,
               saj naj bi po podatkih kadila kar četrtina šestnajstletnikov. To so številke.</p>
               <p>Sedaj veljavni Zakon o omejevanju tobačnih izdelkov ni bil posebno učinkovit kljub
               uzakonjenim omejitvam kajenja na delovnih mestih ter ločevanju kadilskih in
               nekadilskih prostorov v gostinskih objektih.</p>
               <p>Zato je Ministrstvo za zdravje pripravilo predlog sprememb zakona po zgledu drugih
               držav EU z namenom zmanjšati zmožnosti izpostavljanja ljudi škodljivim vplivom
               tobačnega dima ter omejiti dostop tobačnih izdelkov mladoletnim osebam.</p>
               <p>V sled tega se predlaga uvedba popolne prepovedi v vseh zaprtih in delovnih
               prostorih, prepoved prodaje in nakupa tobačnih izdelkov mladoletnim osebam. Seveda
               tudi z navedbo telefonske številke za pomoč pri opuščanju kajenja na tobačnih
               izdelkih. Vse te predloge, predvsem pa striktno prepoved kajenja vseh zaprtih javnih
               in delovnih mestih v naši poslanski skupini podpiramo, saj se zavedamo in se moramo
               zavedati škodljivosti tobačnega dima. Dejstvo, da tako imenovan protitobačni zakon
               nikakor ni usmerjen proti kadilcem, saj jim nihče ne odreka pravice, da sami odločajo
               o svojem zdravju.</p>
               <p>Kajenje je osebna stvar vsakega posameznika, njegova pravica, da začne kaditi.
               Vendar pa ni to njegova absolutna pravica. Ta pravica je in mora biti omejena s
               pravico drugih oseb, da uživajo v prostoru, kjer ni tobačnega dima. Zato je ta
               predlog namenjen večji in učinkovitejši zaščiti zdravja nekadilcev, ki so sedaj v
               javnih prostorih in na delovnih mestih neprostovoljno izpostavljeni temu dimu.</p>
               <p>Opozoriti velja predvsem glede na izvajanje in nadzor sedaj veljavnega zakona, da je
               ravno učinkovit nadzor zakona bistven za spoštovanje in dosledno upoštevanje njegovih
               določil, saj bodo v nasprotnem primeru vsi ti predlagani restriktivni ukrepi zgolj
               črka na papirju. V naši poslanski skupini bomo zakon podprli. Hvala.</p>
            </sp>
            <sp xml:id="SDZ4-Redna-29-2007-06-20.sp63">

               <speaker>PREDSEDNIK FRANCE CUKJATI:</speaker>

               <p>Hvala. Gospa Maria Pozsonec bo predstavila stališče Poslanske skupine narodnih
               skupnosti.</p>
            </sp>
            <sp xml:id="SDZ4-Redna-29-2007-06-20.sp64">

               <speaker>MARIA POZSONEC:</speaker>

               <p>Hvala lepa, gospod predsednik. Lep pozdrav vsem prisotnim! S predlaganim zakonom bo
               dosežena popolna zaščita vseh oseb pred izpostavljenostjo tobačnemu dimu v javnih
               prostorih ter enakopravnost vseh zaposlenih pri uveljavljanju pravice do dela v
               prostorih, ki niso onesnaženi s tobačnim dimom, saj predlog zakona prepoveduje
               kajenje v vseh delovnih in javnih zaprtih prostorih. Zaščita pred s tobačnim dimom
               onesnaženim zrakom z uvedbo popolne prepovedi kajenja v zaprtih delovnih in javnih
               prostorih je prvenstveno namenjena zmanjševanju tveganja, ki za zdrave ljudi
               predstavlja pasivno kajenje, vpliva pa tudi na spremembo kadilskega vedenja in odnosa
               do kajenja.</p>
               <p>Omejitev kajenja na javnih mestih ima tudi dodatno sporočilo, in sicer, da kajenje
               ni družbeno sprejemljivo. Tako je manj vrstniškega pritiska predvsem med mladimi, saj
               se spremeni tudi kadilsko vedenje mladih in mladih odraslih. Poleg tega bo omejitev
               dostopa do tobačnih izdelkov mladoletnim osebam dosežena z zvišanjem starostne meje
               za nakup in prodajo tobačnih izdelkov s 15 na 18 let. Na embalaži tobačnih izdelkov
               se uvaja poleg drugih zdravstvenih opozoril še številka telefona za pomoč pri
               odvajanju kajenja. S tem bo kadilcem, ki se bodo želeli odvaditi kajenja, lahko dana
               hitra pomoč pri odvajanju kajenja s seznanitvijo s posameznimi programi odvajanja
               kajenja.</p>
               <p>Uvedeni pa bodo tudi posebni prostori za kajenje, kadilnice, ki bodo morale
               izpolnjevati določene tehnične pogoje in v njih med drugim ne bo dovoljeno jesti in
               piti. Menim pa, da noben zakon, nobena črka zakona ne more odvaditi ljudi od strasti,
               ki so je vajeni. In če so bili že drugi tako iskreni, lahko tudi jaz povem - mislim,
               da sem največja pasivna kadilka, saj moj mož kadi noč in dan.</p>
            </sp>
            <sp xml:id="SDZ4-Redna-29-2007-06-20.sp65">

               <speaker>PREDSEDNIK FRANCE CUKJATI:</speaker>

               <p>Hvala. Gospa Polonca Dobrajc bo predstavila stališče Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-29-2007-06-20.sp66">

               <speaker>POLONCA DOBRAJC:</speaker>

               <p>Spoštovani predsedujoči, spoštovane kolegice poslanke, kolegi poslanci, predstavniki
               Vlade! V času od uveljavitve Zakona o omejevanju uporabe tobačnih izdelkov, to je
               novembra leta 1996, je prišlo do številnih novih spoznanj o škodljivosti pasivnega
               kajenja in zagotavljanja pozitivnih učinkov odsotnosti tobačnega dima za nekadilce.</p>
               <p>Slednje je razlog, da je predlog novele zakona potreben. Svetovna zdravstvena
               organizacija v dokumentu Pravica do čistega zraka v zaprtih prostorih iz leta 2000
               opozarja, da ima vsakdo v skladu s pravico do zdravja tudi pravico do čistega za
               zdravje neoporečnega zraka v zaprtih prostorih. K navedenim spremembam obstoječega
               zakona pa nas zavezuje tudi okvirna konvencija Svetovne zdravstvene organizacije za
               nadzor nad tobakom, ki sta jo ratificirali tudi Slovenija in Evropska unija, ter
               Sklepi konference ministrov Evropske unije Evropa brez tobaka, ki je bila junija 2005
               v Parizu. Osnovni cilji novele zakona, ki jo danes obravnavamo, so naslednji:
               zmanjšanje izpostavljanja ljudi s škodljivim vplivom tobačnega dima, omejitev dostopa
               do tobačnih izdelkov mladoletnim osebam, kakor tudi popolna zaščita pred škodljivimi
               vplivi tobačnega dima zaposlenih iz vseh delovnih kategorij ter popolna zaščita vseh
               oseb pred izpostavljanjem za zdravje škodljivim vplivom tobačnega dima v javnih
               zaprtih prostorih.</p>
               <p>Prepoved kajenja na zaprtih javnih prostorih in delovnih mestih se šteje tako za
               najpomembnejši ukrep zaščite nekadilcev pred tobačnim dimom. Kajenje je po predlogu
               novele zakona prepovedano tudi v prostorih, ki se po tem zakonu ne štejejo za zaprte
               prostore, če so del pripadajočih funkcionalnih zemljišč prostorov, kjer se opravlja
               dejavnost vzgoje in izobraževanja. Navedena zaščita je prvenstveno namenjena
               zmanjšanju tveganja, ki ga za zdravje ljudi predstavlja pasivno kajenje.</p>
               <p>Zakon pa v določenem delu dopušča nekaj izjem, in sicer to so za kadilca določeni
               prostori v nastanitvenih obratih oziroma drugih ponudnikih, kjer se nudijo nočitve, v
               domovih za ostarele in zaporih, v prostorih, ki niso namenjeni skupni rabi, kadar v
               njih bivajo sami kadilci, potem v posebej za kadilce določenih prostorih
               psihiatričnih bolnic in drugih izvajalcih zdravstvene obravnave duševnih bolnikov ter
               prostorih, namenjenih izključno kajenju, in kadilnicah.</p>
               <p>Novost zakona so tako kadilnice, ki pa bodo morale izpolnjevati določene tehnične
               pogoje, v njih pa ne bo dovoljena strežba ter uživanje hrane ali pijače. Obsegale pa
               bodo lahko največ do 20% skupne površine zaprtega javnega delovnega prostora in
               delovnega prostora. Podrobnejši pogoji pa bodo opredeljeni s podzakonskim aktom.</p>
               <p>Druga pomembna sprememba, ki jo prenaša novela, pa se nanaša tudi na zmanjšanje
               uporabe tobačnih izdelkov pri mladih, in sicer se z omejitvijo dostopa do tobačnih
               izdelkov zvišuje starostna meja s sedaj predpisanih 15 na 18 let. Tako, kar se tiče
               možnost kupovanja, kakor tudi prodaje tobačnih izdelkov.</p>
               <p>V poslanski skupini Slovenske demokratske stranke verjamemo, da bo predlagana novela
               zakona omogočila delni upad uporabe tobačnih izdelkov. Predvsem pa upamo, da bo
               kajenje dobilo negativno konotacijo v družbi, s čimer naj bila zaščitena najbolj
               ogrožena. To so mladi, ki se velikokrat ravnajo po zgledih starejših. Zato Slovenska
               demokratska stranka v celoti podpira predlagano novelo zakona. Hvala.</p>
            </sp>
            <sp xml:id="SDZ4-Redna-29-2007-06-20.sp67">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bojan Kontič bo predstavil stališče poslanske skupine Socialnih
               demokratov.</p>
            </sp>
            <sp xml:id="SDZ4-Redna-29-2007-06-20.sp68">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani predstavniki ministrstva, kolegice in
               kolegi!</p>
               <p>Pravica do čistega zraka v zaprtih prostorih je vsekakor pravica, ki ji ne gre
               oporekati oziroma jo je potrebo v praksi tudi dosledno uveljaviti.</p>
               <p>Pred leti, ko se je sprejemal sedaj veljavni zakon, ki je delno omejil kajenje v
               lokalih in drugih javnih prostorih, se je dejansko iskal kompromis med kadilci in
               nekadilci. Tako se je v praksi tudi izvajal. Tudi tukaj se pridružujem ocenam in tudi
               večkrat smo to že izrekli, da bi dosledno izvajanje obstoječega zakona lahko dajalo
               boljše rezultate. Tako pa tega doslednega izvajanja vključno s sankcioniranjem ni
               bilo.</p>
               <p>Z raznimi pregradami so v lokalih omejevali prostor kadilcem oziroma navidezno
               zagotavljali nekadilcem pravice iz zakona, dim pa se je širil na vse strani. V celoti
               je prepovedano kajenje le v vzgojno izobraževalnih in zdravstvenih ustanovah,
               slaščičarnah in mlečnih restavracijah, sredstvih javnega transporta. To je v
               prostorih državnih organov in to še posebej v prostorih, ki so namenjeni delu s
               strankami.</p>
               <p>S preventivnimi aktivnostmi zdravstvenih delavcev že v osnovnih šolah, namreč
               ozaveščajo mladostnike o škodljivosti kajenja, tako aktivnega kot pasivnega.</p>
               <p>Tukaj lahko ugotovimo, da kot v posmeh vsem tem prizadevanjem se kajenje mladih
               prestavlja, začetek namreč v vse zgodnejša leta. Raziskava, ki jo je opravila pred
               leti Velenjčanka Andreja Zupančič, je pokazala, da se 82% kadilcev odloči za kajenje
               v starosti do 20 leta. Torej to je zanesljivo zaskrbljujoč podatek. Nikotin je ena od
               najbolj zasvoljivih snovi in pomeni resno nevarnost za zdravje tako kadilcev, kot
               tistih, ki so z njimi in vdihujejo nikotin, torej pasivnih kadilcev.</p>
               <p>Rešitev, zapisana v zakonu, ki predvideva, da se starostna meja za nakup tobačnih
               izdelkov dvigne s sedanjih 15 na 18, naj bi prispevala k zmanjšanju dostopnosti do
               tobaka. Tu so seveda mišljenja deljena. Le upamo lahko, da to ne bo pomenilo dodatne
               trgovine s tobakom, ko bodo mlajši od 18 let tobak kupovali po višji ceni od
               starejših preprodajalcev. Ta nevarnost vsekakor obstaja.</p>
               <p>Izkušnje s prepovedanimi drogami nam to zgolj pritrjujejo. Prav tako je lahko težava
               na strani trgovcev. O tem je bilo kar nekaj opozoril, ko se prepoveduje tudi prodaja
               tobačnih izdelkov mlajšim od 18 let. Problem je predvsem na strani prodajalcev, ko
               tisti, ki zaključijo šolanje za poklic trgovca, še niso dopolnili 18 let. Torej, po
               tem zakonu naj ne bi prodajali tobačnih izdelkov. Tu bo nekaj težav za tiste, ki so,
               recimo, lastniki ali pa delodajalci v trgovinah.</p>
               <p>Uvedba popolne prepovedi kajenja v vseh zaprtih javnih in delovnih prostorih pomeni,
               da izjem, ki jih dopušča veljavni zakon, ne bo več. To pomeni, da bodo vsi zaposleni
               lahko delali v prostorih brez tobačnega dima. Slabost v tem zakonu je vsekakor
               določba v 6. členu, ki določa odgovornost lastnikov, najemnikov ali upraviteljev
               prostorov, kjer je kajenje prepovedano.</p>
               <p>Gre predvsem za vprašanje izvedljivosti te določbe. Kako nekomu preprečiti kajenje,
               če le ta ne spoštuje zakona. Brez posredovanja organov, ki so za to usposobljeni,
               vsekakor ne bo šlo.</p>
               <p>Pomembna novost je tudi zapis na embalaži tobačnih izdelkov, ki poziva k prenehanju
               kajenja, in telefonska številka,na kateri lahko kadilke in kadilci dobijo pomoč pri
               odločitvi za opustitev kajenja. Napoved predlagatelja, da predlog zakona ne bo imel
               finančnih posledic za državni proračun in druga finančna sredstva, pa je lahko žal
               točna. A hkrati v tem primeru predvsem pesimistična. Predlagatelj torej ne
               predvideva, da se bo kot posledica uveljavitve tega zakona zmanjšala poraba tobačnih
               izdelkov in s tem višina oziroma obseg trošarin. Z željo, da bi bili vsi skupaj
               ...<stage>/opozorilni znak za konec razprave/</stage>... pri zmanjševanju zasvojenosti z nikotinom
               uspešni, bomo v poslanski skupini predlagani predlog podprli.</p>
            </sp>
            <sp xml:id="SDZ4-Redna-29-2007-06-20.sp69">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin in prehajamo na
               razpravo o členih in vloženih amandmajih, ki jo bomo opravili na podlagi pregleda
               vloženih amandmajev z dne, 19.6.2007.</p>
               <p>V razpravo dajem 2. člen in amandma Poslanske skupine Nepovezanih poslancev. Bom kar
               vprašal, kdor želi, naj dvigne roko.</p>
               <p>Izvolite, gospa Širca.</p>
            </sp>
            <sp xml:id="SDZ4-Redna-29-2007-06-20.sp70">

               <speaker>MAJDA ŠIRCA:</speaker>

               <p>Spoštovani prisotni! Ko sem o tem amandmaju oziroma še bolje o amandmaju, ki je bil
               pripravljen na isti način, samo k drugemu členu, za obravnavo predloga zakona na
               matičnem odboru govorila z ministrom za zdravje gospodom Bručanom in ga opozorila,
               da, ko bo stopil v veljavo tak zakon, če bo sprejet na ta način, bo v gledaliških in
               drugih scenskih umetnostih, to se pravi tudi na filmu in prerformansih nemogoče
               kaditi.</p>
               <p>Minister pravi: <q>"Ne, saj ni mogoče. To je lapsus, po vsej verjetnosti se motite ali
               pa niste dovolj dobro prebrali zakona."</q></p>
               <p>Ni res. Zakon bo, kot vemo, prepovedoval v takih določenih zaprtih prostorih. To se
               pravi tudi tam, kjer se uprizarjajo gledališke predstave. Tudi na odru kajenje,
               kajenje pipe, kajenje cigaret, kajenje česar drugega in kajenje, ki pa je v številnih
               delih sodobne in tudi starejše dramatike sestavni del gledališkega dramskega izraza.</p>
               <p>Minister mi je pred obravnavo na delovnem telesu zagotovil, da bo to proučil in da
               se mu zdi samoumevno, da to ostane, ker razume, da so avtorska dela pod določeno
               izrazno zaščitenostjo, če tako lahko rečem. Ampak ne, minister je bil potem tiho.
               Tudi razumem, da ni podprl rešitve, ki bi bila v prid avtorskemu izražanju.</p>
               <p>Zato dovolite, da še enkrat poudarim, v kolikor vam obrazložitev ni dovolj mogoče
               segla do srca, zakaj je potrebno določiti tu izjemo. Priznam, da je 2. člen mogoče
               manj prikladen, kot je bil tisti, ki smo ga v okviru možnih izjem predlagali za
               matično delovno telo. Ampak tudi ta rešitev, ki govori o tem, da se lahko v
               gledališču na odru, v zaprtem prostoru kadi, odgovarjajoč. Konec koncev tisti
               gledališčniki, igralci, režiserji, ki so trenutno seznanjeni s tem zakonom, ne
               verjamejo, da je to možno, da taka restrikcija lahko poseže v avtorsko delo, ki,
               opozarjam, določenih dramskih tekstov mogoče celo ne bo možno postavljati na oder.</p>
               <p>Mi vemo, da v gledališču danes kajenje poteka že pod določenimi restrikcijami
               oziroma nadzorom, če lahko bolje povem. Se pravi, prisotnosti požarne varnosti. Tudi
               igralci se ne zasedajo v tistih vlogah, ko njim ne odgovarja oziroma ko niso kadilci.
               Mogoče je do neke mere simulirati, ampak simulirate v gledališču. Seveda, ki je samo
               po sebi že simulacija. Samo določene zadeve.</p>
               <p>Recimo, jasno da v steklenici, v kateri naj bi bil, recimo, viski ali nekaj drugega,
               je lahko čaj ali pač neka tekočina, ki je podobna, ampak kajenje, ki ima vlogo
               dramaturškega momenta, pa je nemogoče simulirati. Res, da se poslužujejo, še posebej
               v tujini, nekih takih cigaret, ki imajo bodisi nižjo prisotnost nikotina, ali kjer se
               simulira tudi kajenje s tem, da se ne inhalira.</p>
               <p>Ampak po tem zakonu tudi simuliranje ni več mogoče. Minister pravi, pač, nekako se
               bodo že znašli. Ampak znašli se bodo tako, da določenih tekstov ne morejo uprizoriti.
               Recimo filmov, kot so Kava in cigarete Jima Jarmuscha, ki so posneti v interjeru, se
               pravi, v studiu, ne bi mogli v Sloveniji nikoli posneti. Ne bom rekla, da zaradi
               tega, ker Jima Jarmuscha nimamo v Sloveniji, ampak zaradi tega, ker je tekst, narava
               teksta taka, da zahteva prisotnost v tem primeru cigaret.</p>
               <p>Opozarjam še enkrat, da so lahko cigarete nek določen dramaturški del, kjer je samo
               njihova prisotnost v roki premalo, ker pač potrebuje tudi določeno dogajanje.</p>
               <p>Recimo, če ste bili pozorni, te dni oziroma pred meseci je bila v SNG Drama,
               premiera socialne drame ruskega dramatika Sigareva, v kateri pravzaprav velik del
               poudarka avtorskega izražanja temelji prav na uporabi cigaret kot tistega
               dramaturškega mašila, ki spodbuja določene nervoze, ki podčrtuje določene napetosti,
               razredne razlike, grobosti, ki so prisotne v celotnem zelo socialno obarvanem
               tekstu.</p>
               <p>Opozarja na neke eksistencialne napetosti in tako naprej. Cigareta je prisotna. Ne
               kot tista, ki navaja drugega h kajenju, ampak kot tista, ki pač reproducira določene
               življenjske navade. In te navade, kakršnekoli že so, so bile in jih ne moremo
               cenzurirati na osnovi prepovedi, ki ima seveda povsem drug moment. Konec koncev,
               kajenje ima lahko tudi pedagoški učinek. Nemalokrat je to tudi v dramskih tekstih
               vidno.</p>
               <p>Recimo, če se bo kdo odločil kdaj, ali posneti film o Titu ali Churchilu ali pa
               Bernsteinu, ki vemo, da je posegal po cigareti še zadnji dan pred smrtjo in tega ni
               skrival, bo pač moral to narediti v eksterieru. Se pravi, v zunanjem prostoru, kjer
               ta klavzula o prepovedi kajenja v zaprtem prostoru ne bo dosegljiva ali bo pač to v
               povsem drugi funkciji.</p>
               <p>Ni samo moja ugotovitev. Pravzaprav je ta amandma nastal na željo gledaliških krogov
               oziroma vseh tistih, ki se zavedajo nerodnosti, ki se bodo zgodile, če ne boste
               prisluhnili tovrstni izjemi.</p>
               <p>In kaj pravijo režiserji, igralci in dramaturgi? Pravijo enostavno, da "prepoved
               kajenja v gledaliških predstavah bo bistveno okrnila sporočilnost in estetsko
               integriteto velikega dela dramatike 19. in 20. stoletja. Še posebej pa sodobne
               dramatike ali še več. Onemogočila bo, da te drame sploh ne pridejo na repertoar, ker
               pač bodo avtorsko okrnjene in ne bodo imele več pečata, ki je dan z izvirnikom
               oziroma z izvirnim delom.</p>
               <p>Namreč, zakaj govorim o 19. in 20. stoletju? Kajenje je v tem obdobju zagotovo, ne
               samo v tem obdobju, ampak sicer sestavni del življenja in umetniške uprizoritve
               oziroma dramske uprizoritve predstavljajo tudi oziroma govorijo o vsakdanjem ali
               drugem življenju in so to rutinski deli nekega vedenja, nekih družbenih standardov.
               Kot vemo, dramatika se naslanja na to, da posnema življenje. Zato jo tudi imamo.</p>
               <p>Spoštovani kolegi, kolegice! Večkrat vas vidim v gledališču, tudi ministra za
               kulturo, ki je reden. Vem, da razumete težave, pred katerimi bodo gledališčniki, pa
               tudi drugi uprizoritveni ustvarjalci s področja uprizoritvene umetnosti, v kolikor
               bodo obveljal tak zakon, kot ga sedaj predlagate.</p>
               <p>Naj še nekaj poudarim, o čemer sem tudi z ministrom govorila. In razumem tudi, da je
               ali vsaj, če ni dovolj dvoličen, prisluhnil tudi tej spodbudi. Obstaja še druga
               možnost, ki jo sprejmemo, v kolikor bi ta amandma podprli in v nadaljevanju morebiti
               ta tudi spreminjali. Možnost, ki bi dovoljeval ministru, bodisi ministru za zdravje
               bodisi ministru za kulturo, da dovoli ob vsaki predstavi, ki vsebuje kajenje pipe,
               cigare oziroma tobaka, uprizoritev. To se pravi, da da dovoljenja za vsako predstavo
               posebej. Nekaj podobnega, kot imamo na področju filma, ko se določeni filmi lahko
               predvajajo v Sloveniji brez prevodov, če to dovoli vsakič posebej minister.</p>
               <p>Te izjeme so redke, ampak se zgodi, da film pride za enkratno uporabo in za zaprte
               kroge. Takrat ob dovoljenju ministra se lahko predvaja tudi na ta način.</p>
               <p>Zato, kot pravim, če vam ta amandma ni všeč, potem še zmeraj obstaja možnost, ki je
               birokratska in meni ne tako simpatična. Ampak bolje kot nič, da se za vsako
               gledališko delo, za vsako scensko uprizoritev vpraša za dovoljenje ministra, da se ga
               lahko uprizori v integralni obliki. Hvala lepa.</p>
            </sp>
            <sp xml:id="SDZ4-Redna-29-2007-06-20.sp71">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sok.</p>
            </sp>
            <sp xml:id="SDZ4-Redna-29-2007-06-20.sp72">

               <speaker>ALOJZ SOK:</speaker>

               <p>Hvala lepa za besedo. Mislim, da vsak zakon ima k členom tudi svojo obrazložitev. In
               če bi ta obdržala, ki jo je sedaj tukaj prezentirala naša kolegica, potem če se malo
               pohecam, bi to pomenilo, da si morajo tudi gledališčniki narediti na odru kadilnico
               in potem iti med predstavo, ki zahteva uprizoritev, s cigareto v kadilnico in tam
               odigrajo. To bi zelo popestrilo verjetno vse skupaj, vse dogajanje.</p>
               <p>Mislim, da ta vaša obrazložitev, malo se šalim, da ta vaša obrazložitev ne drži. Ker
               tukaj gre za igro in saj tudi nekatere druge zadeve so v javnih prostorih, recimo,
               prepovedane kot je ekshibicionizem, ali pa kakšni drugi prizori, da ne rečem kakšni,
               pa gledališčniki to na svojih odrskih deskah zelo radi uprizarjajo. Tako, da to ni
               razumeti na takšen način, kot ste vi tukaj to predstavila. Če pa bi tako sprejeli,
               kot vi predlagate, pa bi potem avtomatsko s tem zakonom uvedi kadilnice za
               gledališčnike, ker bi hodili, pa bi tam potem veselo naprej kadili.</p>
               <p>Tako, da je iz tega verjetno, bom potem tudi počakal, kako bo predstavnik
               ministrstva na ta amandma odgovoril in se potem v skladu s tem tudi odločil. Bi pa,
               ker sem že pri besedi, rad povedal svoj odnos, če smem, do tega zakona. Jaz sem
               nekadilec, sem pa dejansko glede teh prepovedi nekako nevtralen. Sam mislim, da
               takšno urejanje v bistvu ne bo prineslo tistega učinka, ki se ga želi s tem zakonom
               doseči.</p>
               <p>In tudi sam osebno nimam nič proti tistim, ki kadijo, če pač hočejo kadijo in
               kupujejo drage cigarete in s tem na nek način polnijo državni proračun. Res pa je, da
               se potem v nekem obdobju nekateri ali pa veliko, ko se srečajo z zdravstvenimi
               težavami, odpovedujejo in ne kadijo več. Takšnih primerov je ogromno. Vsak prej ko
               slej naleti na te težave.</p>
               <p>In tudi ta podatek, da 650.000 ljudi umre letno zaradi kajenja. Jaz bi rekel, da ni
               čisto točen. Umre prej, kot bi sicer, ker konec koncev vsi smo namenjeni enemu
               končnemu cilju in vsi zapisani smrti. Tako, da cigareti lahko samo prej ta konec
               dejansko približajo. To je pa res in da so potem stroški z zdravljenjem precejšnji.</p>
               <p>Zelo pa se strinjam s tem, da imajo tisti, ki delajo v bifejih, gostilnah, pravico
               do tega, da niso pasivni kadilci, da ne vdihujejo tega zraka. Ti prostori obupno
               smrdijo. Če pridete v bife, kjer se kadi ali pa še slabše v gostilno, kjer se tudi
               mešajo vonjave s hrano in tako naprej, obupno in jaz, recimo, kot nekadilec v tak
               prostor ne grem, ker v takšnem prostoru ne moreš normalno naročiti hrane in potem ob
               tem tudi na nek način se dobro počutiti.</p>
               <p>Mogoče bi se to lahko rešilo na kakšen drug način. Nekateri ste že predlagali, da bi
               tisti bifeji, ki že so kadilnice in tudi kot kadilnice smrdijo, to tudi naprej ostali
               s tem, da bi se lahko lastniki odločali in bi za to plačevali neko določeno dajatev,
               bi potem verjetno država od tega nekaj imela. Sedaj bomo s tem zakonom dali na nek
               način možnost, da bomo nagradili tiste, ki bodo začeli delati verjetno neke steklene
               ali kakšne kletke bodo to, kjer se bodo potem kadilci notri našli in bodo lahko ven
               gledali druge in drugi potem notri njih in se bodo potem na takšen način ločevali.
               Ker to je nek način ločevanja. To je bilo danes že povedano. Bil je dosežen v
               prejšnjem zakonu, ko je bilo pač rečeno, da mora imeti takšen lokal ločen prostor za
               kadilce. To so potem seveda lastniki izkoristili tako, da so naredili neko metrsko
               pregrado in so potem rekli: <q>"Ja, to pa je sedaj ločen prostor"</q>. Tako, da se je pač na
               takšen način neko zakonsko dikcijo izigralo in prešlo.</p>
               <p>Glede na to, da je poslanska skupina sklenila ta zakon podpreti, ga bom tudi sam
               podprl. Ne mislim pa, da bo imel nek velik učinek na zmanjševanje kajenja, kar pa je
               velik problem med mladimi. Danes ogromno mladih kadi. Kadijo pred šolami, kadijo v
               parkih, kadijo na ulici. Cigaretne ogorke mečejo za sabo vsepovsod, to potem po
               mestih, kjer ne čistijo, lahko tudi vidimo. Mislim, da bo potrebno s kakšnimi drugimi
               ukrepi, predvsem na področju vzgoje narediti še nekaj, da bo to kajenje, ki
               predstavlja problem vsake od razvitih družb, na nek način zmanjšalo.</p>
               <p>Same zakonske prepovedi, tudi tako imenovani Kebrov zakon, ki je prepovedal točenje
               alkoholnih pijač do 10. ure, in podobne prepovedi, se mi zdi, da je to nesmiselno.
               Nikakor pa to ni enako s tistim, kar sem slišal v predstavitvi ene od poslanskih
               skupin, kjer je ponovno bilo povedano, da se je uvedlo <q>"hora legalis"</q>. To se kar
               naprej ponavlja in seveda to ni res. Nekaj povsem drugega se je sprejelo kot <q>"hora
               legalis"</q>. Hvala lepa.</p>
            </sp>
            <sp xml:id="SDZ4-Redna-29-2007-06-20.sp73">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati k tej točki?</p>
               <p>Gospod Ziherl.</p>
            </sp>
            <sp xml:id="SDZ4-Redna-29-2007-06-20.sp74">

               <speaker>MILENKO ZIHERL:</speaker>

               <p>Hvala za besedo. Sam amandmaja ne nameravam podpreti, kajti če hočemo zakon
               uveljaviti tako, kot je zamišljen, potem ne sme biti izjem. Morda poznam situacijo na
               Irskem, kjer so zagrožene visoke kazni do 2000 evrov in ni nobenih izjem. In so se mi
               po eni strani kadilci kar smilili, ko so zunaj pred hotelom kadili in sem imel
               občutek, kot da so nekaj ukradli.</p>
               <p>Zdaj pa o tem: <q>"čik"</q>, kot efekt igre je morda nekje na 9999 mestu učinka, glasba,
               scena, igralski nastop in tako naprej. Da se imitirati neprižgan, kajti tudi drugi
               scenski efekti niso 100% naravni. Tako je konj lesen, ni živ konj in se ne sprehaja
               po odru. Avto je silhueta in se ne vozi po odru sem ter tja. Namesto, če igrajo
               zapijanje, se verjetno zapijejo s čajem ali kakšno podobno obarvano tekočino, kajti
               drugače bi predstava izgubila na vrednosti. Pretep ni zaresen pretep, ampak je
               navidezno nakazan. Pa tudi seks je samo nakaz in ni dejanski seks. Tako se lahko tudi
               kajenje ponazori z neprižgano cigareto. Če pa hočejo ponazoriti zakajen prostor pa ga
               lahko z umetno meglo. Torej obstajajo alternativni scenski efekti in izjema kajenja
               kot umetniški vtis vsekakor ne morem podpreti. Hvala lepa.</p>
            </sp>
            <sp xml:id="SDZ4-Redna-29-2007-06-20.sp75">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gulič.</p>
            </sp>
            <sp xml:id="SDZ4-Redna-29-2007-06-20.sp76">

               <speaker>ALEŠ GULIČ:</speaker>

               <p>Spoštovani, gospod predsednik. Cenjene kolegice in kolegi, seveda je treba ta amandma
               podpreti ali pa zakon jemati z veliko rezerve. Gre za to, da kajenje na odru prav
               gotovo ni kajenje. Ampak ob vseh teh duhovitih rešitvah, ki sem jih slišal, imamo
               tudi še kakšno drugo na zalogi. Lahko bi kadil medicinske cigarete, ki se dobijo v
               lekarnah, kjer ni nobenega tobaka in ne padejo pod zakon o omejevanju tobačnih
               izdelkov ali pa nevarnost robotov, na sploh, če gre za kakšne bolj ruralne zadeve. To
               se da vse urediti.</p>
               <p>Ampak gremo k zakonu samemu. Zakon seveda je spet namenjen stigmatizaciji. Gospod
               državni sekretar, normalnemu človeku zadostuje, da poveš, da je kaj škodljivo, in
               poveš, da s tem škodi drugim in to zadostuje. Tukaj seveda smo šli pa v popolno
               prepoved, v stigmatizacijo, ampak ne prepoved iz kakšnih drugih razlogov,
               zdravstvenih, socialnih in tako naprej. Ampak zaradi tega, ker se pač po prejšnjem
               zakonu ni dalo nadzorovati, komu se ni dalo. Namreč en <q>"s"</q> je manjkal. Vmes seveda pa
               se je sprožila prava gonja proti kadilcem. Jaz vam lahko pokažem dopise resnih
               inštitucij, kjer seveda so kadilci ozmerjani tako kot se seveda v civilizirani družbi
               ne dela.</p>
               <p>Namesto, da bi se gojilo neko kulturo kajenja, kakršno je že, recimo, Slovenija
               imela v času med obema vojnama, pa tja do 60-ih let, spet pristajamo na neke tuje,
               ampak tukaj v tem primeru res tuje civilizacijske vzorce. Tisti, ki so nam leta po
               drugi svetovni vojni v UNRA paketih pošiljali Lucky Strike, zato da smo se navadili
               kaditi, nam zdaj seveda kažejo, kako je to škodljivo in nemarno. In seveda Slovenci
               veselo pristajamo na vse take prepovedi. Naenkrat je postalo to zelo moderno.</p>
               <p>Zakon bo prav gotovo zmanjšal število kadilcev in seveda prav gotovo bo povečal
               trošarine, zato da bo veljalo to, da finančnih posledic ne bo. Se pravi, tobačni
               izdelki se bodo morali enormno podražiti, vsaj za 50 do 60%, da se bo to ujelo glede
               na pričakovano opuščanje kajenja.</p>
               <p>Druga stvar, ki se mi zdi pomembna ob tem zakonu je ta, da se je spet nekako
               izračunalo, da gre za manjšino, ki jo je treba seveda označevati, stigmatizirati in
               izločevati na vse načine. Kadilci, tako kot recimo na zahodni obali Združenih držav
               Amerike, ne na vzhodni, ampak samo na zahodni postajajo pravzaprav tisti, ki so
               zasmehovani, ki so izločeni iz družbe. To je očitno spet eden od ciljev, če ni cilj,
               ki je zapisan, bo pa prav gotovo stranski učinek takšen.</p>
               <p>Dosedanji zakon je bil čisto dober, samo izvajati bi ga bilo treba. Kar se tiče
               omejevanja dostopnosti pri mladih, mislim, da je to edini del, ki je vreden podpore v
               tem trenutku, saj so drugi mehanizmi, ki so včasih delovali, se pravi šolske
               prepovedi in tako naprej, odpovedali. Vse drugo pa bi lahko vrgli v koš. Hvala lepa.
           </p>
            </sp>
            <sp xml:id="SDZ4-Redna-29-2007-06-20.sp77">

               <speaker>PREDSEDNIK FRANCE CUKJATI:</speaker>

               <p>Hvala. Gospod Janc.</p>
            </sp>
            <sp xml:id="SDZ4-Redna-29-2007-06-20.sp78">

               <speaker>KRISTIJAN JANC:</speaker>

               <p>Hvala lepa, spoštovani predsednik. Spoštovani sekretar s sodelavkama, kolegice in
               kolegi! Govorimo o amandmaju k 2. členu naših kolegov nepovezanih poslancev. Lahko bi
               ga na nek način razumel. Pomembno pa je povedati, da take odpustke bi vsakdo si želel
               v tej javnih prostorih, tako športniki, zdravstveni delavci, socialni delavci in tako
               naprej. In verjetno vsak bi našel kakšen tak ali drugačen argument, ki bi jim prišel
               prav, da bi vsaj na določenem delčku vendarle imel neke odpustke tega zakona. Pa
               vendar naj mi bo dovoljeno, spoštovani predsednik, mislim, da ta korak, ki ga delamo
               danes, je restriktiven, strog, odločen, brezkompromisen. Dobesedno morda, z vsem
               spoštovanjem do kadilk in kadilcev, zelo ošter.</p>
               <p>Malo smo pogledali po Evropi in našli neke modele, ki jih ima večina evropskih držav
               in ki kaže, da pač zdravje kot največja vrednota, zdravje, družba, okolje, mora
               nekako tudi zaščititi. V tem primeru zagotovo počnemo, dobesedno lahko rečem, mečemo
               kadilke in kadilce na cesto. In to je tudi konec koncev pravica do tistih, ki delajo
               na primer v gostinstvu, da imajo pravico do čistega zraka, da imajo normalne pogoje
               za delo, ker danes tega ni.</p>
               <p>Obstoječi zakon, ki velja, sam sem ga tudi poizkusil kot direktor nekega podjetja,
               je sicer bil dober v namenu. Žal pa je imel luknje, da tako rečem, pa morda nekoliko
               slabši nadzor in se je kmalu razvrednotil v tistem pomenu, za kar je bil prvotno
               namenjen. Žal ni dal tistih pravih učinkov, rezultatov. Iskati vzroke, zakaj je bilo
               tako, kot je bilo, je pač lahko. Vsak lastnik se je na svoj način znašel tako ali
               drugače in minimalno sicer izpolnil kriterije nekadilski populacije gostov v lokalih.</p>
               <p>V večini primerov pa potem, ko kasneje ni bilo več pravega nadzora, še tisto se je
               zminimiziralo in je postalo tako, kot je.</p>
               <p>Mislim, da je ta skrb države pravilna, da skrbi predvsem za svoje mlade generacije,
               ki so na pohodu, ko posegajo po teh užitkih, tako imenovanih.</p>
               <p>Tudi sam sem bil nekoč kadilec, pa k sreči ne v puberteti, ampak po končani srednji
               šoli, pa potem, hvala bogu, pred 12-imi leti spoznal to zablodo in s trdo voljo se
               odločil, da ne bom več kadil v dobro sebi, družini, okolju in tako naprej. Ampak to
               ni tako enostavno, preprosto. Treba je imeti močan karakter, da lahko vržeš to
               razvado na stranki tir. In uspel sem. To si štejem za največjo zmago nad samim seboj.</p>
               <p>Zakon, po moji oceni, je pozitiven, dober, je strog. Kot sem povedal, bo dajal
               učinke. Bojim pa se tega, kar so že moji predhodniki povedali, sam zakon vseh teh
               problemov in želja zagotovo ne bo rešil.</p>
               <p>Veliko teh nalog mora opraviti družina, domače okolje, vzgoja. Drugo je zagotovo
               šola, ki se mogoče temu premalo posveča. Pa tudi mediji in splošna osveščenost.
               Mislim, da je temu treba več skrbi posvečati, ker je samo ta napisan dokument in
               stroge omejitve kadilcem verjetno od tega pričakovanega rezultata ne bodo dali. Tako
               kot žal pričakovanega rezultata nimamo na cestah. Žal imamo močne ukrepe, velike
               kazni itn. Pa vidimo, da število nesreč, tudi s smrtnim izidom celo narašča, ne pa
               zmanjšuje. Problemi so še kje drugje. Ne samo v zakonodaji in izvajanju zakonodaje,
               ampak tudi v splošnem družbenem okolju, ki je takšen, kot je. Upam in verjamem, da
               boste zakon sprejeli, da bo šel to pot in da bo dosegel cilj. Vsaj delno ta cilj, da
               poskušamo vsaj kakšnega kadilca, predvsem pa poskušamo tiste zaščititi, ki delajo v
               okoljih, ki so izpostavljeni dnevnemu dimu, ki zagotovo ni prijazen, ki je slab itn.</p>
               <p>Je pa res, da v tiste komore morda, po moji oceni, bodo šli samo tisti najbolj
               strastni kadilci, ki bodo tisto uro, dve v lokalu ne zdržali in bodo šli notri in
               pokadili cigaret, dva. To bo zagotovo po mojem majhna skupinica ljudi, ker tisti
               povprečni kadilec niti komore ne bo iskal in si tam ne bo našel duška, da si bo v
               tistem prostoru vzel tisti užitek, ki paše mogoče v kakšno drugo okolje, ne pa neko
               komoro.</p>
               <p>Ampak dobro, možnost bo dana. Bo imel priliko, da tam lahko pokadi kakšen cigaret
               itn. Skratka, svobodna izbira pa še vedno ostaja za vsakega posameznika, da kadi,
               koliko pokadi. Vendar zavedajoč se, da škoduje predvsem sebi, tokrat pa s tem zakonom
               ne bo škodoval tudi svojemu okolju, torej tistim, ki ne kadijo in ne bodo
               izpostavljeni nekadilci v okolju, kjer se kadi. Seveda dosegati spoštovanja kadilk
               tudi v Državnem zboru nekadilcev. Tudi njim bo zagotovo nekoliko odklenkalo.
               Verjetno, pa tudi verjamem, da se bodo na takšen ali drugačen način znašli in
               verjetno vedno pokadili nekje, kjer bo to tudi dovoljeno. Imam pa en dober recept, pa
               ne morda po svoji lastni poti, ki sem jo šel. Spoštovane poslanke in poslanci, ki
               kadite, poznam dober recept za ta nov zakon: Nehajte kaditi. Hvala lepa.</p>
            </sp>
            <sp xml:id="SDZ4-Redna-29-2007-06-20.sp79">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marušič, izvolite.</p>
            </sp>
            <sp xml:id="SDZ4-Redna-29-2007-06-20.sp80">

               <speaker>DORJAN MARUŠIČ:</speaker>

               <p>Spoštovani gospod predsednik, cenjene poslanke, poslanci! Rad bi se samo nekoliko
               oglasil v dosedanji razpravi in morda poskušal z nekaj argumenti usmeriti razpravo in
               pogled na zakon. Tja, kakor je bil tudi predstavljen in namenjen. Torej iz same
               razprave sem sprejel, da torej vsi, poslanke in poslanci, podpirate to, da se omeji
               dostop do tobačnih izdelkov mladoletnim osebam. Morda gre pa nekoliko za različne
               povedi pri tem, da se z zakonom želi zmanjšati dostopnosti ljudi škodljivim vplivom
               tobačnim izdelkom.</p>
               <p>In tukaj, ko se sedaj razprava preusmerja v smeri zaščite ali getoizacije kadilcev,
               bi želel poudariti, da zakon, ki je bil leta 1996 sprejet in je Slovenijo uvrstil med
               vodilne države Evropske unije, ki je na področju javnega zdravja naredila pomemben
               ukrep, je dejansko lahko v vašem jeziku celo v nekem smislu getoiziral. Razdeljuje
               prostore za tiste, ki ne kadimo, in za tiste, ki kadijo. Seveda v tem času je celotna
               zdravstvena znanost ali pa sploh znanost šla dalje in s širokimi pedagoškimi
               raziskavami dokazala, da je tudi pasivno kajenje škodljivo.</p>
               <p>V samem predlogu imate natančne številke iz Evropske unije. Lahko jih prenesete na
               Slovenijo in ugotovite, da v Evropski uniji 7 tisoč ljudi umre zaradi
               izpostavljenosti pasivnemu kajenju. 72 tisoč jih umre torej na delovnem mestu, 72
               tisoč pa doma. Torej še veliko nas čaka na vzgoji. Namreč želimo za to izboljševati,
               ne samo podaljševati življenje, ampak tudi izboljšati kakovost življenja tako, da bi
               lahko v nekem smislu razumel izjavo, da bo nekdo nekoliko prej umrl, ampak
               zdravstveni sistem želi izenačevati ali pa približevati pričakovano življenjsko dobo
               in pa kvalitetno dobo življenja. In še kako pomembno je, da tobak ravno v tisti
               skupini mlajših od 65 let pušča neizbrisne posledice.</p>
               <p>Naj se vrnem ponovno k zakonu, ki je bil sprejet leta 1996. Kajti, slišal sem, da ni
               bilo učinkov. Še kako pomembni javno zdravstveni učinki. To Slovenijo uvršča med
               tiste, ki je pomemben korak naredila. Ob ali pa pred sprejemom zakona je bilo 28%
               kadilcev v Sloveniji. Po 10-ih letih 23% kadilcev ali za 20% se je zmanjšal delež
               kadilcev v slovenskem prostoru.</p>
               <p>V evropskem prostoru je 20% kadilcev. Skratka, z doseženimi znanji, da pasivno
               kajenje škoduje in sledenjem Evropski uniji in drugih držav smo želeli z zakonom
               nadgraditi dosedanji zakon s spremembami, ki smo jih vpeljali.</p>
               <p>Seveda tako, kot je lepo moj predhodnik povedal, vsak bi si želel biti izjema. V
               amandmaju ali pa komentarju k amandmaju, tudi tu mislimo, da gre za javni prostor in
               da bi lahko bila nekako sporočilna vrednost nadomeščena ali zagotovljena z
               nadomestki. Ne nazadnje pri samem argumentu je bilo celo povedano, da to v evropskem
               prostoru nekatere države tudi počnejo.</p>
               <p>Skratka, plediram na to, da se ne izpostavlja, da zakon getoizira ali pa izločuje
               kadilce. Ne, zakon ima eno od osnovnih nalog ali pa ciljev poleg tega, da omejuje
               dostop mladim, predvsem v tem, da omogoča varno delovno okolje vsem državljanom.
               Seveda v ničemer ne omejuje kadilcev k njihovi odločitvi, da kadijo. Seveda izbirati
               si bodo pa morali prostor, v katerem bodo to počeli. Ob tem pa zakon deluje tudi na
               preventivnem področju, saj bo potrebno omogočiti državljanom, ki kadijo, da se bodo
               lahko obrnili na pomoč, v kolikor jo bodo zaznali in uporabili kar nekatere
               preventivne programe, ki so pri nas obveščeni. Torej, delavnice o opuščanju kajenja,
               programe, ki so naravnani v šoli in drugih prostorih, kjer se uvaja zdravo šolo, in
               preventivne programe ali pa promocijske programe k opuščanju kajenja.</p>
               <p>Vendar, naj zaključim kot moj predhodnik. Če ste me pozorno poslušali, doma bistveno
               več ljudi ali pa zaradi pasivnega kajenja bistveno več ljudi umre zaradi pasivnega
               kajenja. Tako, da nas poleg delovnega mesta čaka še veliko samopogleda ali pa kar
               pogleda v ogledalo, ali smo dovolj naredili za to, da živimo in delamo v zdravem
               okolju in krepimo svoje zdravje. Hvala.</p>
            </sp>
            <sp xml:id="SDZ4-Redna-29-2007-06-20.sp81">

               <speaker>PREDSEDNIK FRANCE CUKJATI:</speaker>

               <p>Hvala. Gospod Veršnik.</p>
            </sp>
            <sp xml:id="SDZ4-Redna-29-2007-06-20.sp82">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim! Spoštovane kolegice in kolegi! Nobena
               juha se ne poje tako vroča, kot se skuha. Problema kajenja s tem zakonom prav gotovo
               ne bomo rešili. Imamo zakon, ki naj bi ščitil nekadilce, vsaj jaz ga tako razumem.
               Ne, da preprečuje kadilcem kajenje ali jih omejuje. Ne, ščiti tiste, ki ne želijo
               priti pod vpliv te droge ali škodljivega dima, da jim je omogočeno normalno delo,
               normalno življenje brez teh škodljivih strupov. To, mislim, da je osnovni namen tega
               zakona. Seveda poleg tega, da se skuša mladini onemogočiti dostop do te droge. Kar
               mislim, da je popolnoma prav. Kadilci, ki so zasvojeni, so kadili in bodo kadili.</p>
               <p>Lahko iz lastnih izkušenj povem, da bodo nehali najprej en teden pred zadnjo uro. Ne
               želim nikomur, da bi gledal tak prizor umiranja človeka, ki umira zaradi cigaret.</p>
               <p>Strinjam se, da je v zakonu čim manj izjem. Prepričan sem, da bi tudi dosedanji
               zakon, če ne bi imel toliko raznih izjem, bistveno bolje funkcioniral. In seveda
               zaradi tega razloga nisem pripravljen podpirati kakršnihkoli sprememb, ki bi vodile v
               možnost, da se skozi stranska vrata pripelje čim več izjem. Hvala lepa.</p>
            </sp>
            <sp xml:id="SDZ4-Redna-29-2007-06-20.sp83">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mikolič.</p>
            </sp>
            <sp xml:id="SDZ4-Redna-29-2007-06-20.sp84">

               <speaker>MARTIN MIKOLIČ:</speaker>

               <p>Hvala za besedo. Prisrčno pozdravljeni! Glede amandmaja k 2. členu bi samo na kratko
               povedal, da je obrazložitev kar obsežna, pa dokaj zanimiva. Lahko te malo zabava
               vmes, ko to bereš. Moram pa povedati, potrditi, da pa to res vse drži, kar je
               napisano.</p>
               <p>S tem, da bi pa opozoril na to, da pravzaprav bi morali potem tudi pri drugih
               zakonih, ki smo jih tudi kot Državni zbor sprejemali tukaj, misliti na ta problem, če
               lahko tako rečem, ko smo jih sprejemali. Omenil bi samo Zakon o javnem redu in miru.
               Mislim, da tudi v tistem zakonu je marsikaj napisano, kar se lahko dela oziroma kaj
               se ne sme delati na javnih površinah oziroma konkretno tudi na teh površinah, ki
               nekako so tudi povezane z najbrž tudi s kakšno gledališko predstavo. In če bi se v
               tistem držali tudi tistega zakona, potem je marsikaj nezakonito bilo ali pa bo tudi v
               prihodnje storjeno na gledališkem odru ali pri kakšnih drugih scenah.</p>
               <p>Želel sem na to opozoriti, da tu sedaj je ta predlog, ki bi nekako dovoljeval, da bi
               se na odru kadilo, če to zahteva neka scena. Sam pa si pravzaprav niti ne
               predstavljam, da če bo to scena zahtevala, pa če bo si tisti igralec oziroma tisti,
               ki ima to vlogo, cigareto prižgal, da bo zdaj to pa nek alarm glede tega zakona.
               Nekako se strinjam s strani ministrstva, da bi posebej ta amandma bil potreben, da se
               to v zakon zapiše. Mislim, da ni potreben, se pa še enkrat sklicujem na vse ostale
               zakone, kjer bi lahko prav gotovo sedaj že bili problemi. Predvsem pa bi lahko bili
               ali pa bodo tudi v prihodnje. In če takrat nismo izpostavljali to problematiko, pa
               živimo s tem, ko gremo gledat določeno predstavo, potem najbrž tudi tu ne bo nič
               narobe, tako da jaz tega amandmaja ne podpiram.</p>
            </sp>
            <sp xml:id="SDZ4-Redna-29-2007-06-20.sp85">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zagorac.</p>
            </sp>
            <sp xml:id="SDZ4-Redna-29-2007-06-20.sp86">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsednik. Spoštovani prisotni! Sam nisem imel namena
               debatirati pri tem amandmaju, ampak lahko povem že v naprej, da ga bom podprl. Zdi se
               mi, da je gledališče ene vrste improvizacija. Ampak vsega se pa ne da improvizirati.
               Nekdo je izpostavil Churcila. Jaz si ga ne znam predstavljati na odru s korenčkom, pa
               z meglom pri tazadnji, da bo improviziral kajenje. Tisti, ki ste govorili o tem, da
               improvizirate pri sexu, mislim, da je bil to eden iz vladnih poslancev, moje sožalje.
               Tisti, ki se tega lotimo, dajemo takrat, vsaj upam, vse od sebe. Ampak, vsi so šli
               malo širše, ne samo na amandma. Namen zakona je zmanjšanje kajenja. Kar je
               prepovedano je najbolj sladko. Že iz vaše svete knjige. In dvomim, da bo zakon
               prispeval k temu, da bomo zmanjšali število kadilcev. Sam sem kadilec. Verjemite mi,
               da edina stvar, ki bi me preprečila do tega ta trenutek, da bi nehal kaditi, ampak
               govorim ta trenutek, je ta, da cigarete ne bi bile dostopne. Dostopne mi pa niso
               takrat, ko si ne morem kupiti škatlice cigaret.</p>
               <p>Spoštovani državni sekretar, povedali ste koliko se je zmanjšalo število kadilcev po
               uvedbi prvega zakona. Ampak pozabili ste povedati, da istočasno s tem zakonom so se
               tudi povišale cene tobačnih izdelkov in trošarine. Vprašanje je, kaj je vplivalo na
               to, da je 3% manj kadilcev. Sam sem bolj prepričan, da cena škatlice cigaret, ki jo
               moramo dati. In tisti, ki govorite, da je zelo grozno gledati nekoga, ki umira zaradi
               cigaret. Verjemite mi, enako grozno je gledati nekoga, ki umira v prometni nesreči,
               od, bom rekel, prepovedanih drog ali česarkoli. Direktno za posledicami kajenja. In
               tu mi boste pritrdili. Ne umre noben, kvečjemu je to lahko razlog za razvoj ene
               bolezni, ki je smrtno nevarna. Noben, ampak res nihče ne umre zato, ker je kadil.
               Umre zaradi ene bolezni, ki je lahko ali pa tudi ne. Verjemite mi, raka na pljučih
               imajo tudi ljudje, ki cigaret niso ne videli. To je zelo splošna debata in zelo
               splošno govoriti o tem, se mi zdi zelo neresno.</p>
               <p>Ampak poglejmo še z druge strani. Otroci v 6. razredu osnovne šole vedo, kaj pomeni
               <q>"over dose"</q>. Vedo, kaj pomeni injekcijska igla, vedo kako se pripravi odmerek
               heroina, pa ta Vlada še ni prišla še z nobenimi resnimi ukrepi. Celo pozna eno vrsto
               zdravljenja, ki jo tudi financira. To je metadonsko. Ljudi zdravimo z drogo proti
               drogi. V tej smeri pa se ne dogaja nič. Danes omogočate s tem, ko bomo prepovedali
               kajenje vse povprek, da bomo pa rešili ne vem kakšna življenja. Ne bomo. Slepite se,
               ne bomo. Izolirali bomo skupino ljudi, ki je lahko večja ali pa manjša. Podatki so
               zelo relativni, koliko ljudi kadi občasno, redno, tako ali drugače in koliko jih ne
               kadi. Meni se zdi, da je zakon bolj modna muha.</p>
               <p>Spomnite se nekaj let nazaj ali pa par desetletij nazaj, mogoče še v času, ko še
               mene ni bilo. Nekateri starejši poslanci tukaj pa se gotovo tega dobro spomnijo, ko
               je bilo kajenje moderno. Ne samo moderno, bilo je tudi luksuz. Celo bonton je pisal o
               tem, kako kaditi, da ne boš izgledal neroden, ko kadiš.</p>
               <p>Večina od vas, ki sem vas danes tukaj slišal, pa verjamem, da to ni seja priznanja,
               je ta: <q>"nekoč sem kadil, danes sem pa nehal"</q>. Jaz sem na začetku povedal, da sem
               kadilec, ampak ne z namenom, da bi karkoli priznal. Sem kadilec. In edina stvar, kot
               sem že povedal, ki bi mene lahko odvedla ali odvadila kajenja, prvič je denar v tem
               trenutku. In nekoč, ko bo treba tako, kot je gospod Janc povedal, grozna volja, ki jo
               moraš imeti in samo volja in denar, ne prepoved vsesplošnega kajenja. Volja je
               dovolj. Vsi tisti, ki bodo osveščeni o tem, kako kajenje resnično škoduje, se bodo za
               to odločili. Ne če jim bomo mi prepovedali. Veste, kaj mene najbolj zaboli kot
               kadilca - plakati, ki jih vidim v zdravstvenem domu: zdrava pljuča, bolna pljuča. To
               so stvari, ki ti dajo misliti, kaj ti pomeni ali pa ne pomeni cigaret. Ne pa prepoved
               kajenja. Daleč od tega. Nekateri v kajenju uživajo. Nekaterim je to višek doživetja v
               njihovem vsakdanu. Pa dajmo to poskušati spoštovati in ne omejevati v ene celice,
               komore, izolacijo, ne vem s čim. Nekaterim je užitek sedeti pred televizijo. Vemo,
               televizija škodi za oči, če jo gledaš preblizu, pa je tudi ne prepovedujemo. Lepo vas
               prosim, nehajmo se slepiti z besedami, kako je hudo gledati nekoga, ki umira zaradi
               cigaret, ne se slepiti, da se bo s tem zmanjšalo število kadilcev, ker je to
               neumnost. Prav je, da nekaj naredimo, da bo manj ljudi kadilo v tej državi ali pa
               skrbelo za svoje zdravje na takšen ali drugačen način, samo ne na takšen način, kot
               ga vi predlagate.</p>
               <p>Sploh pa, če se vrnem nazaj k amandmaju. Saj pravim, v teatrih je že danes in pa v
               filmih dovolj improvizacije. Sam dvomim, da bi lahko nek kader uprizorili tako, da bi
               to naredili brez cigareta. Nekdo je rekel: <q>"Z neprižganim,"</q> potem pa spustimo dim, pa
               ne veš ali se mu kadi iz ust ali od kod drugod na odru. Lepo vas prosim, malo
               resnosti. Hvala.</p>
            </sp>
            <sp xml:id="SDZ4-Redna-29-2007-06-20.sp87">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi pa vabim poslanca Geza Džubana. Izvolite.</p>
            </sp>
            <sp xml:id="SDZ4-Redna-29-2007-06-20.sp88">

               <speaker>GEZA DŽUBAN:</speaker>

               <p>Hvala lepa, predsedujoči. Lep pozdrav vsem skupaj. V razpravi imamo 2. člen in
               amandma k 2. členu, ki pravi: <q>"Med javne prostore, namenjene za dejavnost kulture, se
               ne štejejo prostori, v katerih se izvajajo predstave s področja scenskih umetnosti."</q>
               In po vsej razpravi, ki traja že nekaj časa, se mi zdi, da je kolega Mikolič bil
               prvi, ki je razpravljal o vsebini tega amandmaja. Vsi drugi ste razpravljali na
               splošno o zakonu in mislim, da tudi gospod Marušič ni direktno odgovoril, glede
               podpore temu amandmaju - da ali ne.</p>
               <p>Vsak zakon, ki omejuje ali prepoveduje, ima vedno neke izjeme. In ni rečeno, da
               moramo mi vsako izjemo zavrniti zaradi tega, da omejimo na najbolj drastičen način
               zadeve, tudi če so nelogične. Istočasno pa pristajamo na to, saj ni treba, da
               naredimo izjemo, izjema bo že sam dogodek in kaj pa je narobe, če se, ne vem, v
               gledališču na odru kadi. Zakonsko je kajenje v tem primeru, kot pravi predlagatelj,
               <q>"prostor, kjer se izvajajo predstave s področja scenskih umetnosti."</q> Z zakonom je to
               prepovedano, istočasno že pristajamo, da pa se to kljub vsemu lahko dogaja, čeprav v
               zakonu nismo naredili izjeme. Mislim, da ta logika ne vzdrži. In poleg tega, po moji
               presoji ima ta zakon dovolj dobrih stvari, da bo podprt, jaz ga bom že podprl, ampak
               pred seboj imamo slučajno nekaj amandmajev, ki so logični in eden od teh je ta, ki ga
               imamo trenutno v obravnavi, in ne vidim pretiranih razlogov, da ne bi vi, ki,
               nekateri celo podpirate rešitev, glasovali boste pa tako ali tako proti, ker ste se
               že prej tako zmenili. Malo se zamislite in upoštevajte logičnost tega amandmaja, pa
               morda še katerega drugega, da dobi podporo, da ne bomo rekli, zakon smo sprejeli, ni
               pa treba, da se izvaja. Največji problem tovrstnih zakonov je, tudi prejšnjega ali
               veljavnega, da ga imamo, pa ga ne izvajamo. In tukaj je isto. Že vnaprej rečemo: <q>"Ja,
               saj vsega pa ne bomo izvajali."</q> Če hočemo, da so učinki, potem sprejmimo zakon, ki se
               bo dal izvajati, in organi, ki so za to pristojni, bodo rešitve zastopali in zakon
               izvajali. Hvala lepa. Izjeme pa poskušajmo razumeti in jih tudi uzakoniti.</p>
            </sp>
            <sp xml:id="SDZ4-Redna-29-2007-06-20.sp89">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim poslanko Barbaro Žgajner Tavš. Izvolite.</p>
            </sp>
            <sp xml:id="SDZ4-Redna-29-2007-06-20.sp90">

               <speaker>BARBARO ŽGAJNER TAVŠ:</speaker>

               <p>Hvala lepa. Ne bom tako stroga, kot je bil pri predstavitvi stališča Poslanske
               skupine Slovenske nacionalne stranke moj poslanski kolega Bogdan Barovič. Verjetno
               tudi zato, ker sama nisem kadilka. Moram pa reči, da spoštujem tudi tiste, ki si
               prižgejo cigareto, ker je to njihova svobodna volja. Zato ne razumem določenih
               določil zakona, ki so po moji oceni nekoliko skregana z logiko ali pa z ostalo
               zakonodajo, ki velja v naši državi.</p>
               <p>Pa mi dovolite, da omenim samo dvig starostne meje, se pravi, za tiste, ki bodo
               lahko kupili škatlico cigaret, s 15 na 18 let. Pri petnajstih letih, vemo, pod
               določenimi pogoji lahko državljanke in državljani v naši državi dobijo opravilno
               sposobnost. Kako ta zakon rešuje te primere? Ali bo oseba, ki je pri petnajstih letih
               starš, zaposlena, v rednem delovnem razmerju, morala za to, da bo kupila škatlico
               cigaret, v trgovino poslati, ne vem, svojega starša? Zgolj me zanima ta nejasnost v
               zakonu ali pa skregano z logiko, z ostalo zakonodajo v naši državi. Po drugi strani
               kar nekaj amandmajev zelo logičnih in smiselnih je bilo vloženih že v sami drugi
               obravnavi na matično delovno telo.</p>
               <p>Jaz sem že pred časom naslovila na ministra za zdravje, pa moram reči, da sem bila
               resnično razočarana, prošnjo za to, da upošteva pri pripravi zakona ekonomske učinke
               tega zakona. Ekonomske učinke na gostince in ostale, ki jih bo zakon zelo zelo
               prizadel. Tudi zaradi prehodnega obdobja, ki ga ukinjate oziroma h kateremu niste
               pristali. To je tisto prehodno obdobje za postavitev kadilnic. Ampak jaz sem dobila
               takrat jasen in glasen odgovor s strani ministrstva. Gospod minister je bil podpisan
               pod odgovor, da Vlada konkretnih analiz na tem področju ni naredila. Tudi na vpogled
               jih ni, spoštovani vladni predstavniki oziroma predstavniki ministrstva. Ne nazadnje
               moj poslanski kolega Boštjan Zagorac je omenil, omenil pa je resnično temo, ki bi
               bila vredna razmisleka. Omenil je metadonsko terapijo kot edini vladni ukrep
               <q>"zdravljenja"</q>, v narekovajih, odvisnosti. To omenjam zato, ker ste omenili, gospod
               državni sekretar, ker ste omenili vašo skrb za zdravje ljudi: da pa bo s tem zakonom
               toliko in toliko ljudi v naši državi bolj zdravih, živelo bolj zdravo. Pohvale vredna
               politika ali pa vsaj razmišljanje ministrstva na tem področju. Pa vas bom zopet
               opomnila na vladni ukrep, edini uradni priznani vladni ukrep, h kateremu je
               pristopila oziroma pristopa že toliko in toliko let naša država. Metadonska terapija
               - država Republike Slovenije financira drogo za to, da lahko reče da, ne vem, se je
               lotila vsaj enega izmed ukrepov, ki so priznani tudi v svetu, za zdravljenje tega
               perečega problema, vse bolj perečega problema mladih. Ampak tukaj pa niste
               pripravljeni storiti nič, zato ker projekt skrbi za zdravje mladih. V glavnem so
               mladi podvrženi drogam. Velika večina mladih. Slišali smo, da že v šestem razredu
               otroci zelo dobro vedo, kako se to počne. Ampak na tem področju Vlada nima ukrepov,
               nima, bom rekla, strategije, se noče lotiti, ker je bistveno težje kot napisati
               zakon, ki prepoveduje kajenje na vsakem mestu.</p>
               <p>Še eno zadevo bi želela izpostaviti, ampak očitno tudi to ne skrbi naše vlade,
               ministrstva za zdravje. Pred kratkim je bila v okviru Evropske Unije opravljena
               obširna raziskava, ki je pokazala, da je dejansko v Sloveniji, v vsej Evropski Uniji,
               mogoče kaditi najceneje, pa tudi piti alkohol najceneje. Pa verjamem, da veste,
               spoštovani državni sekretar, da je tudi alkoholizem v naši državi velik problem. In
               veste, kaj je žalostno? Da je alkohol, kozarec vina v gostilni ceneje kot kozarec
               brezalkoholne pijače. Ampak o tem ne govorite. To je tisto, na čemer bi morala delati
               naša vlada v prvi vrsti! Po drugi strani, ko sem omenila to raziskavo Evropske Unije,
               je ta ista raziskava pokazala, da pa sta v naši državi v okviru celotne Evropske
               Unije najdražji kruh in mleko.</p>
               <p>Jaz bom podprla amandma kot tudi vse ostale amandmaje. Pa mi je resnično, še enkrat
               pravim, žal, da to, kar sem sedaj omenila na koncu, ni vaša strategija o skrbi za, ne
               vem, povečanje zdravja državljank in državljanov naše države. Pa mi je žal tudi, da
               niste upoštevali pri pripravi tega zakona - na splošno bom rekla zakon, o.k. ga bomo
               sprejeli in videli, ali se bo upošteval ali ne. Jaz osebno ga bom. Pri zakonu, še
               enkrat poudarjam, se niso upoštevali ekonomski učinki.</p>
               <p>Zanima me, kaj bo rekla ministrica za delo, družino in socialne zadeve, ki bo,
               verjamem, da prva tisti, ki se bo soočila s posledicami tega zakona, ko se bodo mali
               gostinski lokali zapirali.</p>
            </sp>
            <sp xml:id="SDZ4-Redna-29-2007-06-20.sp91">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanca Majda Širca.</p>
            </sp>
            <sp xml:id="SDZ4-Redna-29-2007-06-20.sp92">

               <speaker>MAJDA ŠIRCA:</speaker>

               <p>Rada bi vrnila razpravo tja, kjer bi morala biti, se pravi pri 2. členu in pri tem
               amandmaju. Jaz ne ščitim ne kadilce ne tiste, ki kot pasivni kadilci naj bi bili z
               njimi ogroženi. Ščitim pa javno besedo in svobodo izražanja. Ta zakon jo bo omejil.
               Omejil bo možnost postavitve na sceno v gledališču in drugje tiste dramske tekste,
               kjer je kajenje integralni in sporočilni del predstave.</p>
               <p>Gospod Sok, ne razumem, ali se hecate, ali ne poznate gledališča, ali pač nas imate
               za norca, ko pravite, da naj na odru postavijo komoro. Res da komora kadilska bo in
               je na nek način že neke vrste oder; še več, mislim, da je celo sramotilni oder, ki
               ima tudi vzgojni učinek, <q>"glejte jih, kakšne razvade imajo, dajmo jih na ogled"</q>.
               Ampak postaviti na gledališko sceno komoro, razumela sem ali pa upam, da je bilo to
               nekaj takega kot retorična prispodoba, kajti sicer bi še enkrat posegli v avtorsko
               delo, in to scenografskega značaja. Skratka, dovolj surrealistična ideja, zato imam
               občutek, da se tu sploh vsi soočamo s surrealističnimi idejami oziroma z
               nepoznavanjem svobode umetniškega izraza. V tej državi in mogoče ne samo v tej se
               zakoni pišejo vse močneje, vse bolj se reproducirajo do onemoglosti, tako da res
               pričakujem, da bomo dobili še zakon o tem, kdaj se lahko diha in kdaj se ne.</p>
               <p>Ne gre za to, da bi s tem amandmajem, ki ga predlagamo, spodbujali kajenje. Gre za
               to, da bi dopuščali možnost uprizoritve, svobodne uprizoritve umetniških del. Gospod
               Ziherl pravi, da se da pač imitirati, če se spolni akt da simulirati na odru, zakaj
               se ne bi tudi kajenje. Zakaj bi morala, recimo, Virginia Wolf, ki vemo, da je
               vseskozi pila in kadila, in v gledališču je to dovolj jasno podčrtano s temi
               pripomočki, ki govorijo o njej, njeni eksistencialni in drugi siceršnji krizi. Zakaj
               bi morala držati cigareto tako in ga kazati, glejte, tukaj ga imam, seveda pa ne
               smem, ker mi zakon prepoveduje, kaditi. To so pač učinki, ki jih boste dosegli. In,
               gospod državni sekretar, niste odgovorili, kaj menite o tem, razen s tem, da si naj
               pač nabavijo neke medicinske pripomočke, za pipo, za cigaro. Ne vem, naj gredo v
               lekarno tudi režiserji poiskati nadomestne pripomočke za igralce, ki bodo prinesli ta
               učinek, ki ga boste s tem zakonom izničili. Umetnost je pač neka specifika in ima
               določene realistične momente tudi prisotne. Kajenje je na nek način, če bo dovoljeno,
               prikaz določenih razvad ali navad ljudi v življenju. Werner Herzog je, ko je snemal
               film, peljal ladjo na Amazonko in posekal pol gozda v Južni Ameriki. Šel je tudi na
               vulkansko območje, tik preden je vulkan izbruhnil, in tvegal zaradi tega, da bi
               dosegel določen učinek s filmom. Umetnost je pač široka in ne imejmo zadreg pred njo,
               še posebej, če je ne poznamo.</p>
               <p>Res, da bi morebiti na scenskih predstavah šlo za to, kar v zakonu govorite, za
               ogrožanje pasivnega kadilca. Ampak rekla sem, odprte so možnosti. Če boste pustili še
               razmislek naprej, ki ga, mimogrede, kljub obljubi ministra niste naredili - ne vem,
               zakaj mi je lagal v telefon, ko je prisluhnil tej moji ideji oziroma ideji, ki
               prihaja s strani gledaliških oziroma scenskih delavcev, ne vem, ali mu je bilo
               nerodno... Skratka, zakaj ne bi dopustili še tistih možnosti, ki se jih lahko, kot
               sem rekla že prej, dovoli - da dobi pečat od ministra: ta gledališki komad se lahko
               uprizarja tudi s tem, da se prižge dva, tri, štiri, pet cigaret - ali ena, lahko se
               tudi to normira - ali se enkrat pipo prižge ali eno cigaro, recimo, če bi recimo
               delali avtoportret Tita. Pa bi dali <q>"štempljev"</q>, saj <q>"štemplov"</q> se nabira vsak dan
               več v tej državi, ampak bi vsaj bilo, recimo. S tem, ko bo ta zakon sprejet, če bo
               tak, kot pravite, to ne bo možno.</p>
               <p>Lahko so še druge oblike odprtih poti, ne vem, umik prvih petih vrst v gledališču,
               jih je ampak najdite jih, ne pa biti ignorantski ali pa mi vsaj, nam vsem in še komu
               drugemu, državni sekretar - ministra pač tukaj ni, dovolj simptomatično - povejte,
               kako razumete omejevanje svobode izraza. Svobodo izražanja, ki je temeljni postulat
               umetnosti. Zelo bom hvaležna, če mi v odnosu do tega zakona to razložite. To bi
               morali, že drugič je ta amandma.</p>
            </sp>
            <sp xml:id="SDZ4-Redna-29-2007-06-20.sp93">

               <speaker>PODPREDSEDNIK SAŠO PEČE:</speaker>

               <p>Hvala lepa. Ja, ja boste dobili kolega Sok.</p>
               <p>Predstavnika Vlade obveščam, da se lahko kadarkoli hoče vključi v razpravo. Posebej
               pa je to zaželeno, kadar so na vas naslovljena vprašanja. Hvala. Izvolite,
               prosim.</p>
            </sp>
            <sp xml:id="SDZ4-Redna-29-2007-06-20.sp94">

               <speaker>DORJAN MARUŠIČ:</speaker>

               <p>Ja, hvala za besedo podpredsednik Državnega zbora.</p>
               <p>Jaz sem mislil, da sem vam prej že odgovoril v tistem mojem daljšem uvodnem
               nagovoru, ko sem želel, da bi se razprava morda premaknila v tisto smer, da dejansko
               tu ščitimo oziroma kaj so osnovni nameni zakona. Ponovno bom poudaril, da amandma kot
               tak za pripravljavce ni sprejemljiv, ker menimo, da gre za zaprt javni, delovni
               prostor, kjer kajenje ni dovoljeno. Zato naj tu ne bi prišlo do izjem in da se da to
               sporočilno vrednost zagotoviti tudi z nadomestili.</p>
               <p>Naj mi bo dovoljeno, ker sem dobil besedo, zdaj samo še nekoliko replicirati na
               nekatere navedbe.</p>
               <p>Dejansko lahko javno razpravo oziroma ob tem zakonu razširimo na celotno področje
               preventive, promocije, vendar bi z veseljem razpravljali argumentirano. Bom poskušal
               kar z najbolj argumentiranimi podatki omeniti, zakaj zakon spreminja starostno mejo.
               To je zapisano v Okvirni konvenciji o nadzoru nad tobakom, ki je bila sprejeta na 56.
               zasedanju Generalne skupščine Svetovne zdravstvene organizacije 21. maja 2003, in ta
               državni zbor je 15. marca 2005 to tudi ratificiral. Tu jasno piše, da se mladoletnim,
               torej mlajšim od 18 let, ne dovoljuje ne prodaje ne nakupa. Torej, dejansko ste tudi
               vi pomagali, da je ta okvirna konvencija prišla. Seveda nisem imel časa, da preverim
               točno, kako je vsak poslanec glasoval, ampak dejansko je ta okvirna konvencija v
               Sloveniji ratificirana in je zavezujoča za Ministrstvo za zdravje, da sprejme.</p>
               <p>Lahko razširimo razpravo tudi o odvisnosti tobaka na vsa druga področja. Program, ki
               ste ga dvakrat omenili - gre za nizkopražni program, ki je v Sloveniji umeščen in je
               krit iz sredstev obveznega zdravstvenega zavarovanja, vendar zanesljivo ni edini. Ali
               smo v Sloveniji dovolj razširili programe za omejevanje dostopnosti oziroma uporabe
               drog, je lahko širše vprašanje, vendar pa zanesljivo ne gre tako poenostaviti, da je
               to edini program, ki je v Sloveniji dostopen.</p>
               <p>Glede nekako izpostavljanja visokih cen - še kako se strinjam, da bi bilo treba
               začeti razpravo in ne nazadnje minister oziroma Ministrstvo za zdravje je tudi začelo
               o tobačnem evru, upam, da boste morebitno spremembo potrdili, vendar ta ni v tej
               zakonodaji. Gre za zakon, ki urejuje takse oziroma dejansko na drugem področju. Še
               kako bi bilo smiselno tak evro tudi sprejeti, še kako bi bilo takšna sredstva
               dejansko uporabiti za širše preventivne programe, da bi dejansko še povečali delež
               tistih, ki ne kadijo v slovenskem prostoru. Vendar, tako lahkotno pripisati zaslugo,
               zakaj je delež kadilcev upadel, samo zvišanju cene, pa dejansko bi si želel
               poglobljene analize. Te lahko uporabljamo iz primerjave iz drugih držav, vendar
               krutim številkam, ki so za Slovenijo pohvalne, da se z 28% na 23% zmanjšal delež
               kadilcev, ne gre spregledati. Dejansko je zakon imel svoje pozitivne učinke, lahko je
               nekaj tega prinesla tudi razlika v prodajni ceni, vendar vse skupaj je pripeljalo do
               teh učinkov. Govoriti o morebitnih učinkih ali pa natančnih ocenah, kakšne bodo te
               ekonomske posledice - seveda tu se lahko primerjamo z državami, ki so podobne
               restrikcije v zakonu tudi vpeljale in to boste verjetno tudi ne sprejeli, ampak
               izkušnje drugih držav so pokazale, res da je po spremembi zakona leto ali dve, da
               praktično ni pomembnih ekonomskih učinkov. Tisti lastniki lokalov, ki bodo se
               odločili in bodo kadilnice postavili, bo verjetno to njihovo ekonomsko breme, to
               lahko prepoznam, vendar je to njihova odločitev, ali bodo v svojih lokalnih kadilnice
               odprli ali ne. Izkušnje sosednjih držav, ki so to vpeljale oziroma ki so vpeljale
               tudi hujše destrikcije, so pokazale, da dejansko se ekonomski status teh ni spremenil
               bodisi da je ostala ponudba enaka bodisi pa da je celo prišlo do drugačne ponudbe pri
               samih gostincih. To so podatki iz drugih držav, ki vam jih lahko danes posredujem.</p>
               <p>Sprejemam pa morebitno vašo pripombo, to je, da bodo ekonomsko breme kadilnice,
               vendar za tiste gostince, ki se bodo za njih odločili.</p>
            </sp>
            <sp xml:id="SDZ4-Redna-29-2007-06-20.sp95">

               <speaker>PODPREDSEDNIK SAŠO PEČE:</speaker>

               <p>Hvala lepa. V razpravo se vključuje poslanec Alojz Sok. Izvolite.</p>
            </sp>
            <sp xml:id="SDZ4-Redna-29-2007-06-20.sp96">

               <speaker>ALOJZ SOK:</speaker>

               <p>Hvala lepa. Jaz bi samo kolegice Majdi rad pojasnil, da če me je dobro poslušala,
               jaz sem povedal, da se šalim, tako da ne bi to res ostalo kje, da sem jaz predlagal,
               da se na odre postavijo kadilnice. Torej, dejansko sem se šalil. Seveda pa razumem
               tudi to, da se v teh gledaliških igrah da marsikaj simulirati, saj sem sam bil na
               predstavi, kjer se je na koncu glavni igralec slekel, se namesto z bencinom polil z
               vodo in se zažgal. Kaj bi se zgodilo, če bi se res polil z bencinom in se zažgal, da
               bi potem dobili original namesto ponaredka? Hvala lepa.</p>
            </sp>
            <sp xml:id="SDZ4-Redna-29-2007-06-20.sp97">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanka Širca, izvolite.</p>
            </sp>
            <sp xml:id="SDZ4-Redna-29-2007-06-20.sp98">

               <speaker>MAJDA ŠIRCA:</speaker>

               <p>Gospod Sok, vi ste se šalili. Res je, ampak če bi hoteli sedaj v gledališču ostati
               zvesti nekemu dramskemu tekstu, ki vključuje kajenje kot sestavni del izraza, potem
               bi morali narediti ravno to, zgraditi komoro na odru in to je nonsens tega teksta, ki
               ga imamo pred seboj. In žal je, gospod Marušič, niste odgovorili, ali je poseg v
               umetniško delo, če se uveljavi tak zakon. Ali je poseg v svobodo izbire, ne samo
               dramskih tekstov, ampak tudi poseg v dramski tekst sam. Ker pravite, bodo simulirali.
               Jaz se oproščam, če vam dam eno zelo banalno primerjavo in vsem ostalim tudi, ampak
               realnost je taka. Recimo, francoski, še posebej novovalovski teksti, imajo recimo
               tudi po deset minut eseja med običajno, med dvema partnerjema, ki je posvečen dimu,
               ki izhaja iz cigarete. Recimo, tistim znanim mehurčkom, ki nastanejo ob določeni
               tehniki izpuha. In tam se dogaja neka interakcija, ki je vezana in je v službi nekega
               dogajanja, zelo vase obrnjenega dogajanja. In sedaj vi pravite, naj simulirajo, se
               pravi, naj nek robot ali nekaj prinesejo tja, ki, recimo, ne povzroča menda teh
               mehurčkov. Se pravi - kaj? Naj pride nekdo od zadaj, naj to uprizori, naj se
               zmontira, v teatru je to nemogoče, zato da se lahko insicinira ta tekst. Jaz se
               oproščam, če sem tako banalna in realna. Ampak v realnosti se bodo dejansko
               gledališči in ostali scenski umetniki lahko srečali tudi s takimi problemi. In ne
               vem, če bi kakšen gostujoči še posebej, režiser, avtor ali kaj takega, z veseljem
               moral vse preložiti v eksterier zaradi tega, ker v interjeru mu to ne bi bilo dano
               početi. Ali je, še enkrat - ne ovinkariti in govoriti na splošno, smo še zmeraj pri
               drugem amandmaju oziroma 2. členu - ali je tak zakon na tem mestu poseg v svobodo
               izražanja na področju ustvarjalnega dela? Prosim, še enkrat.</p>
            </sp>
            <sp xml:id="SDZ4-Redna-29-2007-06-20.sp99">

               <speaker>PODPREDSEDNIK SAŠO PEČE:</speaker>

               <p>Hvala lepa. V razpravo pa se vključuje tudi Boštjan... Gospa Širca, sami veste, da
               državnega sekretarja ne moremo prisiliti v razpravo v Državnem zboru. To je žal,
               poudarjam žal, njegova pravica. Če bi bilo po mojem, bi Vlada Republike Slovenije
               morala odgovarjati na vsa zastavljena vprašanja, ki se pojavljajo v parlamentu. Za to
               je parlament. Ampak kot veste, taka so pravila igre.</p>
               <p>Besedo ima poslanski kolega Boštjan Zagorac.</p>
            </sp>
            <sp xml:id="SDZ4-Redna-29-2007-06-20.sp100">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani gospod državni sekretar! Moram
               reči, da je ta vlada ena izmed najmanj fleksibilnih vlad, ki so bile v tej državi.
               Omenjali ste konvencijo. Bom zelo kratek. Konvencija, ampak okvirno, mene konvencije
               ne zanimajo, zanimajo me ljudje. Slovenska zakonodaja in pa slovenska ustava sta
               številka ena, potem pridejo pa konvencije. Opravilna sposobnost posameznika ali pa
               bom rekel otroka ali pa mladostnika v Sloveniji je pri 15-ih letih. Pri 17-ih dobi
               delo v trgovini, kjer se med drugim prodajajo tudi tobačni izdelki. Po tem zakonu jih
               ne sme. Ko prideš na blagajno, kupiš škatlico cigaret - bo kaj ta otrok naredil?
               Oprostite, ne smem, bom poiskal drugega, ki je polnoleten, da vam bo to prodal, potem
               se bom pa jaz vrnil na delovno mesto. Vidite, tukaj je fleksibilnost, ki je ta vlada
               nima. Če vas skrbi za mladino, verjamem, da ste sami, predvsem iz ministrstva, iz
               katerega prihajate, spremljali otroški parlament, tako kot večina poslancev v tem
               državnem zboru, vidim, da me vsi gledate in veste, na kaj bom šel, kar je bila tudi
               tema tega otroškega parlamenta v tej hiši: So bile tabu teme. Veste, katere tri so
               bile? Droga, omenjam jo namerno, nasilje v družbi in pa spolna zloraba. Te tri, ne
               tobak. Ampak, ko ste rekli metadon, vi ste ga omenjali med drugim, to je edini uraden
               program Ministrstva za zdravje za odvajanje od prepovedanih drog. Edini! Lahko pa
               vstanete, pa poveste še drugega, uradnega. Hvala.</p>
            </sp>
            <sp xml:id="SDZ4-Redna-29-2007-06-20.sp101">

               <speaker>PODPREDSEDNIK SAŠO PEČE:</speaker>

               <p>Hvala lepa. Gospod državni sekretar, se boste držali vašega ustaljenega načela ali
               boste sodelovali? Izvolite, prosim.</p>
            </sp>
            <sp xml:id="SDZ4-Redna-29-2007-06-20.sp102">

               <speaker>DORJAN MARUŠIČ:</speaker>

               <p>Spoštovani poslanec Zagorac. Pojdimo po vrsti, omenil sem konvencijo, na podlagi
               katere smo pač to vpeljali. Upam, da sem imel tukaj dovolj argumentov. Lahko pač
               obsojate Vlado nefleksibilnosti, ampak dejansko menim, da je ta premik dobronameren,
               in sem razumel razpravo, razen enega ali dveh, da podpirate to, da se meja pomakne od
               16 na 18 let.</p>
               <p>Druga pripomba, lahko vam direktno povem, da sem s tem parlamentom bil tudi
               družinsko vključen, tako da poznam vse teme. In ponovno vam povem, dejansko, kar ste
               izpostavili ob vaši poslanski skupini, omenjate enega od programov, ampak so tudi
               drugi programi za preprečevanje uporabe drog. Ta, ki ga vi omenjate, je pa vključen v
               obvezno zdravstveno zavarovanje, nizkopražni program. Poleg tega imamo na
               psihiatrični kliniki detoksifikacijski program, ki poteka, ta upam, da vam je tudi
               znan, pa ni povezan z metadonskim programom. Poleg tega so še preventivni programi,
               ki se izvajajo na primarni ravni. Dejansko je res, to, kar kažete, je pa izjemno drag
               program in ta država za to namenja pomembna sredstva. To pripoznavam, vendar je tudi
               v zdravstveni stroki ta program pripoznan kot tisti, ki zmanjšuje breme zaradi drog,
               in pripoznan tudi na zdravstvenem svetu, napotek je bil, da se umesti v zdravstveni
               sistem, in je kot takšen tudi dostopen. Tako upam, da se z dvema programoma, poleg
               teh, ki ste vi omenili, ki so vključeni v obvezno zdravstveno zavarovanje, vam
               povedal, da imamo tudi druge, ne samo metadonski program.</p>
            </sp>
            <sp xml:id="SDZ4-Redna-29-2007-06-20.sp103">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo pa ima poslanec Štebe. Izvolite, prosim.</p>
            </sp>
            <sp xml:id="SDZ4-Redna-29-2007-06-20.sp104">

               <speaker>MAG. TOMAŽ ŠTEBE:</speaker>

               <p>Hvala lepa za besedo. Spoštovani gospod podpredsednik, spoštovane kolegice in kolegi!</p>
               <p>Jaz ne bom podprl nobenega od predlaganih dopolnil, tudi tega ne, da naj bi se
               dovolilo zaradi svobode umetniškega izražanja pri scenskih umetnostih igranje oziroma
               kajenje na odprti sceni.</p>
               <p>V svetu se uveljavlja kultura oziroma vrednota, da je kajenje slaba navada in da je
               tudi razvada. Posebej še v razvitem svetu, kjer so postopoma le spoznali, da so
               negativne posledice in stroški kajenja bistveno večji od, pogojeno rečeno, koristi
               tobačne industrije in davčnih virov. Mislim, da enostransko zagovarjanje takega
               dopolnila o dopustitvi kajenja pri scenskih umetnostih, je po mojem mnenju
               problematično. Svoboda umetniškega izražanja omogoča spremenjeno, morda celo izrazno
               bolj učinkovito izražanje nekega dela. Kajenje na sceni se z ustrezno ustavrjalnostjo
               lahko učinkoviteje izrazi tudi drugače. Samo potrebno se je potruditi. Morda v
               sedanjem času računalništva pa se lahko uporabi tehnologija virtualne resničnosti, ki
               je v primeru dobre simulacije lahko še bolj resnična od samega kajenja.</p>
               <p>Mislim, da če človeštvo ne bi poznalo kajenja, bi bila njegova pluralnost zagotovo
               na enakem nivoju. Sam pristop zakona pa je tak, da ne dopušča praktično nobenih izjem
               in bi vsaka taka izjema nekako še bolj stimulirala tiste, ki bodo itak poskušali ta
               zakon tako ali drugače kršiti.</p>
               <p>Mislim, da je bistvo v tem, kar so omenjali nekateri poslanci, spomnim se kolega
               Janca; namreč, bistvo vsega pompa ali razlogov za sprejemanje takega zakona, kjer je
               problematično to, da se nekaj omejuje, ampak kljub vsemu spoznanja so jasna, je pa
               to, da pravzaprav bi se morali vsi kadilci na nek način tudi ob tem dogajanju
               odločati za to, da prenehajo kaditi. Jaz sem dobil prospekt v Londonu, kjer se bo 1.
               julija uveljavil njihov zakon o prepovedi kajenja, podoben našemu zakonu, kjer lepo
               piše, kaj kadilci pridobite v minutah in v dnevih in v letih, če ta trenutek opustite
               kajenje. Pa dovolite, gospod predsedujoči, da to preberem. Po 20 minutah se bo vaš
               krvni pritisk in utrip srca začel upočasnjevati, se pravi, iti proti normalnemu
               utripu in krvnemu pritisku. Po 8 urah se bo nivo kisika v krvi vrnil na normalni
               nivo. V 24 urah bodo strupene snovi, se pravi, monoksid, plini se izločijo iz vašega
               telesa. V 48 urah bo vaše telo prosto nikotina. Po 72-ih urah se vam dihanje nekoliko
               olajša in vaš energetski nivo se nekako povečuje. Po dveh do 12-ih tednih se
               cirkulacija krvi v telesu izboljša, po treh do devetih mesecih nimate več
               pokašljajočih in dihalnih problemov oziroma se vam izboljšajo, po desetih letih se
               vaša možnost, da boste dobili raka na pljučih, zmanjša za polovico in po 15-ih letih
               šele boste na nivoju nas, nekadilcev.</p>
               <p>Jaz sem prenehal kaditi že v osnovni šoli, ker me je oče enkrat fino natepel, ker
               sem mu ukradel cigarete, ker srobot ni bil več zanimiv, in sem takrat prenehal kaditi
               brez kakšnih večjih težav. Se pa strinjam, da je lahko to osebno in psihološko za
               kadilca velik problem opustiti kajenje, ker kajenje pravzaprav je navada, je neke
               vrste stimulans in vse tisto, na kar se človek navadi in ga potem tudi ob priložnosti
               zopet potegne v to razvado, je to težava in opustiti kajenje ni lahko.</p>
               <p>Mislim pa, da družba kot takšna, če potegnemo analogijo ob sprejemanju azbestnega
               zakona, kjer smo absolutno želeli na osnovi spoznanja znanosti kot tudi v tem primeru
               na nek način odpravljati posledice uporabe azbesta. V tem primeru bi bilo pošteno, da
               smo enako dosledni in da enostavno to kulturo vedenja, se pravi, kajenje, ki postaja
               nek slabšalni način obnašanja, da poskušajo odpraviti in zakon o kajenju naj bi to
               tudi omogočal. Vsi ostali amandmaji, se pravi, prepoved prodaje ali pa tudi kajenja v
               poslovnih prostorih oziroma lokalih, ni sporno, kajti ljudje se lahko zbirajo tudi v
               privatnih hišah in imajo tam privatne zabave in na njih tudi lahko kadijo, če se
               tisti ljudje tisti tam tako odločijo. Če pa pridejo v lokal lahko ljudje, ki niso v
               privatni in neki osebnosti povezavi, pa to verjetno ni dovoljeno.</p>
               <p>Tako mislim, da zakon kot tak je zelo pozitiven in je zelo, zelo lepa spodbuda za
               vse tiste, ki kadite, da to navado, da ne rečem razvado, postopoma opustite in
               predvsem koristite sebi. Hvala lepa.</p>
            </sp>
            <sp xml:id="SDZ4-Redna-29-2007-06-20.sp105">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam, kolega Štebe. Pa če dovolite, zgolj mnenje za pojasnilo. Dejali
               ste že, da ste nehali s kajenjem že v osnovni šoli. Kdaj ste potem začeli? Hvala
               lepa. Pa upam, da ne zamerite. K besedi se je prijavil kolega Boštjan Zagorac.
               Izvolite.</p>
            </sp>
            <sp xml:id="SDZ4-Redna-29-2007-06-20.sp106">

               <speaker>BOŠTJAN ZAGORAC:</speaker>

               <p>Hvala, spoštovani predsedujoči. Stavek ste mi vzeli iz ust, ampak saj je vseeno.</p>
               <p>Moram povedati, da je <q>"flajer"</q>, ki ste ga prebrali, zelo zanimiv, in verjamem, da v
               Angliji deluje. Verjemite mi, poskusite biti poslanec v opoziciji pod to vlado, vsaj
               kar se pritiska tiče, definitivno ne drži. Ampak, spoštovani gospod državni sekretar,
               dajte mi povedati, vendar zelo realno in pošteno - kako se bo ta zakon izvajal, ko
               govori o prepovedi prodaje in dostopa do tobačnih izdelkov osebam, mlajšim od 16 let.
               Dajte mi povedati, kako se bo izvajal. V neskladju je z nekim drugim zakonom in v
               neskladju je z Ustavo Republike Slovenije, ki je definitivno višji pravni akt kot
               konvencija Evropske unije. Dajte mi povedati realno, kako bo izgledalo v praksi, ko
               se bo nek 17-letnik zaposlil v trafiki kot trgovec, pa ne bo smel prodati škatlice
               cigaret meni, ki sem polnoleten. Hvala.</p>
            </sp>
            <sp xml:id="SDZ4-Redna-29-2007-06-20.sp107">

               <speaker>PODPREDSEDNIK SAŠO PEČE:</speaker>

               <p>Hvala lepa. Hvala tudi vam, kolega Potrč. Besedo ima gospod državni sekretar.
               Izvolite.</p>
            </sp>
            <sp xml:id="SDZ4-Redna-29-2007-06-20.sp108">

               <speaker>DORJAN MARUŠIČ:</speaker>

               <p>Spoštovani! Po mojem prepričanju, če govoriva o nakupu, najprej o tem delu, če bo
               prišlo do prijave, bo ta, ki bo prodajal mladoletniku, ustrezno kaznovan. Govorim o
               celotnem členu, ker tu je sprememba celotnega člena, gremo s 16 na 18 let, torej ne
               bodo smeli ne kupovati ne prodajati. Pri prodaji pa delodajalec takega ne bo dal na
               delovno mesto, kjer bi prodajal cigarete, oziroma če bo prišlo do kršitve, bo moral
               inšpektor ustrezno odreagirati.</p>
            </sp>
            <sp xml:id="SDZ4-Redna-29-2007-06-20.sp109">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Zagorac, izvolite.</p>
            </sp>
            <sp xml:id="SDZ4-Redna-29-2007-06-20.sp110">

               <speaker>BOŠTJAN ZAGORAC:</speaker>

               <p>Spoštovani državni sekretar, toda trafike so pri nas privatne, tako kot trgovine. 49.
               člen Ustave pravi, vsakdo prosto izbira zaposlitev, vsakomur je pod enakimi pogoji
               dostopno vsako delovno mesto in prisilno delo je prepovedano. Kako naj jaz kot
               delodajalec, lastnik trafike, prepovem nekomu, da bo delal, na podlagi - česa? Na
               podlagi Ustave? Ustava je še vedno najvišji pravni akt, ne tobačni zakon. Dajte se
               zresniti! V trafiki ne bom smel zaposliti 17-letnega otroka, ker tako pravi tobačni
               zakon. Ampak Ustava pravi drugače. To je najvišji pravni akt, zato je zakon v
               neskladju z Ustavo in bo deležen ustavne presoje. Lepo vas prosim!</p>
            </sp>
            <sp xml:id="SDZ4-Redna-29-2007-06-20.sp111">

               <speaker>PODPREDSEDNIK SAŠO PEČE:</speaker>

               <p>Hvala lepa. Želi še kdo razpravljati? Se opravičujem, kolega Homan, izvolite.</p>
            </sp>
            <sp xml:id="SDZ4-Redna-29-2007-06-20.sp112">

               <speaker>BOJAN HOMAN:</speaker>

               <p>Hvala za besedo. Vsem prav lep pozdrav! Sam zakon podpiram, ker imamo, po mojem
               trdnem prepričanju, v Sloveniji dve vrsti kadilcev: kadilce, ki izkoriščajo družbo,
               in kadilce, bi rekel, ki so zvesti sami sebi. Pa bom to nekako malo bolje ponazoril.
               Imamo kadilce, ki so zvesti sami sebi in kadijo povsod, to se pravi, doma, v
               avtomobilih, na delovnem mestu, na cesti, skratka, povsod. In imamo tiste - pod
               narekovaji - do sebe oziroma do družbe <q>"nepoštene kadilce"</q>, ki izkoriščajo družbo
               oziroma tiste, ki ne kadimo. To so kadilci, ki doma hodijo kaditi ven in se mu svoja
               privat lastnina smili, ker pravi, da ne bo kadil doma, ker to smrdi; kadilce, ki ne
               bo kadil v svojem avtomobilu, ker mu to smrdi, izkorišča pa kajenje na delovnem
               mestu, izkorišča kajenje v lokalih in izkorišča vse drugo, kjer lahko kadi, kjer mu
               dopušča družba. In menim, da je skrajni čas, da se tukaj naredi rez in s tem zakonom
               se to naredi res. Pač, kadilci bodo povsod enaki. Lahko ne bodo smeli kaditi na
               delovnem mestu, ne bodo smeli kaditi v družbi, bodo pa lahko kadili doma, v svoji
               lastnini in v svojih avtomobilih. To, kar sedaj niso. Srce me boli pa smili se mi
               tisti kadilec, ki ga pozimi vidim pri minus trideset, ko se ves trese, pa stopi ven,
               pa kadi, pa ga vprašaš: <q>"Zakaj pa?"</q> <q>"Ja veš, ne grem noter, ker smrdi pa žena govori
               pa to..."</q> To se pravi, njegova lastnina se mu smili, drugo se mu pa ne smili. Avto je
               tudi <q>"sveti"</q>. Raje počaka na počivališču, stopi ven, enega prižge pa nadaljuje
               vožnjo, zato ker je dal zanj toliko tisoč evrov, ker se mu smili, ker ve, da je pepel
               po tleh, ker ve, da smrdi, na delovnem mestu pa nič ne smrdi. Pa če gledamo še
               produktivnost, če smo še tam - koliko so ti ljudje, ki kadijo, tudi manj produktivni
               v primerjavi s tistimi, ki morajo na normo delati. Oni imajo ves čas čik pavzo pa ne
               vem kaj, ubogi delavec pa, ali se mora nekaj izmisliti ali pa, če sam začne cigarete
               ven vleči pa reči, da ima tudi <q>"čik pavzo"</q>, zato da je enakopraven z ostalim.</p>
               <p>In zato mislim, da ta zakon to določa, tisti ki bo pa hotel kaditi, ima nekako
               samoizbiro, kje bo kadil - kjer mu tudi zakon določa, to se pravi, doma ali pa v
               avtomobilu; trg bo pa povedal svoje. Gostinec in tisti, ki bo hotel imeti več
               zaslužka, bo postavil kadilnico, kdor pa ne, pa ne bo. In mislim, da je to tukaj
               notri zapisano in pravilno urejeno. Ta zakon podpiram. Hvala.</p>
            </sp>
            <sp xml:id="SDZ4-Redna-29-2007-06-20.sp113">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Želi še kdo razpravljati? <stage>(Ne.)</stage> Potem zaključujem razpravo, povezano
               z 2. členom in amandmajem Poslanske skupine nepovezanih poslancev. V razpravo pa
               dajem 3. člen in amandma Poslanske skupine Slovenske nacionalne stranke. Prosim za
               prijavo k razpravi.</p>
               <p>Imamo enega prijavljenega razpravljavca. Kolega Bogdan Barovič, izvolite.</p>
            </sp>
            <sp xml:id="SDZ4-Redna-29-2007-06-20.sp114">

               <speaker>BOGDAN BAROVIČ:</speaker>

               <p>Hvala lepa. Zaradi mene lahko piše karkoli že: da sem impotenten, če kadim....
               Karkoli že!. Ne pisati <q>"ubijati"</q>. Ubijati je smrt! Žal mi je, da ni moje poslanske
               kolegice Majde Potrata, ki je rekla, da je to pasivni glagol, da <q>"ubijati"</q> nič ne
               pomeni. Ne pisati <q>"ubijati"</q>, lepo vas prosim. Ubija. Še enkrat, <q>"ubijati"</q>. Zamislite
               si, kaj to pomeni. Lahko piše karkoli, res je, ni zdravo, lahko povzroči impotenco,
               lahko škoduje zdravju, lahko povzroča raka. Možno, ampak ne pisati: <q>"ubijati"</q>. Ne
               vzgajati narod v smislu, da piše <q>"ubija"</q>.</p>
               <p>In še enkrat: ne ubijati z besedo, kaj šele, če pridete do dejanj, lepo vas prosim,
               upoštevajte amandma, izbrišite vse, kar piše <q>"ubija"</q>, napišite pa zaradi mene
               kakršnekoli doktorate hočete, kakršnekoli znanstvene ugotovitve. Ne ubijati z
               besedami - od besed do dejanj je samo en korak!.</p>
            </sp>
            <sp xml:id="SDZ4-Redna-29-2007-06-20.sp115">

               <speaker>PODPREDSEDNIK SAŠO PEČE:</speaker>

               <p>Hvala lepa. Želi še kdo razpravljati v povezavi z napisi? Ne. Potem zaključujem
               razpravo v povezavi s 3. členom in amandmajem Poslanske skupine Nacionalne stranke. V
               razpravo dajem 10. člen in amandma Poslanske skupine SNS. Prosim za prijavo. K besedi
               vabim poslanca Boštjana Zagorca. Izvolite.</p>
            </sp>
            <sp xml:id="SDZ4-Redna-29-2007-06-20.sp116">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Dober dan gospod minister. Upam, da se
               boste tudi zdaj vi z malo bolj konkretnimi razlagami vključili v to zanimivo
               razpravo. Privatni lokal, prva beseda, ki bi jo želel, da jo razložimo, privatni
               lokal je moj, v kolikor ga jaz kupim, v njega hodijo ljudje v privatni prostor,
               bodisi kadijo bodisi ne kadijo, je moj. Jaz sem tisti, ki bo v njem delal to, seveda
               v okviru nekih mojih norm, kar bom želel, razen če mi boste prepovedali tudi v
               domačem stanovanju ali pa kjerkoli. Lokal je privaten, jaz sem ga plačal. Ne vem,
               kako mi lahko prepovedujete karkoli na moji lastnini, čeprav je po ustavi lastnina,
               bom rekel, sveta.</p>
               <p>Ekonomski učinki pri privatnih lokalih - zgledujete se po Evropi, Italija, ekonomski
               učinki v Italiji, verjetno jih poznate, mali so se zapirali, veliki so za 100%
               dvignili cene pijač, zato ker kadilci več niso smeli v lokale. To so ekonomski učinki
               analiz v Sloveniji. Kaj se pa zgodi s tem, pa nimate. Bom vesel, če mi boste
               pokazali, pa mi povedali, da se motim. V Sloveniji simulacije nimate narejene in ne
               govoriti, da jo imate.</p>
            </sp>
            <sp xml:id="SDZ4-Redna-29-2007-06-20.sp117">

               <speaker>PODPREDSEDNIK SAŠO PEČE:</speaker>

               <p>Kolega Zagorac, dovolite, lokal je javni prostor. Tudi v primeru zasebne lastnine so
               stvari prepovedane. Želi še kdo razpravljati? Kolega Barovič, izvolite.</p>
            </sp>
            <sp xml:id="SDZ4-Redna-29-2007-06-20.sp118">

               <speaker>BOGDAN BAROVIČ:</speaker>

               <p>Glejte, tudi če pravite tako. Zakaj ne bi smeli, če že vzamemo Evropo za vzor, imeti
               zasebne lokale oziroma lokale 20, 30 kvadratnih metrov, ki bi bili kadilski, zakaj
               ne? Napiše se opozorilo, da je to kadilski lokal, kdor ne kadi ne sme v ta lokal
               oziroma ne bo šel, kdor kadi, bo šel. In jaz sem dobil odgovor, ko sem to vprašal, s
               strani pristojnih vladnih služb: <q>"Ja, potem bodo pa vsi hodili v ta lokal!"</q> Ja,
               hudiča, zakaj pa potem ta zakon? Če želi kdo imeti kadilski lokal, naj ga ima! In
               dajte mu davek, nabijte mu davek ali pa dajte olajšavo davčno tistemu, ki noče imeti
               kadilski lokal. Jaz imam prostor izbiro, jaz bom hodil v lokal kjer se kadi, drugi,
               ki ne kadi, bo hodil v lokale, kjer se ne kadi. To je osnovna ustavna pravica ljudi,
               da gredo tja, kamor hočejo in to je ustavna kršitev in vsekakor bomo sprožili ustavno
               presojo.</p>
            </sp>
            <sp xml:id="SDZ4-Redna-29-2007-06-20.sp119">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Zagorac, replika, izvolite.</p>
            </sp>
            <sp xml:id="SDZ4-Redna-29-2007-06-20.sp120">

               <speaker>BOŠTJAN ZAGORAC:</speaker>

               <p>Ne replika, zgolj pojasnilo tistim, ki so se nasmehnili, vidim, da jih je bilo kar
               nekaj. Nisem imel v mislih samo gostinskega lokala, ni samo gostilna lokal, lokal
               lahko imam jaz tudi v svoji hiši, ki je moj lokal, moj zasebni prostor in tam notri
               mi ne morete prepovedovati ničesar. Hvala.</p>
            </sp>
            <sp xml:id="SDZ4-Redna-29-2007-06-20.sp121">

               <speaker>PODPREDSEDNIK SAŠO PEČE:</speaker>

               <p>Hvala lepa. Želi še kdo razpravljati? Ne. Potem zaključujem razpravo v povezavi z
               10. členom. V razpravo pa dajem 12. člen in amandma Poslanske skupine Slovenske
               nacionalne stranke. Odpiram postopek za prijavo. Izvolite. Nihče ne želi
               razpravljati, zato tudi razpravo zaključuje. O amandmaju bomo s skladu s časovnim
               potekom seje zbora odločali danes v okviru glasovanj, to je pol ure po prekinjeni 12.
               točki dnevnega reda. S tem tudi prekinjam to točko dnevnega reda. Državnemu
               sekretarju se zahvaljujem za odgovore.</p>
               <p>Prehajamo na <title>11. TOČKO DNEVNEGA REDA - DRUGA OBRAVNAVA PREDLOGA ZAKONA O
                  PLANINSKIH POTEH.</title> Za to točko dnevnega reda imamo predvideni dve uri in 50
               minut razprave. Predlog zakona je v obravnavo zboru predložila skupina poslancev s
               prvopodpisanim gospodom Rudolfom Mogetom. Besedo dajem predstavniku predlagateljev za
               dopolnilno obrazložitev predloga zakona. Izvolite, prosim.</p>
            </sp>
            <sp xml:id="SDZ4-Redna-29-2007-06-20.sp122">

               <speaker>RUDOLF MOGE:</speaker>

               <p>Gospod podpredsednik, hvala lepa za besedo. Spoštovane kolegice poslanke, kolegi
               poslanci! Vsaka pot se začne s prvim korakom, tako tudi zakonodaja. Prvi zakon o
               planinskih poteh sva vložila s kolegom Vnučcem davnega leta 2004. Temu je sledil
               potem zakon leta 2005 in proti koncu leta 2005 tretji zakon, ki ga danes obravnavamo.</p>
               <p>Predlagatelji smo v tem zakonu zasledovali predvsem naslednje cilje: prvi cilj je
               ta, da je pot javnega značaja, kar pomeni, da s sprejemom Ustave Republike Slovenije
               smo lastnino določili tako, da brez privoljenja lastnika, nihče z njo ne sme
               razpolagati. Ta zakon pa je ohranil to, da imajo ljudje, ki hodijo po planinskih
               poteh, ki so urejene, možnost prostega prehoda po teh planinskih poteh, lastniki
               zemljišč pa imajo na ta način tudi možnost, da od države dobijo zmanjšan katastrski
               dohodek. Zakon tudi ima označevanje, vzdrževanje in graditev planinskih poti, in
               sicer ta stvar ima dva cilja: prva stvar je ta, da zagotavlja varnost planincev, ki
               to infrastrukturo uporabljajo, in tretjič, da tudi ohranja naravo, preko katere te
               planinske poti tečejo. Tretja stvar je ta, da smo tudi zaščitil Knafeljčevo markacijo
               in s tem ohranili del naše kulturne dediščine; in zadnja stvar, uredili smo tudi
               finančne posledice sprejetja tega zakona v tem smislu, da bo kot doslej tudi država
               nekoliko pomagala pri tem, da bodo planinci preko članarine s planinskim društvom
               pomagali z donacijami in tako naprej.</p>
               <p>Treba je reči, da od tega, ko smo na, če se tako izrazim, <q>"Grimsovem"</q> odboru pred
               enim letom in pol obravnavali ta zakon, smo predlagatelji pač poslušali odbor in smo
               se usklajevali z vladno ekipo, da smo pripravili amandmaje, ki so taki, da zakon v
               pravnem in tudi vsebinskem smislu uredi tako, da bo v praksi izvedljiv. Na tem mestu
               bi se v imenu predlagateljev rad zahvalil gospodu Nacetu Polajnarju z Ministrstva za
               šolstvo in šport, ki je usklajeval te zadeve, gospodu Marjanu Jegliču z Ministrstva
               za okolje in prostor, ki je s pravnim brusom zakon pomagal obrusiti, gospodu Tonetu
               Tomšetu in Danilu Zbrizaju iz Planinske zveze Slovenije, ki sta pomagala s
               strokovnimi nasveti, tako da bo zakon tudi v praksi izvedljiv, in pa gospodu Sandiju
               Šavliju, strokovnemu delavcu Državnega zbora, ki je iz gmote, ki jo je poslala
               Planinska zveza, vsaj v prvi fazi uredil dokument, ki se mu je reklo Osnutek zakona o
               planinskih poteh.</p>
               <p>Na koncu bi rad povedal še naslednje, da smo Slovenci lahko ponosni na kar nekaj
               zakonov. Prvi tak je Zakon o javni rabi slovenskega jezika. Prejšnji teden sem bil v
               Berlinu in so me vsi predsedniki odborov za šolstvo spraševali, kako imamo to zadevo
               urejeno, pa sem jim ta zakon poslal. Hkrati imamo tudi zakon, na katerega smo lahko
               ponosni, to je Zakon o gorskih vodnikih, ki zagotavlja varno hojo tujcev, ki pridejo,
               hkrati s tem pospešuje turizem in v najbolj zakotnih dolinah naše domovine, oprostite
               izrazu, tudi omogoča ljudem, da se dodatno zaposlijo. Pred nami je tudi zdaj, upam,
               da ga bomo sprejeli, spoštovane kolegice in kolegi, z dovolj veliko večino, tudi ta
               Zakon o planinskih poteh. Moram reči, da so se samo, pod narekovaji rečeno, <q>"poslanci
               banovine"</q> ukvarjali z njim 18. novembra leta 1933. To je edini dokument z zakonsko
               vsebino, ki je urejal planinske poti. Naš državni zbor bo prvi, ki bo to stvar
               uredil, in verjetno bodo lahko naši planinci na kongresih, ki jih bodo imeli širom po
               alpskih državah, povedali, kako smo tudi te stvari uredili. Imamo, če na kratko
               rečem, 147 planinskih društev, ki oskrbujejo okoli 1.507 poti, dolgih več tisoč
               kilometrov. Jaz jim želim ob sprejemu zakona, da bi naprej še z večjo skrbjo delali.
               In če smo s sprejetjem zakona rešili vsaj eno človeško življenje, prepričan sem pa,
               da jih bomo več, je ta zakon dosegel svoj namen. Hvala lepa.</p>
            </sp>
            <sp xml:id="SDZ4-Redna-29-2007-06-20.sp123">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Moge. Predlog zakona je obravnaval Odbor za kulturo, šolstvo in
               šport kot matično delovno telo, zato prosim predsednika odbora, gospoda mag. Branka
               Grimsa, da predstavi poročilo. Izvolite.</p>
            </sp>
            <sp xml:id="SDZ4-Redna-29-2007-06-20.sp124">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav! Odbor za kulturo, šolstvo in šport je na
               svoji 24. seji dne 5. junija 2007 obravnaval Predlog zakona o planinskih poteh, ki ga
               je Državnemu zboru Republike Slovenije v obravnavo predložila skupina poslancev s
               prvopodpisanim gospodom Rudolfom Mogetom. To je bila v resnici že druga obravnava,
               kajti prvič smo to obravnavo prekinili, z namenom, da bi se predlagatelji in
               predstavniki Ministrstva za kulturo, šolstvo in šport ter Ministrstva za okolje in
               prostor lahko uskladili o besedilu, tako da bi sporazumno oblikovali besedilo, v
               katerem bi bila čim višja stopnja soglasja. To delo je bilo dejansko opravljeno,
               vsem, ki ste pri tem sodelovali, bi se tudi kot predsednik odbora iskreno zahvalil,
               tako predstavnikom ministrstva kot predlagateljem, kajti dogovarjanja so trajala dalj
               časa, so bila obsežna in so vključevala tudi planinske organizacije, zveze, različna
               društva, tako da je besedilo, ki je bilo na koncu oblikovano, dejansko plod zelo
               visoke stopnje soglasja.</p>
               <p>Na samem odboru je bila potem temu primerna tudi razprava, ki je bila zelo tvorna,
               zelo umirjena in edina tema, ki smo jo odprli na novo, je bilo vprašanje gorskega
               kolesarstva. Namreč, če bi obstalo besedilo tako, kot je bilo prvotno predloženo,
               potem bi to pomenilo v praksi, da bi dan po uveljavitvi tega zakona praktično ne
               smeli več nikjer izvajati športne aktivnosti gorskega kolesarstva, ki pa je v
               Sloveniji že zelo razvito. Gre za več tisoč ljudi, ki se s tem ukvarja in to delajo
               ljudje v okviru planinskih društev, tako da smo se za to odločili in dopolnili
               besedilo, in sicer tako, da je sedaj dana možnost, da upravitelj planinske poti,
               torej planinsko društvo, lahko del ali celotno posamezno pot odpre tudi za gorsko
               kolesarstvo. Določili smo tudi enoletno prehodno obdobje, v katerem bo pač mogoče
               opraviti vse, kar je potrebno, da se najprej izvede kategorizacija, da se zberejo vsi
               potrebni podatki in da se sporazumno med, če temu rečemo, običajnimi planinci, ki
               hodimo peš - tudi sam sodim mednje - in pa seveda med tistimi, ki se ukvarjajo z
               gorskim kolesarstvom, določi tiste poti, kjer ne bo nastajala večja škoda, zato da bo
               tam mogoče izvajati tudi šport gorskega kolesarstva, in po drugi strani, da bo tam,
               kjer pa gre za občutljivo naravo, kjer gre za posebna varovana območje, mogoče doseči
               popolno zaščito. Kajti do sedaj je bil, kar se tega tiče, če povemo po domače,
               <q>"prosti lov"</q> in temu bomo s tem zakonom naredili konec. Zato je ta zakon ne samo
               pozitiven s tega vidika, ker odraža zelo visoko stopnjo soglasja, ampak ker je tudi
               izrazito okoljsko naravnan; to se pravi, pomeni zaščito občutljive gorske narave, ob
               spoštovanju seveda različnih interesov, ki se srečujejo na tem občutljivem območju.</p>
               <p>Še enkrat vsem, ki ste pri tem sodelovali, iskrena hvala. Državnemu zboru pa
               predlagamo, da predloženo besedilo sprejme.</p>
            </sp>
            <sp xml:id="SDZ4-Redna-29-2007-06-20.sp125">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Mi pa prehajamo na predstavitev stališč poslanskih skupin.</p>
               <p>Poslanka Marjetka Uhan bo predstavila stališče Poslanske skupine Nova Slovenija.
               Izvolite.</p>
            </sp>
            <sp xml:id="SDZ4-Redna-29-2007-06-20.sp126">

               <speaker>MARJETKA UHAN:</speaker>

               <p>Hvala lepa predsedujoči. Lep pozdrav vsem prisotnim.</p>
               <p>Končno je našel nazaj v poslanske klopi Zakon o planinskih poteh, po številnih
               zatikanjih in usklajevanjih je očitno to tisto, kar smo želeli, in je planinstvo
               očitno točka, kjer se uskladi tudi slovenska politika.</p>
               <p>V Novi Sloveniji mislimo, da zakon ne bo kar takoj rešil problemov, ki so odprti v
               zvezi z uporabo, vzdrževanje, obnavljanjem in gradnjo planinskih poti, omogočil pa
               bo, da se bo te reči reševalo. V Novi Sloveniji se nam zdi pomembno, da rešujemo
               razmerje med upravljavci planinskih poti ter lastniki zemljišč, kjer te poti
               potekajo. Lastniki zemljišč, po katerih potekajo planinske poti so sedaj vključeni v
               urejanje in vzdrževanje planinskih poti na način kot je za te lastnike primerno in
               pošteno. Prepričani smo, da bodo lastniki zemljišč, preko katerih potekajo planinske
               poti, tudi poslej dovolili nemoteno uporabo, vzdrževanje in označevanje planinskih
               poti kot doslej. Zato je seveda prav, da se jim primerno oddolžimo z davčno olajšavo,
               kakor je to predvideno v zakonu.</p>
               <p>Ena temeljnih usmeritev zakona je skrb za gorsko naravo, ki je z množico zgrajenih
               in nadelanih planinskih poti v slovenskih gorah, po katerih hodi, teče in se vozi
               zelo veliko planincev, nenehno na preizkušnji. Na eni strani imamo torej
               prizadevanje, da ohranimo naravo čim bolj neokrnjeno, na drugi strani vse več želja
               ljudi spoznati planinski svet in doživeti lepote gora. Zavedamo se, da ni preprosto
               vzdrževati ravnovesje med obojim. V Novi Sloveniji se zavedamo, da tudi pri varovanju
               gorskega sveta, ko gre za vprašanje vzdrževanja in označevanja planinskih poti ter za
               obiskovanje gora, ni mogoče obiti nekaterih stvari, kot so gorsko kolesarjenje,
               gorski tek, kar prinaša sodobni čas. Ocenjujemo, da je za tek ustrezno rešeno, pri
               kolesarjenju pri planinskih poteh pa se nam zdi pomembno poudariti, da to lahko
               poteka po poteh, kjer kolesarjenje ne ogroža planincev in istočasno ne poškoduje
               planinskih poti. Prav je, da to vprašanje s sprejemom zakona pustimo odprto, saj gre
               za občutljivo temo, ki zahteva trezno, strokovno presojo in če bi že morali
               razmišljati, kako naj bi bilo to urejeno, potem bi lahko rekli tudi tako: ne vidimo
               razloga, da se ne bi kolesar mogel pripeljati, na primer, na Veliko planino po
               planinski cesti ali poti, bi pa bilo skrajno nenavadno, nevarno zanj in za druge
               uporabnike planinskih poti, če bi se spusti po planinski poti, ki je zaradi
               težavnosti ne bi mogel prevoziti navzgor. Dogaja se namreč, da kolesarji za spust
               uporabljajo prav te poti in zakonske rešitve bodo morale take vratolomne vožnje
               preprečiti. Za to obstajajo tovrstni poligoni, ne pa planinske poti. Urejene in
               označene planinske poti so prvi pogoj za varno in nemoteno obiskovanja gora.</p>
               <p>Knafelčeva markacija, ki bo s sprejemom tega zakona zaščitena, je osnovana oznaka na
               planinski poti. Zdi pa se nam prav tako pomembno, da bomo imeli poslej enotno
               označevanje za težavnost planinskih poti, za kar bodo zadolžena planinska društva,
               skrbniki planinskih poti kot tudi država, ki bo morala poskrbeti, da bomo imeli
               enoten in urejen sistem označevanja prostorskega prikaza in evidence planinskih poti.
               To bo pomemben prispevek k varnosti ne le planincev, ampak tudi turistov, katere
               napotujejo razne turistične agencije, hoteli kot dodatno ponudbo za sprostitev.</p>
               <p>Vse našteto bo po mnenju Poslanske skupine Nove Slovenije pripomoglo tudi k temu, da
               bo na slovenskih planinskih poteh kljub vedno večjemu številu obiskovalcev več
               varnosti, več spoštovanja planinskega sveta in več odgovornosti. V Novi Sloveniji
               torej pričakujemo, da bo zakon pripomogel tudi k novi kulturi obnašanja in odnosa v
               slovenskem planinstvu.</p>
            </sp>
            <sp xml:id="SDZ4-Redna-29-2007-06-20.sp127">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Mihael Prevc bo podal stališče poslanske skupine Slovenske ljudske
               stranke. Izvolite.</p>
            </sp>
            <sp xml:id="SDZ4-Redna-29-2007-06-20.sp128">

               <speaker>MIHAEL PREVC:</speaker>

               <p>Hvala lepa za besedo, gospod predsedujoči. Spoštovane kolegice in kolegi!</p>
               <p>Predlog zakona, skupaj z amandmaji Vlade in pa dopolnili štirih poslanskih skupin,
               ki ohranjajo temeljne rešitve predlaganega zakona in prispevajo k temu, da se bodo te
               rešitve v praksi lažje uveljavljale, bomo poslanci Slovenske ljudske stranke podprli.
               Predvsem iz razloga, da je pravičnost zasebne lastnine kot temeljne človekove
               pravice, torej pravice lastnikov zemljišč, mogoče omejiti le s posebnim zakonom, na
               podlagi 33. člena naše ustave.</p>
               <p>Drugi razlog, da podpiramo ureditev in rabo planinskih poti z zakonom, je, ker
               smatramo, da je varovanje naše lepe narave dolžnost in hkrati dostopnost ter pravica
               do lepot neokrnjene narave pravica slehernega človeka. Tretji razlog pa je urediti
               smiselno rabo planinskih poti in s tem vplivati na trajnostni razvoj gorskih
               področij. Planinstvo je naša narodna značilnost, tradicija in posebnost zaradi svoje
               množičnosti in naravnih značilnosti naših prelepih gora in planin. Gotovo se vsi
               strinjamo, da ima doživljanje narave kot posebne vrednote neprecenljiv pomen za
               ohranjanje kulturnega in etičnega odnosa ljudi do narave in je eden od temeljev
               okoljevarstvenega gibanja.</p>
               <p>V poslanski skupini Slovenske ljudske stranke vidimo planinstvo in z njim povezane
               dejavnosti tudi kot možnost dodatne turistične in s tem gospodarske dopolnilne
               ponudbe na odmaknjenih področjih, na podeželju, kjer se ljudje težko preživljajo
               zaradi težkih naravnih pogojev.</p>
               <p>V predlogu zakona je določeno, da so planinske poti javnega značaja. Ustrezno je
               opredeljeno tudi označevanje, opravljanje gradnje in vzdrževanje planinskih poti,
               izbor skrbnikov in njihovo financiranje ter ne nazadnje zmanjšanje katastrskega
               dohodka za lastnike zemljišč, po katerih potekajo planinske poti. Ustrezna pa se nam
               zdi tudi kompromisna rešitev, ki jo je povzel odbor v svojem dopolnilu zakona, da na
               predlog skrbnika planinske poti minister, pristojen za šport, določi, po kateri
               planinski poti je ob upoštevanju omejitev možna vožnja z gorskimi kolesi, kar je v
               prvotni dikciji veljalo, da te športne aktivnosti ne bi mogli več izvajati.</p>
               <p>Prav zaradi teh dejstev bomo, tako kot je bilo že rečeno, v Slovenski ljudski
               stranki ta zakon podprli. Hvala.</p>
            </sp>
            <sp xml:id="SDZ4-Redna-29-2007-06-20.sp129">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Vili Rezman bo podal stališče poslanske skupine DeSUS.</p>
            </sp>
            <sp xml:id="SDZ4-Redna-29-2007-06-20.sp130">

               <speaker>VILI REZMAN:</speaker>

               <p>Hvala lepa, gospod podpredsednik. No, doslej smo slišali kar nekaj navdušenja nad
               pripravljenim zakonom in jaz lahko povem, da bo tudi Poslanska skupina DeSUS podprla
               ta zakon, predvsem zavoljo tega, ker sledi temeljnim ciljem in načelom, ki so bila
               zastavljena že pred leti, in zato, ker se je od prvotne radikalne zavrnitve s strani
               Vlade ta prvotni predlog spremenil v nekaj, s čimer zgleda soglašamo vsi in vidimo,
               da se da ob realnih interesih tudi uskladiti politične ambicije.</p>
               <p>Ta predlog je predlog s podporo, najbrž zato, ker se vsi zavedamo, da je tudi na
               Slovenskem vse več pohodništva, gorništva, vse več ljudi, ki cenijo naravo, tako
               floro in favno, ki cenijo zdrav način življenja in ki se tudi zavedajo, da je vse to
               treba ohraniti. Ampak več kot je tega pohodništva, včasih je na Triglavu ali pa na
               kakšni podobni gori tako kot na kašni izmed ulic v večjih mestih, torej takšne
               obremenitve se že dogajajo; torej, več kot je teh obiskov, več je tudi potreb, da se
               racionalno in smotrno uredijo vsi regulativni akti in ta predlog zakona to
               prinaša.</p>
               <p>Problemi so nastajali tudi s številnimi grožnjami, povezanimi z lastništvom, in na
               tem področju se je dalo to urediti, tako se vsaj zdi, nekoliko bolje kot pa na
               področju lovstva na primer. Tam bodo, izgleda, zadrege v zvezi z lastništvom večje
               kot pa na področju zakona, ki govori o planinskih poteh. Vse več je bilo in je še
               zmeraj tudi potreb po vzdrževanju in s tem povezanimi stroški.</p>
               <p>Ko je prvič v letu 2005 prišel predlog, podpisan s strani poslancev, v obravnavo -
               in naj omenim, da so ta takrat podpisali tudi trije poslanci iz koalicijske skupine,
               čeprav so bili nosilci tisti iz opozicije -, je naletel zakon na odpor, na zavrnitev
               s strani Vlade. Takrat je bilo rečeno, da so cilji in načela sicer korektni, da je pa
               izpeljava takšna, da je zakon v celoti nekonsistenten, da ne upošteva malih, beri
               novih, planinskih društev, da ne upošteva razmerij med planinskimi društvi in
               planinsko zvezo in da nalaga državi celo neke stroške, ki jih ne bo zmogla, čeprav je
               šlo, mislim, da za 9 ali 10 milijonov takratnih slovenskih tolarjev; torej za res
               banalne zneske. Po mesecu dni, torej takoj po zavrnitvi, je skupina poslancev, takrat
               zmanjšana za dva koalicijska poslanca, še enkrat vložila ta zakon, nekoliko samo
               dopolnjen, popravljen, in z enakimi v bistvu načeli, z enakimi ciliji se je pričel
               proces usklajevanja. Lahko rečemo hvala bogu, to leto, ki je zdaj za nami, dobro leto
               je minilo v dobrem sodelovanju, v pripravljenosti Vlade na sklepanje kompromisov.
               Povedati je treba, da ima danes zakon 47 členov, dopolnil je bilo pa 50 s strani
               Vlade, ampak bilo je torej moč tudi takšno obliko entropije skoraj da amandmajev
               uskladiti. Zato smo v poslanski skupini DeSUS zadovoljni, da bomo ohranili ta javni
               značaj poti, planinskih seveda, da bomo omogočili izvajanje različnih vrst športne
               aktivnosti tudi v gorah, seveda s potrebnimi omejitvami, in da bo tudi, tako je tudi
               v zakonu zapisano, Vlada oziroma državni proračun skupaj z občinskimi proračuni
               prispeval tudi nekaj sredstev za vzdrževanje in tudi novogradnje planinskih poti.</p>
               <p>Torej, naša poslanska skupina, Poslanska skupina DeSUS bo ta predlog zakona podprla.
           </p>
            </sp>
            <sp xml:id="SDZ4-Redna-29-2007-06-20.sp131">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Mitja Ljubeljšek bo podal stališče poslanske skupine SDS.
               Izvolite.</p>
            </sp>
            <sp xml:id="SDZ4-Redna-29-2007-06-20.sp132">

               <speaker>MITJA LJUBELJŠEK:</speaker>

               <p>Hvala lepa, gospod podpredsednik. Spoštovani zbor, spoštovana predstavnika Vlade.</p>
               <p>Predlog zakona o planinskih poteh, ki ga je v bolj ali manj enakem besedilo v
               zakonodajni postopek večkrat vložilo 31 podpisanih poslancev, ima ne tako dolg kot
               predvsem zanimiv in pester potek vsebinskega oblikovanja določil s strani
               predlagateljev, stroke, Zakonodajno-pravna službe, zainteresirane javnosti, Planinske
               zveze in njenih posameznih društev, gornikov in gorskih kolesarjev. Tako Vlada kot
               matično delovno telo sta v dosedanjih predhodnih postopkih ugotavljala, da prvotni
               predlog zakona ne rešuje temeljnih vprašanj kljub dobremu namenu predlagatelja
               zakona, ki so ga sicer opredelili pravilno, s pravilno postavljenimi cilji.</p>
               <p>V naši poslanski skupini smo od vsega začetka načelno podpirali predlagani zakon,
               vendar pa smo se zavedali, da s prvotno predlaganimi rešitvami ne bi bilo mogoče
               doseči vseh cilj in dobrih namenov, ki so potrebni za reševanje tehničnih,
               prostorskih, varnostnih, lastninskih in drugih vprašanj, povezanih s problematiko
               planinskih poti.</p>
               <p>V Poslanski skupini Slovenske demokratske stranke pozdravljamo tako voljo kot
               prizadevnost Vlade kot tudi razumevanje in sodelovanje predlagateljev zakona, da so v
               strpnem in odprtem dialogu, skupaj z zainteresirano javnostjo, poiskali dobre
               rešitve, ki so bile sprejete na matičnem delovnem telesu, s čimer se je prvotno
               predlagana vsebina na ustrezen način izčistila in dopolnila, tako da ne bi pri
               izvajanju zakona prihajalo do dvomov in nejasnosti. S predlaganim zakonom je med
               drugim tako jasneje določeno pojem planinskih poti, njegov namen, pravice in
               dolžnosti uporabnikov in skrbnikov planinskih poti, pravice in dolžnosti lastnikov
               in, kar je še posebno pomembno, izračun površine zemljišč, preko katerih potekajo
               planinske poti, ter evidentiranje dejanske rabe teh zemljišč v zemljiškem katastru,
               kar bo osnova za oprostitev davkov in drugih dajatev na to površino.</p>
               <p>Nadalje. Označevanje in opremljanje planinskih poti in s tem v zvezi tudi zahtevani
               postopki, naloge, ki jih planinska društva opravljanja v javnem interesu; področja
               vzdrževanja planinskih poti; prepoved gradnje planinskih poti, predvsem zaradi
               varovanih kmetijskih zemljišč, gozdov in z zapisanimi izjemami. Zagotovljeno je
               ustrezno varstvo prostoživečih živali ter možnost trajnih in začasnih zapor
               planinskih poti; omejitve pri uporabi planinskih poti za gorske kolesarje in druga
               prevozna sredstva z določenimi izjemami; oprostitev plačil odškodnin in drugih
               prispevkov za gradnjo, vzdrževanje, označevanje planinskih poti, ker so javnega
               značaja, in še kaj.</p>
               <p>Poslanska skupina Slovenske demokratske stranke je v času oblikovanja vsebinskih
               dopolnitev predlaganega zakona aktivno sodelovala pri iskanju rešitev. Skrbno smo
               proučevali predloge in pobude zainteresirane javnosti, tako planincev, gornikov,
               planinskih društev, Planinske zveze Slovenije, Kolesarske zveze Slovenije kot tudi
               lastnikov zemljišč in lokalnih skupnosti. V neposrednem pogovoru s predstavniki
               Kolesarske zveze Slovenije smo tudi podprli rešitev, ki omogoča vožnjo z gorskimi
               kolesi pod določenimi pogoji.</p>
               <p>V naši poslanski skupini smo prepričani, da je bilo pri dokončnem oblikovanju
               predlaganega zakona opravljeno dobro delo, tako s strani Vlade, predlagateljev,
               poslanskih skupin in zainteresirane javnosti, kljub navidez dolgotrajnemu postopku in
               v začetni fazi nasprotujočih si stališč pri iskanju najboljših rešitev. V naši
               poslanski skupini menimo, da vsebuje predlog zakona najbolj optimalne rešitve.
               Sprejem zakona daje tako dobro zakonsko podlago za trajnostni razvoj gorniške
               dejavnosti, pohodništva, rekreativnega gorskega kolesarjenja in sploh razvoja gorskih
               območij, kar predstavlja neprecenljiv pomen tudi za ohranjanje kulturnega in etičnega
               odnosa ljudi do narave.</p>
               <p>Zaradi vsega navedenega bomo v Poslanski skupini Slovenske demokratske stranke
               Predlog zakona o planinskih poteh in vse predlagane amandmaje koalicijskih poslanskih
               skupin tudi podprli. Hvala lepa za pozornost.</p>
            </sp>
            <sp xml:id="SDZ4-Redna-29-2007-06-20.sp133">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Samo Bevk bo podal stališče Poslanske skupine SD.
               Izvolite.</p>
            </sp>
            <sp xml:id="SDZ4-Redna-29-2007-06-20.sp134">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! V Poslanski skupini Socialnih
               demokratov bomo Zakon o planinskih poteh podprli. Ne nazadnje je sedanji končni
               predlog zakona decembra 2005 sopodpisalo devet naših poslank in poslancev. Sicer pa
               ima predlog zakona že dolgo brado, ki sega še v prejšnji mandat Državnega zbora.
               Obravnavo je takrat preprečila časovna stiska pred državnozborskimi volitvami 2004.</p>
               <p>Res je predlog, ki ga je sopodpisalo 29 poslank in poslancev, od katerih je bil samo
               eden iz vrst koalicijskih poslanskih skupin, doživel v teh 19 mesecih korenit poseg s
               strani Vlade in pristojnega matičnega odbora, vendar to ni razlog, da bi ga zavrnili.
               Če se ne motim, je samo en člen od 47 ostal nedotaknjen.</p>
               <p>V Sloveniji imamo več kot 7 tisoč kilometrov planinskih poti, nekatere so stare tudi
               več kot sto let, ki tako ali drugače povezujejo 170 visokogorskih, srednjegorskih
               planinskih koč, zavetišč in bivakov. Planinske postojanke v Sloveniji po nekaterih
               podatkih obišče milijon in pol obiskovalcev. Predvsem pa so to članice in člani,
               organizirani v 247 planinskih društev, ki združujejo več kot 60 tisoč članov. Zato je
               nujno, da se to področje tudi zakonsko uredi. Upam, da bodo večletna prizadevanja
               podpisnikov zakona letos uresničena.</p>
               <p>S spremembo družbenopolitičnega sistema in ustavno kategorijo, kjer je zagotovljena
               pravica do zasebne lastnine, so se pohodniki od 90. let dalje kar pogosto pričeli
               srečevati z različnimi omejitvami, preprekami, ki so jih na planinske poti
               postavljali in jih postavljajo lastniki zemljišč. Tako zakon določa, da so planinske
               poti javnega značaja, kjer so natančno določene pravice in dolžnosti, ki jih imajo
               uporabniki in skrbniki teh poti ter lastniki zemljišč, preko katerih so speljane
               planinske poti.</p>
               <p>Zakon je bil usklajen s številnimi partnerji, ker pa je to poslanski zakon, predvsem
               z Vlado, nato s Planinsko zvezo Slovenije in številnimi drugimi zainteresiranimi
               organizacijami, lokalnimi skupnostmi in posamezniki, v zadnjem času tudi s
               predstavniki Kolesarske zveze Slovenije. Razprava se je nazadnje, na matičnem odboru,
               vrtela predvsem o označevanju in opremljanju planinskih poti, kategorizaciji
               planinskih poti, največ pa o omejitvah uporabe planinskih poti v povezavi z gorskim
               kolesarjenjem. Rešitev, ki je sedaj zapisana v tretjem odstavku 32. člena, da je ob
               upoštevanju omejitev, ki so v zakonu natančno določena, vožnja z gorskimi kolesi
               dovoljena po tisti planinski poti, ki jo določi pristojni minister za šport na
               predlog skrbnika planinske poti, je za nas sprejemljiva. Res pa je, da smo okrog tega
               imeli različne poglede, na koncu pa je prevladalo stališče, da je bolje, če so stvari
               normativno urejene in niso prepuščene stihiji, posebej zaradi tega, ker se s tem
               strinja tudi Planinska zveza Slovenije, saj ima med svojimi dejavnostmi v statutu
               zapisano tudi turno kolesarjenje, kar je ena izmed oblik gorskega kolesarjenja.</p>
               <p>Spoštovani, zakon se bo zagotovo vpisal v bogato zgodovino slovenskega planinstva,
               ki letos praznuje 114 let organiziranega delovanja. Poti so nekoč nastale iz
               življenske nuje prebivalcev hribovskega in gorskega sveta. Danes so to predvsem
               planinske poti, ki so zelo množično namenjene za potrebe rekreacije, športa in
               turizma ter za številne druge dejavnosti. Zakon dovolj dobro ureja področje, ki sedaj
               ni bilo normativno urejeno, zato ga bomo v Poslanski skupini Socialnih demokratov
               podprli. Hvala lepa.</p>
            </sp>
            <sp xml:id="SDZ4-Redna-29-2007-06-20.sp135">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Ljubo Germič bo podal stališče Poslanske skupine Liberalne
               demokracije Slovenije. Izvolite.</p>
            </sp>
            <sp xml:id="SDZ4-Redna-29-2007-06-20.sp136">

               <speaker>LJUBO GERMIČ:</speaker>

               <p>Hvala za besedo, gospod podpredsednik, predstavniki Vlade, kolegice in kolegi. Lep
               pozdrav.</p>
               <p>Planinstvo oziroma gorništvo je v zgodovini slovenstva odigralo pomembno narodno
               voditeljsko vlogo, saj je vzpodbujalo narodno zavest. Z organiziranim planinstvom so
               naši predniki visokogorje tudi ubranili pred tujim gorskih ekspanzionizmom.
               Upravičeno lahko trdimo, da je tudi planinstvo pripomoglo, da smo se Slovenci iz
               naroda izoblikovali v nacijo z lastno državo. Danes ima planinstvo seveda čisto
               drugačno vlogo, predvsem je to odličen način rekreacije, ki krepi telo in duha,
               hkrati pa planinstvo z alpinizmom predstavlja v današnjem času tudi pomemben element
               turistične ponudbe naše države. Z razvojem planinstva v zadnjem stoletju pa se je
               razvijala čisto posebna infrastruktura, ki je omogočila in omogoča planinstvo kot
               rekreativno in športno dejavnost. Najpomembnejši del te infrastrukture predstavljajo
               planinske poti. Za njih je značilno predvsem dvoje: nastale so stihijsko in njihov
               status dejansko nikoli ni bil pravno reguliran. In ker so planinske poti eden izmed
               dejavnikov varnosti planinstva ter predstavljajo poseg v občutljivo, srednje - in
               visokogorsko okolje, je prišel čas za normativno ureditev tega področja.</p>
               <p>Zakonsko iniciativo so prevzeli kar naši poslanski kolegi. V sodelovanju s Planinsko
               zvezo Slovenije so pripravili kvaliteten predlog zakona na katerega tudi
               Zakonodajno-pravna služba Državnega zbora ni imela bistvenih pripomb. Žal pa se Vlada
               v tem zakonodajnem projektu ni izkazala ravno kot ekspeditiven partner. Od pričetka
               druge obravnave predloga zakona na matičnem odboru pa do današnje obravnave je minilo
               več kot leto in pol, ker se Vlada pri pripravi svojih amandmajev nikakor ni mogla
               odločiti glede nekaterih ključnih rešitev predloga zakona. Vlada je precej časa
               namreč ocenjevala, da predlagana rešitev v zvezi z ureditvijo odnosov z zemljiškimi
               lastniki, ki je povzeta iz veljavnega zakona o gozdovih, predstavlja izvotljenje
               lastninske pravice. Zato nas toliko bolj veseli, da so končno vladni amandmaji,
               sprejeti na seji matičnega odbora, ohranili temeljno rešitev predloga zakona, da bodo
               lastniki zemljišč zaradi dejstva, da so planinske poti javnega značaja, za površino
               planinskih poti oproščeni plačevanja dohodnine iz naslova katastrskega dohodka. To
               predstavlja kompenzacijo za zemljiške lastnike, ker morajo trpeti hojo po svojem
               zemljišču. Razlika je samo v tem, da so bili vladni amandmaji usklajeni z novim zakon
               o evidentiranju nepremičnin. Evidence se bodo hkrati vodile znotraj prostorskega
               informacijskega sistema na Ministrstvu za okolje in prostor ter v zemljiškem katastru
               kot neplodno zemljišče. Ker je zemljiški kataster povezan neposredno z zemljiško
               knjigo, bo za to površino zemljiški lastnik oproščen te dajatve.</p>
               <p>V Poslanskem klubu LDS pozdravljamo tudi nekatere druge izboljšave zakonskega
               besedila, čeprav se nam zdi izpostavljen sistem v nekaterih delih prezapleten in zna
               marsikateremu planinskemu društvu, skrbniku povzročati nemalo preglavic. Razočarani
               pa smo, ker Vlada ni pristala na zakonsko financiranje opravljanja skrbništva iz
               državnega proračuna. Zakon določa le, da se finančna sredstva lahko pridobijo tudi iz
               državnega in občinskih proračunov. Planinska zveza Slovenije ter planinska društva -
               skrbniki bodo tako kljub sprejetem finančno ovrednotenem letnem programu dela vsako
               proračunsko leto posebej prepuščena na milost in nemilost državi oziroma vladajoči
               koaliciji in posameznim občinam pri sprejemanju državnega in občinskih proračunov.
               Takšna rešitev je težko razumljiva. Tudi zaradi dejstva, da gre resnično za minimalna
               finančna sredstva, ki bi se morala šteti kot vložek države v vzdrževanju pomembne
               javne rekreativne in turistične infrastrukture.</p>
               <p>Kakorkoli že, Vlada je s svojimi amandmaji, ki so bili sprejeti na seji matičnega
               odbora nase prevzela tudi odgovornost za uspešno vzpostavitev in delovanje sistema
               gradnje, vzdrževanja in označevanja planinskih poti.</p>
               <p>V Poslanskem klubu LDS bomo predlog zakona podprli z upanjem, da bodo zakonske
               določbe brez večjih težav zaživele tudi v praksi. Hvala lepa.</p>
            </sp>
            <sp xml:id="SDZ4-Redna-29-2007-06-20.sp137">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih, ki jo bomo opravili na podlagi pregleda
               amandmajev z dne 19.6. V razpravo tako dajem 32. člen ter amandma poslanskih skupin
               SDS, NSi, SLS, DeSUS. Prosim za prijavo k razpravi. Razprave ni, zato jo tudi
               zaključujem.</p>
               <p>V razpravo dajem 44. člen ter amandma istih štirih poslanskih skupin. Sprašujem -
               želi kdo razpravljati? Ne. Potem v razpravo dajem 47. člen ter amandma istih štirih
               poslanskih skupin. Želi kdo razpravljati? Ne. Zaključujemo razpravo in s tem vas
               obveščam, da bomo o amandmajih v skladu s časovnim potekom seje zbora odločili danes
               v okviru glasovanj pol ure po prekinjeni 12. točki dnevnega reda.</p>
               <p>Mi pa sedaj prehajamo na <title>12. TOČKO DNEVNEGA REDA - DRUGA OBRAVNAVA PREDLOGA
                  ZAKONA O SPREMEMBAH IN DOPOLNITVAH ZAKONA O GOSTINSTVU</title>. Za to točko imamo na
               razpolago dve uri in 45 minut. Predlog zakona je v obravnavo zboru predložila Vlada
               Republike Slovenije, zato bi po Poslovniku Državnega zbora dal besedo predstavniku
               Vlade, ki pa ga ni. Sprašujem prisotne poslance, ali prekinemo sejo, dokler se nam ne
               pridružijo, ali nadaljujemo in gremo naprej? Potemtakem bom zaprosil predsednika
               oziroma podpredsednika odbora gospoda Vilija Rezmana, ki pa ga tudi ni. Jaz bom za 5
               minut prekinil sejo zbora, nadaljevali jo bomo čez 10 minut, nadaljevali jo bomo ob
               13. uri in 40 minut. Hvala lepa.</p>
               <stage type="time">(Seja je bila prekinjena ob 13.29 in se je nadaljevala ob 13.40 uri.)</stage>
            </sp>
            <sp xml:id="SDZ4-Redna-29-2007-06-20.sp138">

               <speaker>PODPREDSEDNIK SAŠO PEČE:</speaker>

               <p>Spoštovana poslanka, poslanci, predstavniki Vlade nadaljujemo z maloprej prekinjeno
               sejo. Smo pri 12. točki dnevnega reda, to je pri Predlogu zakona o spremembah in
               dopolnitvah zakona o gostinstvu. Sedaj so z nami predstavniki Vlade in pa
               podpredsednik odbora. Besedo dajem predstavniku Vlade za uvodno obrazložitev predloga
               zakona. Izvolite, prosim.</p>
            </sp>
            <sp xml:id="SDZ4-Redna-29-2007-06-20.sp139">

               <speaker>MAG. TOMAŽ JERŠIČ:</speaker>

               <p>Predsedujoči, hvala lepa za besedo. Dovolite mi, da na kratko predstavim Predlog
               zakona o spremembah in dopolnitvah zakona o gostinstvu.</p>
               <p>Naj povem še novost, ki jo prinaša predlagana sprememba, je dopolnitev Zakona o
               gostinstvu, je odprava vseh odločb, ki so sedaj potrebne za opravljanje gostinske
               dejavnosti, kar bo poenostavilo začetek obratovanja in s tem spodbudilo podjetništvo.</p>
               <p>Druga novost predstavlja možnost, da bodo gostinci lahko brez posebne registracije
               za opravljanje trgovske dejavnosti prodajali posamezne izdelke, ki so sicer vključeni
               v njihovo gostinsko ponudbo, kot so na primer suhomesnati izdelki, ustekleničeno
               vino, kava, sokovi in podobno. Lokalna skupnost bo lahko sprejela akt, s katerim bo
               opredelila obdobje dneva, v okviru katerega bo med turistično sezono dovoljeno
               opravljati gostinsko dejavnost zunaj gostinskega obrata. Izboljšani bodo pogoji za
               opravljanje dejavnosti sobodajalcev fizičnih oseb. Poleg že omenjenih ukinitvah
               odločb je poenostavljena tudi zahteva glede obdobja opravljanja dejavnosti. Namesto v
               register sobodajalcev, ki bo ukinjen, se bodo fizične osebe po novem registrirale v
               Poslovni register Slovenije pri AIPES-u. Nova je tudi določba, ki bo omogoča
               upravljanje sobodajalcev v zidanicah in s tem vključevanje do sedaj neizrabljenih
               zmogljivosti v gostinsko ponudbo.</p>
               <p>Za razvoj gostinske ponudbe na kmetijah sta pomembni predlagani spremembi zakona, ki
               se nanašata na opravljanje dejavnosti zunaj kmetije in na zaposlovanju najete delovne
               sile. Kmetje bodo po novem lahko opravljali gostinsko dejavnost tudi na prireditvah,
               povezanih s predstavitvijo podeželja ali tradicionalnimi običaji. Da se opravljanje
               tovrstne dejavnosti ne bi izrodilo in postalo nelojalna konkurenca gostincem, bo kmet
               smel ponujati le jedi in pijače iz domačega okolja. Ker pri opravljanju gostinske
               dejavnosti na kmetiji kot dopolnilne dejavnosti zaposlovanja najete delovne sile ni
               mogoče, predlog zakona vsebuje možnost opravljanja te dejavnosti na kmetiji na
               temelju registracije pod pogoji Zakona o gospodarskih družbah, seveda upoštevaje vse
               omejitve glede obsega dejavnosti in pogojev za opravljanje dejavnosti oziroma
               ponudbe, ki jo vsebujejo predpisi s področja opravljanja dopolnilne dejavnosti na
               kmetiji. Na kratko toliko o vsebini. Hvala lepa.</p>
            </sp>
            <sp xml:id="SDZ4-Redna-29-2007-06-20.sp140">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Predlog zakona, kot prej povedano, pa je obravnaval tudi Odbor za
               gospodarstvo kot matično delovno telo. Prosim gospoda Vilija Rezmana, podpredsednika
               odbora, da poda poročilo. Izvolite.</p>
            </sp>
            <sp xml:id="SDZ4-Redna-29-2007-06-20.sp141">

               <speaker>VILI REZMAN:</speaker>

               <p>Hvala lepa, gospod podpredsednik. Gospod državni sekretar je predstavil v grobem
               oziroma okvirno vsebino predloga zakona, o katerem je govora; torej Zakona o
               gostinstvu, o spremembah in dopolnitvah tega zakona seveda in odločeno je bilo, da je
               Odbor za gospodarstvo matično delovno telo , ki obravnava ta predlog zakona.</p>
               <p>Za obravnavo je bilo posredovano članom pisno gradivo, in sicer predloga zakona,
               mnenja Zakonodajno-pravna službe, predlog amandmaja Obrtne zbornice in dopis, ki ga
               je Komisija za malo gospodarstvo in turizem Državnega sveta posredovala in amandmaji
               koalicijskih poslanskih skupin. Vsi našteti so se tudi udeležili in aktivno
               sodelovali v razpravi na matičnem delovnem telesu, vključila pa se je tudi
               predstavnica Gospodarske zbornice Slovenije.</p>
               <p>Predvsem je tekla razprava okoli dveh členov, 6. in 8. člena, in sicer v zvezi z
               nekaterimi določili, ki so po oceni enega dela gospodarstva lahko problematična, zato
               ker lahko spodbujajo nelojalno konkurenco. Zanimivo je, da je del gospodarstva v
               interesu gospodarstva podpiral ta amandma in drugi del, ki je sodeloval pri tem v
               nasprotnem smislu, je bil tudi del slovenskega gospodarstva, namreč Ministrstvo za
               gospodarstvo. Tako vidimo, da se ob gospodarskih interesih vendarle krešejo tudi
               različna stališča, kar je bilo zelo opazno tudi na tej seji.</p>
               <p>Predlog amandmaja, ki govori predvsem o tem, da na kmetijah v okviru dopolnilne
               dejavnosti ne bi smeli ponujati drugih domačih jedi in kupljenih pijač, ni bil
               povzet. Podporo je sicer doživel s strani predstavnikov Obrtne zbornice, pa tudi
               predstavnikov Državnega sveta in Gospodarske zbornice ter dela članov odbora, vendar
               ne večinskega. Večine torej ta amandma ni prepričal. Vlada je argumentirala zavrnitev
               amandmaja s tem, da: prvič, ji gre predvsem za spodbujanje razvoja gostinstva in
               turizma, da ji gre za spodbujanje razvoja teh panog, zlasti na tistih območjih, ki so
               manj razvita, torej na podeželju. Argumentirala je, da ni podatkov, ki bi govorili o
               pretirani zlorabi teh določil, ki so veljala že poprej. In je pač sodila, da je prav,
               da se ta pospešen inšpekcijski nadzor, o katerem je govorila, nadaljuje tudi v
               prihodnje, da je torej inšpekcijski nadzor zadosten. Ker je bilo precej razprave
               okoli tega, ali se naj amandma podpre ali ne, je bila predstavljena tudi tretja
               verzija amandmaja, kompromisna verzija, ki je šla v smer, da bi se naj zapisalo in
               obelodanilo z obešanjem v prostoru, katere dodatne izdelke sme nekdo ponujati na
               kmetiji z dodatno gostinsko dejavnostjo. Torej, ta amandma je bil tudi v obravnavi in
               tudi ta ni bil sprejet.</p>
               <p>Amandma k 6. členu je govoril o širitvi možnosti sobodajalstva. In sicer, gre za
               širitve v objekte, ki niso stanovanjski objekti, ki pa morajo imeti sicer uporabno
               dovoljenje. Tudi tu so bila stališča različna. Nekateri so podpirali to širitev,
               nekateri drugi ne, ampak na koncu je bila sprejeta odločitev, da je to potrebno, da
               je to nekaj, kar bo spodbudilo hitrejši razvoj gostinstva in sobodajalstva. In ko je
               bil ta amandma sprejet, so bili sprejeti tudi vsi ostali členi predlaganega zakona.
               In tak dopolnjen zakon je poslal Odbor za gospodarstvo v nadaljnjo obravnavo, sredi
               katere bomo danes na tej seji Državnega zbora.</p>
            </sp>
            <sp xml:id="SDZ4-Redna-29-2007-06-20.sp142">

               <speaker>PODPREDSEDNIK SAŠO PEČE:</speaker>

               <p>Hvala lepa. Prehajamo na predstavitev stališč poslanskih skupin. Kolega Kristijan
               Janc bo podal stališče poslanske skupine Slovenske ljudske stranke. Izvolite.</p>
            </sp>
            <sp xml:id="SDZ4-Redna-29-2007-06-20.sp143">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovana predstavnika Vlade, kolegice in kolegi. Zakon o
               gostinstvu iz leta 1995 smo zadnjič dopolnili z novelo pred dvema letoma. Sedaj
               veljavni zakon določa več predhodnih pogojev in nosilnih obveznosti, kot to velja za
               ostale gospodarske dejavnosti. Predlog zakona zasleduje namen poenostavitve na
               področju gostinstva in spodbuditve razvoja podjetništva. Tako predlog predvsem opušča
               obveznost pridobitve odločb, ki jih morajo pridobiti fizične osebe, samostojni
               podjetniki, posamezniki in pravne osebe pred začetkom opravljanja gostinske
               dejavnosti. S predlogom se pravzaprav gostinske dejavnosti izenačuje z ostalimi
               gospodarskimi dejavnostmi. Odpravljanje nepotrebnih administrativnih ovir in za
               spodbujanje razvoja podjetništva je nedvomno zelo pozitivno. V času tržnega
               gospodarstva je treba omogočiti svobodno gospodarsko pobudo, zagotavljanje zgolj
               nujno potrebnih pogojev, ki prinašajo varstvo potrošnikov. Za razvoj gostinske
               dejavnosti in predvsem za promocije posameznega gostinca dela Slovenije ali naše
               države nasploh, ko gre za tuje goste, je dobrodošla določba, s katero se gostincem
               omogoča prodaja posameznih izdelkov, vključenih v neko ponudbo brez posebne
               registracije opravljanja trgovske dejavnosti. V praksi je verjetno predvsem za domačo
               hrano in specialitete, ki so značilne za določenega gostinca ali kraja, v katerem
               deluje oziroma opravlja svojo dejavnost. Z vidika večje fleksibilnosti je ustrezna
               tudi odprava pridobivanja odločb, pred opravljanjem gostinske dejavnosti, ko gre za
               opravljanje te dejavnosti zunaj gostinskega obrata, na primer na javnih prireditvah
               ali med turistično sezono v mestnih jedrih ali smučiščih. Posebej velja poudariti, da
               se s tem ne spreminjajo pogoji za opravljanje gostinske dejavnosti, ki jih bodo tudi
               v prihodnje nadzirali pristojni inšpekcijski organi.</p>
               <p>Med ostalimi spremembami, ki jih prinaša novela zakona, naj posebej omenimo novi
               15a. člen Zakona o gostinstvu, ki omogoča kmetu, ki na kmetiji opravlja gostinsko
               dejavnost kot svojo dopolnilno dejavnost, da to dejavnost opravljajo tudi izven
               kmetije. Seveda je opravljanje gostinske dejavnosti izven kmetije omejeno le na
               prireditve, ki so povezane s predstavitvijo podeželja ali tradicionalnimi
               prireditvami, in pa, ponudba se lahko nanaša le na jedi in pijače iz domačega okolja.
               Verjamemo, da bo takšna ureditev omogočila marsikateremu kmetu lažje predstavljanje
               svoje dejavnosti in predvsem svojih posebnih kulinaričnih izdelkov na različnih
               prireditvah. To pa je gotovo najboljša promocija kraja, iz katerega takšen kmet tudi
               prihaja.</p>
               <p>Predlagani zakon v poslanski skupini Slovenske ljudske stranke ocenjujemo kot zelo
               dobrega in ga bomo tudi podprli. Hvala lepa.</p>
            </sp>
            <sp xml:id="SDZ4-Redna-29-2007-06-20.sp144">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Boštjan Zagorac bo podal stališče poslanske skupine
               Slovenske nacionalne stranke. Izvolite.</p>
            </sp>
            <sp xml:id="SDZ4-Redna-29-2007-06-20.sp145">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni! Mislim, da je to eden
               izmed prvih zakonov te vlade, ki mu pa resnično, vsaj ko ga pogledamo ali pa
               preberemo, ne moreš nasprotovati. Gre za zakon, ki dejansko, bom rekel, prinaša
               liberalizacijo na področju razvoja gostinstva in turizma, predvsem na podeželju, pa
               vsi vemo, da gre za predvsem razvoj tistih regij, ki so manj razvite. Končno se bo
               lahko nekaj dogajalo tudi na podeželju in ne vse v centrih mesta, čeprav tudi prinaša
               določeno liberalizacijo za gostince.</p>
               <p>Vendar pa dobronamerna opozorila ali dobronamerne pripombe, ki jih boste mogoče
               upoštevali ali pa tudi ne, nova delovna mesta na kmetijah, smo slišali, boste tudi
               uvajali oziroma se pripravlja, bom rekel, liberalizacija le-teh. Prav je tako,
               mislim, da je prav, da se to uvede, ampak po drugi strani pa je vseeno potrebno
               pogledati manjšo razliko, pa četudi smo napisali, da gre to po ZGD-ju, kakšna je ta
               razlika med dopolnilno dejavnostjo, s.p. ali pa d.o.o. Predvsem mislim tukaj na
               nadzor nad opravljanjem te dopolnilne dejavnosti. Mislim, da ta nadzor bi moral biti
               vzpostavljen, in prav je, da se to omogoči takrat, ko je to resnično potrebno, in bom
               zlo konkreten - za tiste kmečke turizme, ki to resnično želijo. Vendar pa po drugi
               strani smo danes vseeno, mislim, da dve točki nazaj, obravnavali nek zakon, ki pa ne
               gre več v liberalizacijo razvoja gostinstva in turizma, vsaj po mojem prepričanju. To
               je bil tako imenovani tobačni zakon, ta bo pa le prepovedoval nekomu vstop v neke
               lokale ali mu dovoljeval, vendar bo tam notri omejen. In tukaj to nesoglasje med
               posameznimi segmenti Vlade pride še posebej do izraza ampak, kot že rečeno, zakon, ki
               je pred nami, ne zakon, ki je za nami, v Slovenski nacionalni stranki podpiramo.
               Hvala.</p>
            </sp>
            <sp xml:id="SDZ4-Redna-29-2007-06-20.sp146">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Vili Rezman bo podal stališče Poslanske skupine DeSUS. Prosim.
           </p>
            </sp>
            <sp xml:id="SDZ4-Redna-29-2007-06-20.sp147">

               <speaker>VILI REZMAN:</speaker>

               <p>No, tudi mi v Poslanski skupini DeSUS bomo zagotovili glasove za ta zakon, predvsem
               zavoljo tega, ker podpiramo razvoj v družbi, ker gre za sicer majhen, pa vendarle
               prispevek k večjim možnostim za gospodarski razvoj, večjim možnostim za dodatno
               zaposlovanje in posledično seveda tudi za dvig kvalitete življenja. Ocenjujemo, da
               razvoj ne more biti omejen samo na resolucijske megaprojekte, ki jih štejemo v
               milijonih evrov, pač pa, da je treba te megaprojekte nekako satelitsko dopolnjevati z
               manjšimi projekti, s posamičnimi instrumenti za spodbujanje, s posamičnimi ukrepi, z
               določenimi razvojnimi spodbudami in z odpravljanjem posamičnih ovir, ki so pač na
               poti hitrejšemu razvoju. In ker Slovenija postavlja v samo ospredje razvoj na
               področju turizma, zato ker ima za to tudi seveda bistvene komparativne prednosti in
               neizkoriščene tržne možnosti in tudi še kakšne niše, je jasno, da je potrebno,
               kolikor je pač le moč in korektno, podpreti tudi razvoj gostinstva, brez katerega
               seveda turizma ni in seveda tudi sobodajalstva.</p>
               <p>Predlog gre v dve smeri: prvič v smer odpravljanja nepotrebnih in podvajajočih se
               administrativnih in drugih upravnih ovir in v smer vzpodbujanja s posamičnimi ukrepi
               liberalizacije, tako kar zadeva kmetij in dopolnilne dejavnosti v in izven gostinskih
               objektov. Torej omogoča tudi dopolnilno gostinsko dejavnost na posamičnih
               prireditvah, na posamičnih mestih, na lokacijah, na katerih sicer tega ne bi mogli
               izvajati. Omogoča večjo ponudbo na področju sobodajalstva. Obetamo si, ne bo najbrž
               kakšnih dramatičnih sprememb, tudi kakšno novo delovno mesto in zmanjšanje sive
               ekonomije - pa vendarle. In posledično bi lahko računali tudi na to, da bi se
               morebiti negativen demografski trend na teh podeželskih mestih zmanjšal, da bi torej
               bil demografski odliv manjši.</p>
               <p>Meni osebno in naši skupini se zdi pomembno, da zakon upošteva tudi lokalne razlike.
               Niso pogoji zaposlovanja za gostinstvo, za sobodajalstvo, za razvoj turizma in sicer
               gospodarstva povsod enaki. In pomembno je, da ta zakon omogoča, da lokalna skupnost
               aktivno upravlja različne gospodarske in druge tokove, ponudbo, da jo lahko omejuje,
               kadar se ji zdi, da jo mora omejiti, in da lahko z ukrepi, ki jih ima na voljo na
               osnovi akta, ki ga mora lokalna skupnost pač sprejeti, tudi vzpodbuja. Samo za
               primer, ni verjetno mogoče preprosto enačiti gostinske ponudbe v Ljubljani s tisto na
               Goriškem ali pa, ne vem, v Suhi krajini. In ta zakon omogoča to fleksibilnost, to
               prilagodljivost lokalnim skupnostim oziroma organom lokalne skupnosti, pooblaščenim
               za dajanje soglasij. Če gre za odpravljanje ovir, če gre za vzpodbujanje gostinske in
               tudi druge dejavnosti, če gre za omogočanje odpravljanja teh lokalnih razlik in če
               gre za to, da ima lokalna skupnost tudi možnost korekcije za posamične morebiti
               napačne odločitve, ker lahko tako daje kot odvzema posamična pooblastila, potem
               mislimo, da je to zakon, ki je vreden podpore, in zato mu naša poslanska skupina to
               podporo tudi zagotavlja kljub pomislekom, ki so tudi korektni ob 6. in ob 8. členu,
               vendar sodimo, da je pomembneje dajati težo razvojnim spodbudam, bolj kot pa
               omejitvenim ukrepom.</p>
            </sp>
            <sp xml:id="SDZ4-Redna-29-2007-06-20.sp148">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Branko Marinič bo podal stališče Poslanske skupine SDS.
               Izvolite.</p>
            </sp>
            <sp xml:id="SDZ4-Redna-29-2007-06-20.sp149">

               <speaker>BRANKO MARINIČ:</speaker>

               <p>Hvala lepa za besedo, spoštovani podpredsednik. Spoštovana predstavnika Vlade,
               kolegice in kolegi! Upam trditi, da je pred nami eden izmed mnogih predlogov zakonov
               o spremembah in dopolnitvah, s katerimi sedanja vlada in državni zbor skušata
               odpraviti nesmiselne administrativne ovire. Eden takih je prav gotovo Predlog zakona
               o spremembah in dopolnitvah zakona o gostinstvu.</p>
               <p>V noveli zakona je predlagano, da bo kmet, ki na svoji kmetiji opravlja gostinsko
               dejavnost kot svojo dopolnilno dejavnost, lahko opravljal to dejavnost tudi zunaj
               svoje kmetije, vendar le na prireditvah, povezanih s predstavitvijo podeželja ali
               tradicionalnimi običaji, na primer martinovanje. Da se ta rešitev ne bi izrodila v
               izvajanje tovrstne dejavnosti kot nelojalna konkurenca gostincem, predlog zakona
               predvideva, da bi kmet lahko tako dejavnost opravljal le pod pogoji, ki sicer veljajo
               za gostince, ponujati pa bo smel le jedi in pijače iz domačega okolja. Nadalje je
               predlagano, da bodo kmetje lahko pod določenimi pogoji za opravljanje gostinske
               dejavnosti zaposlovali najeto delovno silo in opravljali to dejavnost ne le na
               kmetiji, temveč tudi na prireditvah, povezanih s predstavitvijo podeželja ali
               tradicionalnimi običaji. Fizičnim osebam, samostojnim podjetnikom posameznikom in
               pravnim osebam pred začetkom opravljanja gostinske dejavnosti po predlogu zakona ne
               bo več treba pridobivati odločb pri upravnih enotah. To se nanaša tako na odločbe o
               določitvi pogojev za opravljanje gostinske dejavnosti zunaj gostinskega obrata, na
               javnih prireditvah, sejmih in podobno med njihovim trajanjem, kot med turistično
               sezono v mestnih jedrih, na kopališčih, smučiščih in podobno, kot na odločbe o
               izpolnjevanju pogojev za opravljanje gostinske dejavnosti v gostinskih obratih, pri
               sobodajalcih in na kmetijah. Sami pogoji za opravljanje gostinske dejavnosti se ne
               spreminjajo in bodo morali biti izpolnjeni tudi v prihodnje, kar bodo nadzirali
               pristojni inšpekcijski organi. Predlagano je tudi, da se bodo sobodajalci namesto v
               dosedanji posebni register, ki bo ukinjen, lahko registrirali v poslovnem registru
               Slovenije pri Agenciji za javnopravne evidence in storitve, kar bo zmanjšalo njihovo
               administrativno obremenitev.</p>
               <p>Kot že rečeno, predlog zakona torej prinaša odpravo številnih nesmiselnih
               administrativnih ovir, ki so do sedaj veljale, in s tem omogočamo vsem tistim, ki to
               želijo, da opravljajo svojo gostinsko dejavnost, tako kot jih predlog zakona tudi
               opredeljuje oziroma določa.</p>
               <p>Kar zadeva predlog amandmaja, ga v Poslanski skupini Slovenske demokratske stranke
               ne bomo podprli. Vsekakor pa bomo vsebino Predloga zakona sprememb in dopolnitev
               zakona o gostinstvu podprli. Hvala lepa.</p>
            </sp>
            <sp xml:id="SDZ4-Redna-29-2007-06-20.sp150">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Feri Horvat bo podal stališče Poslanske skupine SD.</p>
            </sp>
            <sp xml:id="SDZ4-Redna-29-2007-06-20.sp151">

               <speaker>FRANC (FERI) HORVAT:</speaker>

               <p>Hvala. Me je kar presenetilo, da sem prišel tako hitro na vrsto. Hvala za besedo.
               Spoštovane kolegice in kolegi! V Poslanski skupini Socialnih demokratov predlog
               zakona podpiramo. Mislimo, da je umestno in pametno odpraviti nepotrebne ali pa toge
               ovire tako za delovanje gostincev kot tudi za opravljanje turistične dejavnosti kot
               dopolnilne dejavnosti na kmetijah, na podeželju. To pomeni lahko dodatni vir dohodka
               in bo pomenilo odprava teh omejitev, dejansko po eni strani zmanjšanje stroškov in po
               drugi strani bo to po našem mnenju spodbujalo dejavnost. Kot je bilo že rečeno v
               poročilu podpredsednika Odbora za gospodarstvo in pa tudi v razpravi, sta predvsem
               dve zadevi bili o katerih je bilo največ razprave tako na odboru kot tudi sicer. Na
               eno zadevo se nanaša tudi predloženi amandma. Okrog tega mislimo tako, da pri širitvi
               in večji liberalizaciji oddajanja sob, da je to primerna zadeva, s tem da se
               postavlja vprašanje, ki je bilo že omenjeno, kaj tam, kjer ni uporabnega dovoljenja,
               ali pa, kjer lahko tudi nastajajo določeni problemi tudi za koristnike potem teh
               storitev. Seveda tukaj je odgovornost predvsem na pristojnih organih lokalne
               skupnosti, da zadeve urejajo tako, da ne bi prihajalo do problemov ali celo do
               zlorab.</p>
               <p>Kar se kmetij tiče, mislim, da je tudi smiselno, da lahko kmetje svoje pridelke
               prodajajo tudi na raznih prireditvah in na drugih mestih, ne samo na svoji kmetiji.
               In pa, po drugi strani mislim, da je bila ureditev in zahteva predvsem zbornic, da se
               prepove ali pa imajo restriktiran odnos do tega, da lahko prodajajo kmetje samo svoje
               pridelke in izdelke, da je to preozko, pretogo. Kaj nekdo, ki ima dobro razvito
               dejavnost, ima trg, ima povpraševanje, pa nima dovolj teh lastnih proizvodov, imajo
               jih pa okoliški kmetje, enako kvalitetne in pa enakovredne proizvode in ne vidim
               razloga, da ne bi lahko tega tudi prodajali. Je pa morda tukaj smiselno pa sprejeti
               amandma, ki ga predlaga LDS, da bi na osnovi dovoljenja, ki ga dobi za to, da
               opravlja to dopolnilno dejavnost, tudi na osnovi izdelkov in pridelkov, ki jih kupuje
               od drugih, da bi to bilo označeno na vidnem mestu v sami kmetiji, ki se ukvarja s
               turizmom, kar bi bilo navsezadnje tudi v interesu boljše informacije za potrošnike
               oziroma turiste, ki tja prihajajo. Hvala lepa.</p>
            </sp>
            <sp xml:id="SDZ4-Redna-29-2007-06-20.sp152">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Dr. Mitja Slavinec bo podal stališče Poslanske skupine Liberalne
               demokracije Slovenije. Izvolite.</p>
            </sp>
            <sp xml:id="SDZ4-Redna-29-2007-06-20.sp153">

               <speaker>DR. MITJA SLAVINEC:</speaker>

               <p>Hvala lepa, gospod podpredsednik. Spoštovani prisotni! V Poslanskem klubu LDS
               Predlog zakona o spremembah in dopolnitvah zakona o gostinstvu podpiramo, saj v njem
               vidimo predvsem še dodaten poskus predlagatelja, da zmanjša in odpravi
               administrativne ovire in na ta način tudi omogoči boljšo, enostavnejšo gospodarsko
               dejavnost na tem področju. Predvsem tri stvari so, ki bi jih verjetno veljalo
               izpostaviti, in sicer: poenostavljajo se pogoji za pričetek gostinske dejavnosti,
               potem prav tako se poenostavljajo pogoji za vodenje evidenc za opravljanje
               sobodajalstva fizičnih oseb, nekoliko mogoče vprašljivo oziroma nevarno pa je v
               členu, kjer se odpravljajo omejitve pri zaposlovanju, tukaj velja izpostaviti skrb za
               ustrezno usposobljene kadre, vendar ocenjujemo, da je korist pri odpravljanju uvodoma
               že povedanih administrativnih ovir večja kot pa nevarnost, ki iz tega naslova lahko
               izhaja.</p>
               <p>Smo pa bili skeptični v Poslanskem klubu LDS glede možnosti prodajanja kupljenih
               pijač in drugih jedi, pa ne toliko zaradi te same možnosti kolikor zaradi dejanskega
               stanja, kar se v praksi sedaj že udejanja. Tudi sam se strinjam, da absolutna
               prepoved verjetno ni prava rešitev, zato smo predlagali kompromisni amandma, v
               katerem dopuščamo ob soglasju lokalne skupnosti to možnost, vendar želimo, da se
               kmečkim turizmom, ki smejo prodajati kupljene pijače in drugo domačo hrano, naloži,
               da to izpostavijo, da to označijo v svojih prostorih. Zakaj? Zaradi tega, ker na ta
               način želimo prispevati k zmanjšanju morebitne nelojalne konkurence drugim gostinskim
               obratom, ki poslujejo pod bistveno strožjimi pogoji. Kajti, kot rečeno, gre - in
               izhajamo iz dejanskega stanja, saj ocenjujemo, da nadzor na tem področju ni najbolj
               učinkovit, in se bojimo, da bi potem prihajalo do zlorab oziroma smo prepričani, da
               bo v primeru sprejetja tega amandmaja zlorab bistveno manj. V nobeni točki pa ta
               amandma ne omejuje že s strani predlagatelja predviden obseg in možnosti te
               dopolnilne dejavnosti oziroma širitve dopolnilne dejavnosti na kmetijah. Zaradi tega
               seveda zakon kot rečeno podpiramo in predlagamo potrditev tudi potrditev vloženega
               amandmaja. Hvala lepa.</p>
            </sp>
            <sp xml:id="SDZ4-Redna-29-2007-06-20.sp154">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. In kolega Martin Mikolič bo postal stališča Poslanke skupine
               Nova Slovenija. Izvolite.</p>
            </sp>
            <sp xml:id="SDZ4-Redna-29-2007-06-20.sp155">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni! V Poslanski skupini Nove Slovenije smo vedno do
               sedaj in bomo tudi v prihodnje podpirali vse tiste rešitve, ki pravzaprav pomenijo
               poenostavitev določenih postopkov, določenih zakonov. Tiste rešitve, ki pomenijo
               odpravljanje določenih administrativnih ovir, in vsekakor ta zakon, sprememba zakona,
               ki ga danes obravnavamo, vodi k tem rešitvam, kajti zelo poenostavlja postopek za
               začetek opravljanja gostinske dejavnosti. Prav gotovo se nam zdi tudi zelo dobra
               rešitev, da bodo lahko na tistih kmetijah, ki se ukvarjajo s tako imenovano
               dopolnilno dejavnostjo, se pravi kmetje, v prihodnje tudi opravljali svojo dejavnost
               na različnih prireditvah. Smatramo pa, da je zelo bistveno to, da ne bodo tam
               prodajali samo svojih izdelkov, ampak da bodo lahko na teh prireditvah prodajali
               izdelke in pijačo iz domačega okolja, to pomeni, da bodo lahko, bi rekel, posredno
               sodelovali tudi ostali kmetje zraven.</p>
               <p>Lokalne skupnosti dobijo določena nova pooblastila, kajti lokalne skupnosti bodo
               dajala soglasja za sodelovanje oziroma za izvajanje teh dejavnosti na različnih
               prireditvah. Nekako tudi mi upamo, da če bo kaj več ponudbe ali pa ponudnikov, kar
               najbrž bo, da naj bi pravzaprav lokalna skupnost ali pa konec koncev tudi župan sam
               odigral to odločilno vlogo, ampak prav gotovo tisti, ki prireditev pripravlja, na
               osnovi konkurence, na osnovi kvalitete in konec koncev na osnovi cen ponudbe na
               kakšnih prireditvah.</p>
               <p>Prav tako bo po novem gostincem omogočeno, da posamezne izdelke, ki so vključeni v
               njihovo gostinsko ponudbo, prodajajo tudi brez posebne registracije za opravljanje
               trgovinske dejavnosti. To se nam zdi zelo pomembno, tega vsekakor do sedaj ni bilo.
               Pa če rečem, mogoče bo celo ta rešitev pripeljala ali pa pripomogla tudi k temu, da
               bo kakšno nedeljo kakšna trgovka, mati doma, da ne bo delala v trgovini, saj bo
               pravzaprav možno, če se bodo seveda gostinci za to odločili, bodo imeli tudi, bi
               rekel, tudi tisto najnujnejšo hrano ali pa pijačo, ki jo mogoče včasih tudi v nedeljo
               kdo rabi, jo bo lahko tam kupil - vsaj tako smatramo - najbrž po podobni ceni, kot je
               v trgovini.</p>
               <p>Poenostavljena je omejitev glede obdobja opravljanja dejavnosti za sobodajalce, za
               fizične osebe, tako da se ta nanaša le še na skupno obdobje sprejemanja gostov in nič
               več, kot je bilo sedaj, se pravi na skupno obdobje oziroma trimesečno obdobje. Ukinja
               podvajanje evidenc, saj ne bo več registra sobodajalcev, ostane le obvezen vpis v
               Poslovni register Slovenije pri Agenciji za javnoupravne evidence in storitve.</p>
               <p>V Novi Sloveniji podpiramo takšne rešitve na področju gostinstva, ki vzpodbujajo
               razvoj podjetništva in odpravljajo administrativne ovire za začetek opravljanja
               dejavnosti. S tem želimo prispevati k večjemu vključevanju kmetov v gostinsko ponudbo
               in izboljšati kakovost in pestrost ponudbe za turiste. Zavedati se moramo, da
               gostinstvo in turizem delata z roko v roki, in veseli smo, da s sprejetjem novele
               zakona o gostinstvu lahko prispevamo k zakonskim izboljšavam na tem področju.</p>
               <p>Zato bomo v Poslanski skupini Nove Slovenije predlagane rešitve tudi podprli. Hvala.
           </p>
            </sp>
            <sp xml:id="SDZ4-Redna-29-2007-06-20.sp156">

               <speaker>PODPREDSEDNIK SAŠO PEČE:</speaker>

               <p>Hvala lepa. Z nastopom kolega Mikoliča smo zaključili sklop predstavitev stališč
               poslanskih skupin in prehajamo na razpravo o členu in vloženem amandmaju, ki jo bomo
               opravili na podlagi pregleda amandmajev z dne 19.6. V razpravo tako dajem 8. člen in
               amandma Poslanske skupine Liberalne demokracije Slovenije. Prosim za prijavo k
               razpravi.</p>
               <p>Prijavljenih imamo 5 razpravljavcev, prvi ima besedo poslanec Branko Marinič.
               Izvolite.</p>
            </sp>
            <sp xml:id="SDZ4-Redna-29-2007-06-20.sp157">

               <speaker>BRANKO MARINIČ:</speaker>

               <p>Hvala lepa za besedo. Torej še enkrat, kar sem napovedal že v uvodni obrazložitvi.</p>
               <p>V Slovenski demokratski stranki ne podpiramo omenjenega predloga oziroma amandmaja,
               ki ga je vložil Poslanski klub Liberalne demokracije Slovenije. Zakaj? Mnogo
               utemeljitev bi se dalo iz tega izpeljati, pa vendarle vse skupaj bi bilo preveč
               tistega, čemur pravimo nelojalna konkurenca. Prav v tem smislu in v tem duhu je
               predlog sprememb Zakona o gostinstvu sledil nekaterim željam in dejanskim potrebam in
               v dovolj široki vsebini natanko to opredelil. Če bi šli v možnost sprejemanja tega
               amandmaja, bi po našem mnenju bila storjena škoda predvsem gostinstvu, gostincem in
               tega seveda si ne želijo ne tisti, ki opravljajo dopolnilne dejavnosti na kmetiji, in
               ne tisti, ki se danes ukvarjajo z gostinstvom. Je pa bistvenega pomena, da tisti, ki
               opravljajo gostinsko dejavnost in ob tem imajo registrirano še dopolnilno dejavnost
               na kmetiji, pa so itak enakovredni in enakopravni v predlaganih spremembah določil
               zakona v 8. členu.</p>
               <p>Kot že rečeno, v Poslanski skupin Slovenske demokratske stranke tega amandmaja ne
               bomo podprli, ker se nam zdi, da bi s tem porušili to sorazmerje, ki je v predlogu
               zakona o spremembah natanko definiran. Hvala lepa.</p>
            </sp>
            <sp xml:id="SDZ4-Redna-29-2007-06-20.sp158">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Milan Petek.</p>
            </sp>
            <sp xml:id="SDZ4-Redna-29-2007-06-20.sp159">

               <speaker>MILAN PETEK:</speaker>

               <p>Hvala, predsednik. Najprej še enkrat pozdrav državnemu sekretarju, ki se prvič v tej
               dvorani srečuje z nami. Ima srečo, da na relativno nezahtevnem zakonu in še ni na
               pravih preizkušnjah. Upam, da ga bo doletelo kaj zahtevnejšega, čim hitreje tem
               bolje.</p>
               <p>Amandma, ki ga vlaga Liberalna demokracija, je nastal, kot je bilo že rečeno, na
               podlagi razprave na seji Odbora za gospodarstvo, v katerem je, to moramo reči,
               Liberalna demokracija predlagala tršo varianto, torej črtanje celega odstavka, zaradi
               tega, ker smo smatrali, da je odstavek nedorečen in da dopušča preveč možnosti
               zlorab. Kasneje v razpravi, ki je bila korektna in moram reči, da zanimiva, smo s
               predlogom gospoda Slavinca modificirali ta naš amandma tako, da smo dodali k temu
               tekstu, ki že velja, ki pravzaprav spreminja samo tistega, ki daje soglasje za
               obratovanje oziroma opravljanje te dejavnosti torej, dopolnjujemo s tem, da mora za
               to biti na ustreznem mestu navedena taka odločba in specificirano, kaj in kako se
               lahko prodaja hrana in pa pijača.</p>
               <p>Že iz besed gospoda Mariniča, ki je vsaj po moji presoji poudaril, da poslanci SDS
               seveda amandmaja ne bodo podprli, ta beseda <q>"seveda"</q> je že pomenila, ker ga je
               vložila LDS, ga ne bodo podprli, kar mi je žal. Torej, ne gre za besedilo, ki ga
               vlaga LDS, mora biti to besedilo konsenz vseh, ki se zavedamo posledic takšnega
               ravnanja v primeru, da dopuščamo poslovanje, ki po naši presoji ima mnogo pasti,
               mnogo čeri in je preveč odprto in preveč dvomov pušča. Zakaj? To bom skušal
               utemeljiti v nadaljevanju.</p>
               <p>V razpravi na odboru je bilo rečeno, da različne dežele, različne države urejujejo
               način dela na takšnih turističnih kmetijah tako, da, bi rekel, je intenca vsem, da iz
               tistega okolja ali pa te kmetije ponujajo hrano in pijačo iz tistega okolja, v
               katerem taka turistična kmetija deluje, ali iz katerega izhaja. In normalno bi bilo,
               da se tega vsi zavedamo. Žal se v Sloveniji tega nekateri ne zavedajo in ogromno
               zlorab je, ko se na turističnih kmetijah prodaja, streže hrana, ki ne izvira iz tega
               okolja, in posebej pijača, ki resnično ne izvira iz tega okolja. In če lahko na eni
               turistični kmetiji lahko naročiš <q>"gin tonic"</q>, ne vem, koga lahko v tej dvorani
               prepričate, da je to pijača iz tega okolja. In tu je bil namen. Torej, te radikalne
               kršitve in zlorabe tako liberalnega zakona, tako odprtega zakona smo želeli s tem
               amandmajem preprečiti, da se torej onemogoči ponujanje tega, kar v ta prostor
               resnično ne sodi. Če ilustriram s slovenskim primerom, vsi vemo, kam sodi jota, pa to
               joto veselo ponujamo po celi Sloveniji in se čudimo, ker jo jemo tako na Pohorju ali
               pa na primorskem koncu. Verjetno je kdaj videti tudi prekmursko gibanico na
               turistični kmetiji na Primorskem. To je bil namen torej, da lociramo, da se ponuja na
               tistem območju nekaj, kar v to okolje sodi. In mislim, da bi s tem naredili več
               usluge in boljšo uslugo gostincem, posebej pa turizmu, kot pa, da tako <q>"prosto po
               Prešernu"</q> dovoljujemo uporabo in ponujanje vsega.</p>
               <p>Pri tem segamo tudi na področje konkurence. Dejstvo je, da so neke razlage bile v
               razpravi na Odboru za gospodarstvo, da se na ta način, torej ko dopuščamo te možnosti
               ponujanja teh izdelkov, pač omogoča, da nekatera območja, ki zaostajajo ali pa ki
               rabijo, bi rekel, nek razvojni impulz, dobivajo s tem možnost, da tam, kjer ni
               gostiln, kjer ni večjih gostinskih obratov, ponujajo to kot argument za to, da
               turist, ko pride tja, dobi možnost na taki turistični kmetiji dobiti tisto, kar
               nikjer drugje ne more dobiti. To je možno. In verjamem, da so tisti predlagatelji, ki
               razmišljajo na ta način, da v svojem okolju, kjer teh večjih obratov ni, upravičeni
               za to, da skrbijo za razvoj tega območja. Vendar skoraj ne vem in ne poznam, da bi v
               slovenskem prostoru bilo tako radikalno, da ne bi bile relativno v malem časovnem ali
               pa kilometrskem razponu na razpolago ene in druge možnosti. Zaradi tega mislim, da
               dajemo na ta način samo potuho tistim, ki bi morali, prvič, plačati enakovredno
               davke, in v tem primeru se srečujemo z neustrezno in nepravično obdavčitvijo. Da
               torej na nekem območju deluje gostinec, ki se lahko odloči, da uveljavlja olajšavo
               oziroma 25% olajšavo normiranih stroškov, zaradi tega, ker pač sodi v to kategorijo
               dejavnosti, na drugi strani se pa pojavlja nek kmet, ki to kot dopolnilno dejavnost
               uveljavlja in v tem primeru plačuje 70 oziroma ima olajšavo 70% normiranja stroškov,
               in že nista enako na tehtnici. In to je eden izmed problemov, ki se pojavljajo.
               Drugič, dejstvo je - to sem ilustriral tudi s primerom Pohorja, ki ga, verjemite mi,
               zelo natančno poznam -, da imamo na eni strani ceste gostinski obrat, na drugi strani
               imamo takšno kmetijo, ki v svoji ponudbi ponuja nekaj, kar tja ne sodi, in je
               konkurenca dobesedno temu gostincu, ki mora drugačne dajatve in drugačne pogoje
               izpolnjevati za gostinsko dejavnost, in to tudi ne ustvarja pogojev za enakovredno
               obravnavo oziroma poslovanje teh subjektov.</p>
               <p>In če hočemo temu vsaj malo pristriči peruti, smo predlagali ta amandma, ki torej
               nadaljuje tekst, ki je že v zakonu in teksta torej ne črta, s katerim lokalni
               skupnosti prepustimo, da natančneje določi, kaj bi naj takšen gostinec lahko v tem
               svojem okolju ponujal. In zdelo se nam je, da to ne bi smelo biti sporno tudi za
               koalicijo, pa čeprav je to opozicijski amandma. In menim, da bi to bilo smotrno
               narediti. Koroška, recimo, je tipičen primer pokrajine, v kateri nimajo lastne
               proizvodnje vina, tako kot je to Gorenjska. In meni je popolnoma jasno, da lahko na
               tem območju ponujajo slovensko vino iz cele Slovenije, ni mi pa jasno, zakaj bodo na
               ta način lahko ponujali, ne vem, malvazijo iz Dalmacije ali pa plavac iz Makedonije;
               na ta način torej to počenjajo.</p>
               <p>Zaključujem, ker me kolega Džuban opominja, da imamo samo še tri minute. Oprosti!
               Hvala za besedo.</p>
            </sp>
            <sp xml:id="SDZ4-Redna-29-2007-06-20.sp160">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanka Marjetka Uhan. Izvolite.</p>
            </sp>
            <sp xml:id="SDZ4-Redna-29-2007-06-20.sp161">

               <speaker>MARJETKA UHAN:</speaker>

               <p>Hvala lepa. V Novi Sloveniji vseeno mislimo, da te spremembe zakona o gostinstvu niso
               tako liberalne, kot so jih nekateri predstavili v stališčih poslanskih skupin. Res pa
               je, da te spremembe odpravljajo nekatere nesmiselne oziroma omogočajo turističnim
               kmetijam, ki se doma ukvarjajo z gostinsko dejavnostjo, da to lahko opravljajo tudi
               ob prireditvah, ki spominjajo na podeželje, ob različnih ponudbah, kot so, recimo,
               Cvičkarija ali pa Dobrote s Ptuja, in da tudi tam lahko strežejo hrano in pijačo, če
               imajo to registrirano tudi doma. Strežejo pa lahko zgolj hrano in pijačo iz domačega
               okolja. To se mi zdi, da je dodatna ponudba v turizmu, tudi dodatna kulinarična
               ponudba in te spremembe pozdravljamo. Ne podpiramo pa amandmaja LDS, ker kot rečeno
               se spremembe otepajo birokracije in nesmiselnosti, čemur pa ne sledi ta amandma.
               Hvala lepa.</p>
            </sp>
            <sp xml:id="SDZ4-Redna-29-2007-06-20.sp162">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. In besedo ima poslanec Alojz Sok. Izvolite.</p>
            </sp>
            <sp xml:id="SDZ4-Redna-29-2007-06-20.sp163">

               <speaker>ALOJZ SOK:</speaker>

               <p>Hvala lepa za besedo. Ko sem pozorno poslušal kolega Petka, je on pravzaprav sam
               obrazložil, zakaj tega amandmaja se ne sme podpreti. In me prav zanima mnenje
               njegovega poslanskega kolega, gospoda Džubana. Namreč, ta zadeva, ki jo danes
               spreminjamo, ni nova. To se je vleklo že prejšnji mandat in tudi sedaj. Enkrat smo
               zakon že spreminjali, pa ne vem, zakaj se tistikrat tega ni. Izgleda, da se je na to
               za en trenutek pozabilo.</p>
               <p>Sedaj bi vam na konkretnem primeru obrazložil, zakaj v bistvu gre s to spremembo.
               Slišal sem v stališču, ene, poslanske skupine, da ni nadzora. Je nadzor, veste, pa še
               velik nadzor je. Torej vsi poznate razstavo Dobrote kmetij na Ptuju. To je največja
               razstava v Sloveniji, vsako leto. In na tej razstavi so lahko kmetje, ki imajo to
               dejavnost registrirano kot dopolnilno dejavnost, se pravi predelava, izdelava teh
               raznih kruhov, potem mesnih izdelkov, da ne naštevam, so lahko to razstavljali, niso
               pa smeli tega na tej razstavi legalno prodajati. In zaradi tega je imel prireditelj
               težave, ker nekdo ni pripravljen priti razstavljati, da pa istočasno ob tem nič ne
               zasluži, da ne more nič prodati. In zato so bila ta prizadevanja, da bi se to
               sprostilo, da bi se to razrahljalo in s tem zakonom danes se v bistvu to spreminja.
               Povedal sem praktičen primer, da bo tudi javnost razumela, o čem govorimo. Ker je
               bilo nesmiselno, da je nekdo lahko razstavljal, obiskovalci so si to ogledali, ko pa
               so rekli, kje pa jaz lahko to od vas kupim, pa je rekel danes tukaj ne, k meni
               pridite na Koroško, na mojo kmetijo, pa boste lahko potem tudi to kupil. In kaj je
               poanta teh razstav in dopolnilne dejavnosti na kmetijah? Ne to, da kmet prodaja na
               svoji kmetiji, kot ste rekli <q>"gin tonic"</q>, če sem prav razumel in Coca-colo in tako
               naprej, ampak da prodaja izdelke, ki jih sam izdeluje, s tem da pa se mu v dovoljenju
               dovoli, da lahko prodaja tudi nekatere kupljene pijače - tisto, kar sam ne more
               proizvesti. Sam ne more proizvesti, vsaj v našem okolju ne, kave, vsaj surovo kavo
               mora kupiti in jo potem na različne načine sam praži, ne more sam proizvesti Radenske
               in še kakšna brezalkoholna pijača se mu dovoli, vsaj tako je bilo včasih, ko sem
               delal v inšpekciji, in mislim, da je še vedno tako. In da potem ob tem potem nudi to
               svojo ponudbo na svoji kmetiji.</p>
               <p>Tu je bilo rečeno tudi, da vas skrbi neko dodatno zaposlovanje. Kmet ne more tisti,
               ki opravlja kmetijsko dejavnost kot osnovno kmetijsko dejavnost in registrira zraven
               še dopolnilno dejavnost - zaposlovati. Če hočeš zaposlovati, kolegi iz LDS-a, potem
               se drugače registrirate. Mora potem biti drugače registriran in voden v evidenci
               zaradi plačila davkov in tako naprej. Da tu ne bi bilo nekih nesporazumov. In v čem
               je ta sprememba? Seveda, pravilno ugotavljamo vsi, to je v nekem smislu konkurenca
               gostinstvu. Ampak konkurenca gostinstvu zaradi tega, da se ustvarijo pogoji za
               ohranitev podeželja, ne zato, da bi se s tem uničevalo naše gostilne, ki so pač
               registrirane kot s.p. in opravljajo to dejavnost na takšen način, ampak da se da
               večja možnost za ustvarjanje nekega dodatnega zaslužka na podeželju, da se da neka
               dodatna možnost kmetom. In tako je organizirano povsod, če greste v Avstrijo, če
               greste v Italijo ali katero drugo državo. In mi na žalost za nekaj leta pri tej
               zadevi zamujamo in v vseh teh letih se je naredila velika škoda. Zdaj nekje so se
               striktno tega držali in so to preko inšpekcijskih služb detajlno prepovedovali, kot
               sem prej omenil to razstavo na Ptuju, nekje pa so inšpekcijske službe tudi lahko malo
               pogledale čez prste, ampak je bila kršitev. Prav je, da zakon popravimo v tej smeri
               in to zadevo legaliziramo. To je ena stvar.</p>
               <p>Druga zadeva. Ste nekateri rekli, in se strinjam: različno je glede spalnih
               kapacitet pri nas v Sloveniji. Kar se tiče področja Slovenskih goric in Haloz, teh
               spalnih kapacitet ni. Jaz sem imel pred časom eno avstrijsko novinarko, ki se ni
               mogla načuditi, da nimamo praktično v tem delu nobenih spalnih kapacitet. In sedaj
               pač ta zakon daje možnost, da tisti kmet, ki že ima to registracijo, da lahko s
               pomočjo drugih zagotavlja povečanje. To bo seveda trajalo, jaz razumem, nek določen
               čas, ker se bo v tem času tudi skozi program razvoja podeželja veliko začelo vlagati
               v te spalne kapacitete. Ker danes ti turisti, ki predejo, se vse bolj zanimajo za ta
               območja. Seveda ne želijo samo tega, da pridejo na nek kmečki turizem, tam pokosijo
               ali povečerjajo, želijo, da večer tudi tam prespijo in da tam ostanejo več dni. In da
               bi temu nekako šli nasproti, je zadnji čas, da je Vlada, ministrstvo ta predlog
               pripravila in jaz sem zelo vesel, da se je po več letih prizadevanja, to pa moram
               povedati, Kmetijsko-gozdarske zbornice - Kmetijsko-gozdarska zbornica je dala prva ta
               predlog, seveda preko želja njihovih članov -, da se je na to pobudo pristopilo k tej
               spremembi in da jo bomo danes tudi, upam, uveljavili.</p>
               <p>Tega amandmaja pa ni sprejeti, ker bi še bolj to, kar je pravzaprav namen razrahljal
               in dejansko naredil to, kot ga razumem, da bi naši kmečki turizmi postali gostilne.
               To pa ni namen in to pa res ne bi bilo v interesu, bi rekel, vseh tistih, ki v nekem
               okolju delajo. Prvenstveno pa ne v interesu gostincev, ki so seveda drugače
               registrirani in tudi drugače plačujejo davke, kot pa kmetje od katastrskega dohodka
               oziroma preko dopolnilne dejavnosti po normiranih stroških. Hvala lepa.</p>
            </sp>
            <sp xml:id="SDZ4-Redna-29-2007-06-20.sp164">

               <speaker>PODPREDSEDNIK SAŠO PEČE:</speaker>

               <p>Hvala tudi vam. In besedo ima poslanec Geza Džuban. Izvolite.</p>
            </sp>
            <sp xml:id="SDZ4-Redna-29-2007-06-20.sp165">

               <speaker>GEZA DŽUBAN:</speaker>

               <p>Hvala lepa, predsedujoči. Danes, ko spremljam razprave pri različnih zakonih,
               ugotavljam, da večina razpravljavcev, predvsem tisti, ki nasprotujejo amandmaju,
               govorijo o vsem, samo o tistih amandmajih ne, ki so med njimi. In eden takih je tudi
               sedaj.</p>
               <p>Dopolnilne dejavnosti so najprej urejali pravilniki, dopolnjeni pravilniki in tisti,
               ki so funkcionirali znotraj teh pravilnikov, dokler ni prišel zakon, s kolegico
               Uhanovo to veva, so bili najboljši kmečki turizmi, vinotoče in podobno in so
               preživeli, so se modernizirali in danes dobro funkcionirajo. Tisti, ki so pa
               špekulirali, so pa ostali ali gostilne, običajno slabe gostilne, ali pa so propadle,
               eni pa še vedno životarijo. Dokler ni prišlo to kot zakonska materija, ki je danes
               tudi pred nami in osnovno besedilo zakona je bilo dobro. Vse rešitve, o katerih
               govorite - nihče jim ne nasprotuje, sobe, prireditve, kjer kmetje sodelujejo, da
               imajo dodatno ponudbo drugih kmetij. Temu nihče ne nasprotuje. V čem je bistvo tega
               amandmaja? Osnovno besedilo Vlade je bilo, da upravni organ lahko dovoli razširitev
               ponudbe. Tako je, ne? Na odboru ste sprejeli rešitev, da postanejo odločujoče pri tem
               lokalne skupnosti. Tukaj je napaka. In jaz županom ne želim te pristojnosti. Upravni
               organ bi določal po 50-ih pravilih v državi, ker jih približno toliko, ali pa po
               enotnih pravilih, ki jih predpiše država. Nenadoma bomo imeli 220 politik, 206 ali
               koliko jih je, 210. In bo vsak malo prilagajal interesom svojih občanov, svojih
               dopolnilih dejavnosti v občini. In v tem je bila napaka na delovnem telesu. Kaj je
               naš amandma? Nič drugega, da bo rekel, če že lokalne skupnosti določajo razširitev
               ponudbe, naj bo nekje ali na Martinovem sejmu ali na kmečkem turizmu napisano, če smo
               v Kranjski Gori na kmečkem turizmu, mi pa danes ponujamo tudi vino iz Haloz ali kračo
               iz pohorskih telet. Nič drugega. Da se ve! In interes vsakega, ki pride - glej, danes
               pa imamo štajersko vino. Ali je to kaj narobe? ...<stage>/Opozorilni znak za konec
               razprave./</stage>... In o tem ta amandma govori. Meni je jasno, da ne moreš narediti domače
               klobase, če ne kupiš zraven svinjine še govedine. In o tem nihče ne polemizira. In ta
               amandma samo olepša zadevo, nobena dodatna birokracija, nič podobnega. In razmislite,
               če boste to podprli. Hvala lepa.</p>
            </sp>
            <sp xml:id="SDZ4-Redna-29-2007-06-20.sp166">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Rezman, izvolite.</p>
            </sp>
            <sp xml:id="SDZ4-Redna-29-2007-06-20.sp167">

               <speaker>VILI REZMAN:</speaker>

               <p>Hvala lepa. Jaz bi rad povedal, da sem že na odboru, sedaj pa prav tako, podprl ta
               amandma, ker je ta amandma popolnoma benignega značaja in seveda nobene škode ne
               dela, tudi nobene posebne koristi ne naredi, razen v tem smislu, da pač daje neko
               dodatno informacijo. Informacijo o tem, kaj se ponuja takšnega, kar je župan ali
               pristojni organ dovolil, in nič ne govori o tem, kaj je z davki, kaj je z nelojalno
               konkurenco. Vse to, kar je prej pisalo, piše tudi sedaj, samo sedaj je dodatna
               zahteva, da se to pač obesi in napiše, da so torej ljudje informirani, da vedo -
               tisti, ki so bolj osveščeni. To je funkcija osveščanja tega amandmaja. Tisti, ki so
               bolj osveščeni, recimo, se bodo tega držali. Tisti, ki se ne, jim je itak vseeno, kje
               in kaj pijejo. Seveda pa je neumno pričakovati, da bi župan, ki bo to dovolil, ne
               odreagiral takrat, kadar bi na neki kmetiji, ki ima samo eno kuro, ponujali na tone
               lignjev. To je pa menda ja vsem jasno. To se pravi, brez slehernega problema lahko
               takšen amandma podpremo in tudi če ne bo podprt, se ne bo nič zgodilo. Samo malo manj
               informiranja in vzgoje bo.</p>
            </sp>
            <sp xml:id="SDZ4-Redna-29-2007-06-20.sp168">

               <speaker>PODPREDSEDNIK SAŠO PEČE:</speaker>

               <p>Hvala lepa. Ali lahko zaključim razpravo? Želite še besedo? Izvolite.</p>
            </sp>
            <sp xml:id="SDZ4-Redna-29-2007-06-20.sp169">

               <speaker>MAG. TOMAŽ JERŠIČ:</speaker>

               <p>Hvala za besedo. Mogoče samo dve besedi, da ne bom predolg. Ne bom se vračal na
               uvodne besede spremembe zakona, ampak samo glede amandmaja LDS-a. Mi mislimo, da je
               amandma nepotreben, kljub temu da je bilo obrazložitev več, ampak da se s tem
               spodbuja nelojalna konkurenca in podobne stvari, mislim, da je to nepotrebno. Mislim,
               da imamo v tem segmentu še dva filtra. Zakon sam po sebi ne nalaga oziroma ne
               obvezuje nekoga, da prodaja na svojem kmečkem turizmu kupljene pijače, ampak pušča
               opcijo, da se o tem odloča sam. Se pravi, lokalna skupnost. Jaz mislim, da lokalni
               skupnosti verjamemo, županu verjamemo. Mislim, da je drugi filter na koncu pa trg. Mi
               smo vsi potrošniki in sami odločamo, ali bomo v tem kmečkem turizmu pili Cocto ali pa
               samo domače vino. Hvala lepa.</p>
            </sp>
            <sp xml:id="SDZ4-Redna-29-2007-06-20.sp170">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. S tem zaključujem razpravo. Kolega Slavinec, sedaj vam pa več
               ne dam besede, ker sem dvakrat vprašal, kdo želi še razpravljati. O amandmaju bomo v
               skladu s časovnim potekom seje zbora odločali danes, v okviru glasovanj čez pol ure,
               to pomeni ob 15 uri in 10 minut.</p>
               <p>Prekinjam sejo zbora in s tem to točko. Hvala.</p>
               <stage type="time">(Seja je bila prekinjena ob 14.37 in se je nadaljevala ob 15.10.)</stage>
            </sp>
            <sp xml:id="SDZ4-Redna-29-2007-06-20.sp171">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo sejo zbora.</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverijo delovanje svojih glasovalnih naprav.</p>
               <p>Nadaljujemo s prekinjeno <title>2. točko dnevnega reda - druga obravnava Predloga
                  zakona o kakovosti in varnosti človeških tkiv in celic, namenjenih za zdravljenje.</title>
               </p>
               <p>Prehajamo na odločanje o vloženih amandmajih.</p>
               <p>Prehajamo na odločanje o amandmaju pod številko 1 Poslanske skupine SNS k 4. členu.
               Pri tam naj vas opomnim, da če bo amandma sprejet, postane amandma pod številko 2
               brezpredmeten. Glasujemo. Glasovalo je 49 poslank in poslancev, za 5, proti 38.</p>
               <p><stage>(Za je glasovalo 5.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju pod številko 2 poslanskih skupin SDS, NSi, SLS in
               DeSUS k 4. členu. Glasujemo. Glasovalo je 57 poslank in poslancev, za 49, proti
               5.</p>
               <p><stage>(Za je glasovalo 49.)</stage> <stage>(Proti 5.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju pod številko 3 poslanske skupine SNS k 4. členu.
               Glasujemo. Glasovalo je 53 poslank in poslancev, za 9, proti 38.</p>
               <p><stage>(Za je glasovalo 9.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 6.
               členu. Glasujemo. Ob tem vas opomnim, če bo amandma sprejet, postane amandma pod
               številko 2 brezpredmeten - kar se je tudi zgodilo. Glasovalo je 55 poslank in
               poslancev, za 50, proti 1.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 13.
               členu. Glasujemo. Glasovalo je 60 poslank in poslancev, za 52, proti 4.</p>
               <p><stage>(Za je glasovalo 52.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Besedo dajem predlagatelju predloga zakona, če želi podati predlog za nadaljevanje
               obravnave. Prosim, imate besedo gospod državni sekretar.</p>
            </sp>
            <sp xml:id="SDZ4-Redna-29-2007-06-20.sp172">

               <speaker>DORJAN MARUŠIČ:</speaker>

               <p>Spoštovani gospod podpredsednik. Cenjene poslanke in poslanci. Predlagam, da se
               nadaljuje z obravnavo. Hvala.</p>
            </sp>
            <sp xml:id="SDZ4-Redna-29-2007-06-20.sp173">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, predlagatelj zakona predlaga, da zbor na podlagi
               prvega odstavka 138. člena Poslovnika Državnega zbora še na tej seji opravi tretjo
               obravnavo predloga zakona. Prehajamo na odločanje o navedenem predlogu. Sklep ne bo
               sprejet, če mu bo nasprotovala več kot tretjina navzočih poslancev. Glasujemo.
               Glasovanje teče. Glasovalo je 62 poslank in poslancev, za 51, proti 5.</p>
               <p><stage>(Za je glasovalo 51.)</stage> <stage>(Proti 5.)</stage></p>
               <p>Ugotavljam, da je sklep sprejet. Državni zbor bo tretjo obravnavo predloga zakona
               opravil v petek, 22. junija 2007, v okviru glasovanj. Službe zbora bodo pripravile
               pregled, v katerem bodo vključeni sprejeti amandmaji in členi, h katerim so bili
               amandmaji sprejeti. Amandmaje k tem členom lahko kvalificirani predlagatelji vložijo
               do začetka tretje obravnave predloga zakona na seji zbora. Prekinjam to točko
               dnevnega reda.</p>
               <p>Nadaljujemo s prekinjeno <title>3. točko dnevnega reda</title>, to je z <title>drugo
                  obravnavo Predloga zakona o spremembah in dopolnitvah zakona o omejevanju uporabe
                  tobačnih izdelkov</title>
               </p>
               <p>Prehajamo na odločanje o vloženih amandmajih. Prehajamo na odločanje o amandmaju
               Poslanske skupine Nepovezanih poslancev k 2. členu. Obrazložitev. Prijava teče, v
               imenu poslanske skupine.</p>
               <p>Mislim, da je bila napaka gospod Battelli, zato ima... Napaka. Besedo ima gospa
               Majda Širca v imenu Poslanske skupine Nepovezanih poslancev. Izvolite, prosim.</p>
            </sp>
            <sp xml:id="SDZ4-Redna-29-2007-06-20.sp174">

               <speaker>MAJDA ŠIRCA:</speaker>

               <p>Hvala lepa. Ker je zdaj dvorana bolj polna, dovolite, da rezimiram tisto, kar prinaša
               ta naš amandma, in da apeliram na vaš prisluh, tudi zaradi tega, ker če vam v tej
               obliki ni všeč, bi s sprejetjem morebiti prišli do tiste oblike, ki bi ministrstvu
               oziroma ostalim bil všeč.</p>
               <p>Gre za to, da bi lahko s tem, ko bi puščali možnost kajenja na odru znotraj scenskih
               umetnosti, ne v dvorani, lahko puščali tudi možnost, da dramski teksti ostanejo
               integralni in da ne s temi posegi vstopamo v avtorsko in dramaturško zasnovo
               posameznega teksta. Predstavniki scenskih umetnosti, režiserji, igralci, to lahko ste
               v teh dneh videli, ki pravzaprav apelirajo na to izjemo, menijo, da nekatere
               gledališke postavitve ne bodo možne, so specifične, to vemo, v kolikor bo potrebno,
               kot je bilo danes slišano, postaviti na oder tudi neke vrste ločen prostor oziroma
               prostor, ki bi dopuščal kajenja.</p>
               <p>Skratka, v kolikor bo ta zakon sprejet, kot ga je predlagalo ministrstvo - in naj
               poudarim še enkrat, da minister sam je bil presenečen, da je do te rešitve prišlo. V
               pogovoru z menoj je sam poudaril, da jasno, da se znotraj gledališkega dela lahko
               kadi, če to tekst zahteva in da se mu zdi nesmiselno, da se posega na ta način.
               Skratka, če bi podprli ta predlog, bi ne bilo posega v avtorsko delo gledaliških,
               filmskih in drugih scenskih umetnosti. Če bi vam bila všeč tista rešitev, da za vsako
               predstavo, ki ima takšno možnost, da minister za zdravje ali mogoče minister za
               kulturo, mogoče minister za kulturo tudi konec koncev je večkrat v gledališču in je
               mogoče tukaj bolj senzibilen, da dovoljenje, da je pa možna izjema, tako imamo že
               rešeno pri tistih filmskih predstavah, ko zaradi stisk ali drugačnih razlogov
               ministrstvo da dovoljenje, da se lahko zgodi projekcija brez podnapisov, če je takšna
               situacija. Tukaj bi lahko dal dovoljenje, da se sme prižgati cigaro, pipo ali
               cigareto, če to dramski tekst zaukazuje. Hvala.</p>
            </sp>
            <sp xml:id="SDZ4-Redna-29-2007-06-20.sp175">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo? Glasujemo. Navzočih je 61 poslank in poslancev, za je
               glasovalo 25, proti 35.</p>
               <p><stage>(Za je glasovalo 25.)</stage> <stage>(Proti 35.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SNS k 3. členu. Glasuje.
               Navzočih je 61 poslank in poslancev, za je 13 glasovalo, proti 41.</p>
               <p><stage>(Za je glasovalo 13.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SNS k 10. členu. Glasujemo.
               Navzočih je 60 poslank in poslancev, za je glasovalo 16, proti 38.</p>
               <p><stage>(Za je glasovalo 16.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SNS k 12. členu. Glasujemo.
               Navzočih je 60 poslank in poslancev, za je glasovalo 14, proti 36.</p>
               <p><stage>(Za je glasovalo 14.)</stage> <stage>(Proti 36.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Ker k predlogu zakona ni bil sprejet noben amandma, bo zbor v skladu s 139. členom
               Poslovnika Državnega zbora, glasovanje o predlogu zakona opravil v petek, 22. junija
               2007, v okviru glasovanj. S tem prekinjam to točko dnevnega reda.</p>
               <p>Nadaljujemo s <title>prekinjeno 11. točko dnevnega reda - z drugo obravnavo Predloga
                  zakona o planinskih poteh.</title> Prehajamo na odločanje o vloženih amandmajih.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 32.
               členu. Glasujemo. Navzočih je 62 poslank in poslancev, za je glasovalo 58, proti 1.</p>
               <p><stage>(Za je glasovalo 58.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 44.
               členu. Glasujemo. Navzočih je 61 poslank in poslancev, za je glasovalo 56, proti
               nihče.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 47.
               členu. Glasujemo. Navzočih je 61 poslank in poslancev, za je glasovalo 53, proti 2.</p>
               <p><stage>(Za je glasovalo 53.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Besedo dajem predlagatelju. Izvolite.</p>
            </sp>
            <sp xml:id="SDZ4-Redna-29-2007-06-20.sp176">

               <speaker>RUDOLF MOGE:</speaker>

               <p>Hvala lepa, gospod podpredsednik. Jaz bi prosil Državni zbor, da opravimo tretjo
               obravnavo še na tej seji in s tem razbremenimo julijsko sejo.</p>
            </sp>
            <sp xml:id="SDZ4-Redna-29-2007-06-20.sp177">

               <speaker>PODPREDSEDNIK MAG. VASJA KLAVORA:</speaker>

               <p>Besedo sem hotel dati predlagatelju, vendar ste me s svoj roko prehiteli. Ker so
               bili v drugi obravnavi sprejeti amandmaji k manj kot desetini členov dopolnjenega
               predloga zakona, predlagatelj zakona predlaga, da zbor na podlagi prvega odstavka
               138. člena Poslovnika Državnega zbora še na tej seji opravi tretjo obravnavo predloga
               zakona. Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev. Glasujemo. Navzočih je 63 poslank
               in poslancev, vsi so glasovali za.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v petek, 22. junija 2007, v
               okviru glasovanj. Službe zbora bodo pripravile pregled, v katerem bodo vključeni
               sprejeti amandmaji in členi, h katerim so bili amandmaji sprejeti. Amandmaje k tem
               členom lahko kvalificirani predlagatelji vložijo do začetka tretje obravnave predloga
               zakona na seji zbora.</p>
               <p>Prekinjam to točko dnevnega reda.</p>
               <p>Nadaljujemo s prekinjeno <title>12. točko dnevnega reda,</title> to je z <title>drugo
                  obravnavo Predloga zakona o spremembah in dopolnitvah zakona o gostinstvu.</title>
               Prehajamo na odločanje o vloženem amandmaju. Prehajamo na odločanje o amandmaju
               Poslanske skupine LDS k 8. členu. Glasujemo. Navzočih je 62 poslank in poslancev, za
               je glasovalo 24, proti 33.</p>
               <p><stage>(Za je glasovalo 24.)</stage> <stage>(Proti 33.)</stage></p>
               <p>Ugotavljam, da amandma ni sprejet.</p>
               <p>Ker k predlogu zakona ni bil sprejet noben amandma, bo zbor v skladu s 139. članom
               Poslovnika Državnega zbora glasovanje o predlogu zakona opravil v petek, 22. junija
               2007, v okviru glasovanj.</p>
               <p>S tem prekinjam točko dnevnega reda in prekinjam 29. sejo Državnega zbora Republike
               Slovenije, ki jo bomo nadaljevali jutri ob 9. uri. Na svidenje. <stage type="time">(SEJA JE BILA
                  PREKINJENA 20. JUNIJA 2007 OB 15.28.)</stage>
               </p>
            </sp>
         </div>
      </body>
   </text>
</TEI>